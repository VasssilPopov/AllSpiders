{"url": "http://www.focus-news.net/news/2018/03/01/2494880/prezidentat-rumen-radev-badeshteto-ni-zavisi-ot-tova-kakvo-kolko-i-s-kakvo-kachestvo-proizvezhdame-v-balgariya.html", "text": "От това какво, колко и с какво качество произвеждаме в България зависи и нашето бъдеще. Това заяви президентът Румен Радев на церемонията по връчването на годишните награди „Златна мартеница“ за принос към българския бизнес, съобщиха от прессекретариата на държавния глава. Президентът подчерта, че малките предприятия у нас са такива само по име и като обем на продукция, но всъщност са много големи със своя кураж, идеи и упоритост да произвеждат и да се утвърждаване както в страната, така и в чужбина.  \r\nОрганизатор на събитието е сдружението „Произведено в България – Съюз на малкия и среден бизнес\". Отличията за българските производители бяха връчени за 24-та поредна година  \r\nДържавният глава заяви, че България е длъжник на родните производители, но изрази своята увереност, че процесите на намаляване на административната тежест, на възстановяване на доверието в институциите и на повишаване на предвидимостта в бизнес средата са необратими и ще подпомагат производителите, които са инициативни и имат амбицията да продължават напред.   \r\nПо време на церемонията президентът Румен Радев връчи наградата „Златна мартеница“ на победителя в конкурса – компания-производител на захарни изделия, а вицепрезидентът Илияна Йотова удостои с почетна грамота медия, подкрепяща и популяризираща български производители. \r\nНа събитието присъстваха представители на българските делови и бизнес среди, народни представители, общественици.", "date": "2018.03.01", "title": "Президентът Румен Радев: Бъдещето ни зависи от това какво, колко и с какво качество произвеждаме в България"}
{"url": "http://www.focus-news.net/news/2018/03/01/2494884/api-shofirayte-izklyuchitelno-vnimatelno-prez-sledvashtite-dni-ima-opasnost-ot-poleditsi.html", "text": "Поради рязката промяна в метеорологичните условия, започналото снеготопене и очаквания силен вятър и дъжд в следващите дни, Агенция „Пътна инфраструктура“ апелира шофьорите да карат изключително внимателно и със съобразена скорост, без резки маневри. За много кратко време е възможна промяна в пътните условия и има опасност от поледици. Това съобщиха от пресцентъра на Агенция \"Пътна инфраструктура\".\r\nНастилките се обработват постоянно, но за безопасността на пътуващите при сериозна промяна на времето, АПИ и „Пътна полиция“ ще спират движението на всички превозни средства в участъците с опасност от поледици.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.01", "title": "АПИ: Шофирайте изключително внимателно – през следващите дни има опасност от поледици"}
{"url": "http://www.focus-news.net/news/2018/03/01/2494881/the-washington-post-armeniya-anulira-sporazumenie-s-turtsiya-za-normalizirane-na-dvustrannite-otnosheniya.html", "text": "Президентът на Армения Серж Саркисян анулира протокол, насочени към нормализиране на двустранните отношения с Турция, отбелязва американското издание The Washington Post.\r\nСпоред говорителя на Президентството Владимир Акопаян, Саргсян е обявил решението в рамките на заседание на Съвета за сигурност на страната.\r\nТ.нар. протоколи от Цюрих, подписани от Ереван и Анкара през 2009 г., бяха предназначени да отворят границата между Турция и Армения и да нормализират дипломатическите връзки. Споразумението изискваше ратифициране от парламентите на двете страни, но това така и не се случи.\r\nТурция закри границата си с Армения през 1993 г., припомнят от редакцията.: Тереза Герова", "date": "2018.03.01", "title": "The Washington Post: Армения анулира споразумение с Турция за нормализиране на двустранните отношения"}
{"url": "http://www.focus-news.net/news/2018/03/01/2494882/dots-hristina-georgieva-opitna-stantsiya-po-polivno-zemedelie-pazardzhik-stopanite-mogat-da-podhranyat-posevite-s-karbamid-vapreki-snega.html", "text": "Зърнопроизводителите от Пазарджишки регион, които не са извършили подхранване на посевите, но са се подготвили с карбамид, могат да извършат дейностите по торенето без да се плашат от снежната покривка. Това каза за Радио „Фокус“ – Пазарджик доц. Христина Георгиева, директор на Опитната станция по поливно земеделие в Пазарджик. Тя обясни, че ако тракторите им имат възможности да влязат в нивите, те могат да наторят площите. „В този момент и ние извършваме подхранване с карбамид и сме доволни, че условията са благоприятни именно за този вид тор“, коментира Георгиева. Тя допълни, че снежната покривка защитава посевите от ниските температури и няма опасност те да измръзнат. „Единствено ако е започнало вретенене, ще пострадат основните класоносни стебла и могат да търпят щети. Там, където по-късно става развитието, няма опасност“, каза също Георгиева.\r\nВаня НИКОЛОВА", "date": "2018.03.01", "title": "Доц. Христина Георгиева, Опитна станция по поливно земеделие-Пазарджик: Стопаните могат да подхранят посевите с карбамид въпреки снега"}
{"url": "http://www.focus-news.net/news/2018/03/01/2494912/tass-amerikanskoto-pravitelstvo-sa-odobrili-prodazhbata-na-protivotankovi-raketi-na-ukrayna.html", "text": "Американското правителство е одобрило продажбата на противотанкови ракети на Украйна , предава ТАСС.\r\nАмериканската администрация е одобрила продажбата на противотанковите ракетни комплекси „Javelin“ на стойност 47 милиона щатски долара. Това съобщава в четвъртък Управлението по отбранително сътрудничество на Министерството на отбраната на САЩ. Юлиян Марков", "date": "2018.03.01", "title": "ТАСС: Американското правителство са одобрили продажбата на противотанкови ракети на Украйна"}
{"url": "http://www.focus-news.net/news/2018/03/01/2494883/ep-sazdava-nova-spetsialna-komisiya-za-finansovi-prestapleniya.html", "text": "Европейският парламент създава нова специална комисия за финансови престъпления, се казва в съобщение от пресслужбата на ЕП.. \r\nВ четвъртък евродепутатите решиха да създадат нова специална комисия за финансовите престъпления и укриването и избягването на данъци с ХХ гласа „за“, срещу ХХ „против“ и ХХ „въздържал се“. \r\nНовото разследване идва донякъде като реакция на миналогодишните разкрития, известни като „Досиетата от рая“. Тя ще продължи работата на комисиите ТAXE 1 и 2, както и наскоро приключилата PANA. \r\nКомисията ще има 45 членове и мандат от 12 месеца, който започва незабавно. Съставът ѝ ще бъде решен по време на мартенската пленарна сесия на Парламента.", "date": "2018.03.01", "title": "ЕП създава нова специална комисия за финансови престъпления"}
{"url": "http://www.focus-news.net/news/2018/03/01/2494879/plovdiv-parkiraneto-v-sinya-zona-v-grada-shte-bade-bezplatno-v-praznichnite-dni-ot-3-do-5-mart.html", "text": "Паркирането в Синя зона в Пловдив ще бъде безплатно в празничните дни от 3 до 5 март. Това съобщиха за Радио „Фокус“ – Пловдив от ОП „Паркиране и репатриране“. С безплатното паркиране в града през почивните дни около Националния празник на България се предоставя възможност на повече жители и гости на Пловдив да се включат в тържествата по случай 3-ти март. От общинското предприятие уточняват, че всички паркоместа в обхвата на Синя зона са своевременно почиствани от снега и са били постоянно достъпни. \r\nТони МИХАЙЛОВ", "date": "2018.03.01", "title": "Пловдив: Паркирането в Синя зона в града ще бъде безплатно в празничните дни от 3 до 5 март"}
{"url": "http://www.focus-news.net/news/2018/03/01/2494885/bloomberg-donald-tramp-zayavi-che-sasht-shte-vavedat-taksi-za-vnos-na-aluminiy-i-stomana.html", "text": "Президентът на САЩ Доналд Тръмп заяви, че Вашингтон планира да наложи такси за внос на алуминий и стомана, съответно в размер на 10% и 25%, предава Bloomberg. Съгласно думите на американския държавен глава, официалната заповед ще бъде подписана следващата седмица. \r\n„Ще наложим тарифи върху вноса на стомана\" и „върху вноса на алуминий\", обяви Тръмп пред изпълнителните директори на металообработващата промишленост в рамките на среща в Белия дом в четвъртък. „Някъде следващата седмица ще го подпишем. И вие ще бъдете защитени за първи път от дълго време\", подчерта президентът на САЩ.\r\n„Те ще бъдат 25% за стоманата, а за алуминий – 10%\", поясни Тръмп в отговор на въпрос от репортери.: Тереза Герова", "date": "2018.03.01", "title": "Bloomberg: Доналд Тръмп заяви, че САЩ ще въведат такси за внос на алуминий и стомана"}
{"url": "http://www.focus-news.net/news/2018/03/01/2494887/gen-konstantin-popov-v-navecherieto-na-natsionalniya-praznik-neka-da-sklonim-glava-pred-polk-boris-drangov-edin-chovek-dal-zhivota-si-za-balgariya.html", "text": "Полк. Борис Дрангов\r\n“В навечерието на националния празник на Р България, нека да склоним глава пред един човек, дал живота си за България. Офицер, водач, сърцеведец, бунтар по дух и безукорно предан на военната дисциплина по възпитание, баща за войника и негов другар по призвание, който в мислите и в делата си боготвореше България и беше готов да изгори като пламък в храма на нейното величие. И да се върнем назад при корените си, ако още искаме да ни има”. За това призовава председателят на Комисията по отбрана ген. Константин Попов.\r\nГенерал Попов е част от инициативния комитет за издигане на паметник на полк. Дрангов. Утре във Военна академия “Г. С. Раковски” ще бъде почетена паметта на този велик българин, като бъде открит близо четири метров негов монумент. \r\nМемориалът е изграден на западния вход на Военна акадмия. Причината за неговото изграждане е за да бъде съхранена паметта и да се отдаде заслужена почит на един от най-достойните и големи български офицери. Поводът е да бъде отдадена заслужена почит в годината, в която се навършват 145 години от рождението и 100 години от смъртта на полковник Борис Дрангов. Изграждането на паметника е продължение на дейността на комитетите „Борис Дрангов“ след Първата световна война.", "date": "2018.03.01", "title": "Ген. Константин Попов: В навечерието на националния празник нека да склоним глава пред полк. Борис Дрангов - един човек, дал живота си за България"}
{"url": "http://www.focus-news.net/news/2018/03/01/2494892/aktsenti-v-sutreshniya-blok-dobro-utro-balgariya-na-radio-fokus-za-2-mart.html", "text": "Наближава Националният празник на България. На 3 март 1878 година България възкръсва за нов живот. Дата, която символизира националните борби и новото национално самочувствие. С какви мероприятия град Тутракан ще отбележи 140 години от Освобождението ще разберем от кмета на Общината Димитър Стефанов. На тази паметна дата през 1872 година е роден един от най-забележителните и изявени офицери, голям публицист и активен общественик - полковник Борис Дрангов. На 2 март ще бъде открит неговия паметник в парка на Военната академия „Г. С. Раковски”. Генерал-майор Груди Ангелов, началник на Военната академия, ще ни разкаже за церемонията по откриването, избора на мястото за паметник и какво трябва да помним от делото на тази забележителна личност. \r\nБСП инициира подписка за спиране на сделката с ЧЕЗ и внасяне на колективен иск в съда, като крайната цел е спирането на сделката за електроразпределителното дружество от съда. Темата за политическата обстановка в страната ще коментираме със заместник-председателя на ПГ на БСП Жельо Бойчев. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Елеонора Чолакова.", "date": "2018.03.01", "title": "Акценти в сутрешния блок „Добро утро, България“ на Радио „Фокус“ за 2 март"}
{"url": "http://www.focus-news.net/news/2018/03/01/2494890/bbc-povdignaha-obvineniya-sreshtu-marin-lyo-pen-za-publikatsiya-v-tuitar-svarzana-s-islyamska-darzhava.html", "text": "Френски съдия започна наказателно производство срещу лидера на крайнодесния „Национален фронт“ Марин Льо Пен във връзка с публикации от 2015 г. в социалната мрежа „Туитър“, свързани с близкоизточната радикална групировка „Ислямска държава“, предава BBC. \r\nМарин Льо Пен качи три снимки с надпис „ДАЕШ е това“. На едната от тях обаче се виждаше обезглавено тяло на журналиста Джеймс Фоули, една от жертвите на „Ислямска държава“. По-късно френският политик изтри снимката, заявявайки в отговор на критиката, че не е била наясно с идентичността на жертвата.\r\nРазследването е последният удар за Марин Льо Пен, която загуби президентски избори от май 2017 г. от Еманюел Макрон.: Тереза Герова", "date": "2018.03.01", "title": "BBC: Повдигнаха обвинения срещу Марин Льо Пен за публикация в „Туитър“, свързана с „Ислямска държава“"}
{"url": "http://www.focus-news.net/news/2018/03/01/2494630/obshtina-topolovgrad-shte-otbelezhi-140-godishninata-ot-osvobozhdenieto-na-balgariya-s-praznichna-programa.html", "text": "Утре вечер в голямата зрителна зала на читалището любителски художествени състави  ще изнесат Тържествен концерт. Това съобщиха от пресцентъра на Община Тополовград. В програмата са включени мъжката вокална група, танцов състав, формация за художествено слово, детски хор, мажоретен състав, индивидуални изпълнения на певци и рецитатори. Гражданите ще поздрави заместник-кметът Маргарита Георгиева.\r\nВ централното фоайе на читалището е експонирана Фотоизложба, посветена на светлата годишнина,, по идея на  Първан Симов. Той е един от изпълнителите на паметник на  Павел Калитин, в град Холм, Русия, сътворен по идея на старозагорски инициативен комитет и е дарение за побратимения град Холм.  Инж.Симов е предоставил фотоси от откриването на паметника, връчването на копие на Самарското знаме на историческия музей там и копие на картината „ Спасяване на Самарското знаме“ и др. \r\nСутринта на 3 март 1 000 малки трицветни знаменца, осигурени от кмета на общината Божин Божинов, ще раздадат деца от танцовите формации на гражданите. Инициативата се проведе и миналата година и се посрещна с голямо вълнение от тополовградчани.\r\nОт 10.З0 часа на централния градски площад  „Освобождение“ Общинската администрация организира церемония за поднасяне на венци и цветя пред паметника на загиналите. Слово ще произнесе заместник-кметът Маргарита Георгиева.\r\nПредвидена е инициативата „Пробуждане с хоро“ с участието на Клубове по фолклорни танци, но това ще стане, ако времето позволи.\r\nНа паметната дата читалищата и училищата в общината организират свои чествания, подготвени от самодейци и ученици.\r\nВ  община Тополовград се намира историческият – манастир „Св.Троица“, известен като хайдушкото убежище на прочути хайдушки войводи – Инже и Кара Кольо, Гарабчи Георги, Вълчан войвода, Кара Танас, Добри войвода и още много други .  Затова в такива дни тополовградчани посещават това свято място и водят гостите си там. Така ще бъде и сега, ако не попречи зимната обстановка.", "date": "2018.03.01", "title": "Община Тополовград ще отбележи 140-годишнината от Освобождението на България с празнична програма"}
{"url": "http://www.focus-news.net/news/2018/03/01/2494888/nimh-zhalt-kod-za-snyag-i-poleditsi-e-v-sila-za-23-oblasti-na-stranata-za-2-mart.html", "text": "Жълт код за сняг и поледици е в сила за 23 области на страната за 2 март.  Това сочи справка на сайта на Националния институт по метеорология и хидрология (НИМХ). Предупреждението е в сила за областите: София, Видин, Монтана, Враца, Плевен, Ловеч, Перник, Кюстендил, Пазарджик, Пловдив, Стара Загора, Габрово, Велико Търново, Сливен, Търговище, Русе, Разград, Шумен, Силистра, Варна и Добрич. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.01", "title": "НИМХ: Жълт код за сняг и поледици е в сила за 23 области на страната за 2 март"}
{"url": "http://www.focus-news.net/news/2018/03/01/2494571/d-r-iglika-mishkova-v-minaloto-izrabotkata-na-martenitsata-se-e-svarzvala-s-nay-vazrastnata-zhena-v-kashtata.html", "text": "В миналото изработката на мартеницата се е свързвала с най-възрастната жена в къщата, която е трябвало да бъде ритуално чиста. Това коментира в сутрешния блок „Добро утро, България“ на Радио „Фокус“ етнологът д-р Иглика Мишкова по повод празника Баба Марта. Тя добави, че и до днес с мартеницата ние подаряваме своите добри пожелания за всеки. „Разбира се има и регионални особености. Някога по това каква мартеница са носили хората много лесно е можело да бъде разпознато и кой е човекът, който я е изработил и от кой регион е той. В шоплука се слага син конец, в региона на Родопите се слагат разноцветни конци. Когато най-възрастната жена в къщата изработва мартениците – тя задължително преди това не трябва да е докосвала огън, след това взима вретеното, насуква и завъртва винаги наляво и със затворени очи. Така се вярва, че ще се затворят дните и вълците, и хората ще бъдат предпазени. Това е един силен амулет“, коментира д-р Иглига Мишкова. Тя каза още, че обредните действия са свързани с деня преди 1-ви март, тъй като от стари времена се вярва, че мартеницата трябва да пренощува върху трендафил, защото той има силата да пропъжда зловредните влияния. По този начин червено-белите конци добиват силата на амулет.", "date": "2018.03.01", "title": "Д-р Иглика Мишкова: В миналото изработката на мартеницата се е свързвала с най-възрастната жена в къщата"}
{"url": "http://www.focus-news.net/news/2018/03/01/2494886/silistra-pat-stefan-karadzha-belitsa-e-prohodim-za-motorni-prevozni-sredstva-do-35-tona.html", "text": "Път lll-205 Стефан Караджа – Белица, в област Силистра, е проходим за моторни превозни средства до 3,5 тона. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "Силистра: Път Стефан Караджа – Белица е проходим за моторни превозни средства до 3,5 тона"}
{"url": "http://www.focus-news.net/news/2018/03/01/2494599/shumen-snezhnata-pokrivka-v-rayona-na-grada-e-45-sm.html", "text": "Снежната покривка в района на Шумен е 45 см. Това съобщи за Радио „Фокус“-Шумен дежурният в Хидрометеорологичната обсерватория. Най- много сняг е навалял в района на Венец- 58 см, Хърсово- 57 см. Снежната покривка в Тодор Икономово достига 55 см, във Велики Преслав и Върбица- 51 см.В  района на Смядово дебелината на снега е 46 см, в Риш- 40 см. Измерената минимална температура в Шумен тази сутрин е минус 14,2 градуса.\r\nИвелина ИВАНОВА", "date": "2018.03.01", "title": "Шумен: Снежната покривка в района на града е 45 см"}
{"url": "http://www.focus-news.net/news/2018/03/01/2494598/kurir-makedoniya-zoran-zaev-e-na-sreshta-v-sofiya-s-zhan-klod-yunker-i-s-liderite-na-zapadnite-balkani.html", "text": "Министър-председателят на Македония Зоран Заев ще пристигне в София, където ще участва в работна среща с председателя на Европейската комисия Жан Клод Юнкер и с българския министър-председател Бойко Борисов, чиято страна е ротационен председател в Съвета на ЕС, както и с държавни глави и правителствени ръководители от Западните Балкани, предава македонската медия  “Курир“.\r\n Премиерът Зоран Заев днес в София ще участва в работния среща на председателя на Европейската комисия Жан-Клод Юнкер и българският премиер Бойко Борисов, чиято страна е ротационен председател на ЕС, с ръководителите на държавните и правителствени ръководители от Западните Балкани.\r\nТемата на срещата е възможността за ускоряване на процеса на интеграция на Западните Балкани в ЕС и подобряване на свързаността.\r\nНа срещата ще  присъстват министър-председателите на  Албания Еди Рама, на Черна гора Светозар Маркович, както и президентите на Сърбия Александър Вучич, на Косово Хашим Тачи, член на председателството на Босна и Херцеговина  Драган Чович и върховният представител на ЕС за външната политика и политиката за сигурност Федерица Могерини и европейският комисар по разширяването и политиката на  съседство Йоханес Хан. Виктор Турмаков", "date": "2018.03.01", "title": "„Курир“ (Македония): Зоран Заев е на среща в София с Жан-Клод Юнкер и с лидерите на Западните Балкани"}
{"url": "http://www.focus-news.net/news/2018/03/01/2494597/prezidentat-rumen-radev-shte-uchastva-v-tarzhestveniya-ritual-po-otkrivane-i-osveshtavane-na-pametnik-na-polk-boris-drangov-na-2-mart.html", "text": "От 10.00 часа, президентът Румен Радев ще участва в тържествения ритуал по откриване и освещаване на паметник на блестящия командир, военен психолог и педагог, писател и публицист полковник Борис Дрангов. Това съобщиха от прессекретариата на държавния глава. Събитието ще се състои в парка на Военна академия „Г. С. Раковски“. \r\nПо-късно през деня, от  17.00 часа, държавният глава ще приеме на „Дондуков“ 2 генералния директор на Световната здравна организация д-р Тедрос Гебрейесус.", "date": "2018.03.01", "title": "Президентът Румен Радев ще участва в тържествения ритуал по откриване и освещаване на паметник на полк. Борис Дрангов на 2 март"}
{"url": "http://www.focus-news.net/news/2018/03/01/2494572/smolyan-64-godishen-mazh-e-naragal-36-godishniya-si-sin-pri-bitov-skandal.html", "text": "64-годишен мъж е наръгал 36-годишния си син при битов скандал. Това съобщиха от ОДМВР-Смолян. На 28 февруари около 23.15 ч. на телефон 112 е получен сигнал от 55-годишна жена от с.Брезе, общ.Девин, след възникнал битов скандал в дома им, при който съпруга й, който е бил в нетрезво състояние, е наръгал с нож отляво в областта на подмишницата 36-годишният им син.  Пострадалият е транспортиран от ФСМП-Девин в МБАЛ \"Д-р Братан Шукеров\" АД - Смолян и е настанен за лечение в хирургично отделение, без опасност за живота. Местопроизшествието е посетено от дежурна оперативна група на РУ-Девин. Извършен е оглед и е образувано досъдебно производство.", "date": "2018.03.01", "title": "Смолян: 64-годишен мъж е наръгал 36-годишния си син при битов скандал"}
{"url": "http://www.focus-news.net/news/2018/03/01/2494893/deutsche-welle-germanski-ekspert-opredeli-izyavlenieto-na-vladimir-putin-za-novite-ruski-orazhiya-kato-himera.html", "text": "Германският експерт в областта на ракетната технология Робърт Шмукер определи ракетните планове на държавния глава на Руската федерация Владимир Путин като „съвършено неправдоподобни“, предава Deutsche Welle. В близко бъдеще Русия няма да е в състояние да разработи крилата ракета с ядрена енергийна установка, увери професорът по авиационна и космическа технология от Техническия университет на Мюнхен. \r\nСъгласно думите на Шмукер, учените са проучвали този въпрос преди няколко десетилетия. Преимуществото на подобен тип ракети е в продължителността на полета. Идеята е в това, че двигателят на ракетата произвежда огромна енергия, която й позволява да лети с много висока скорост под радарите на противника и да достигне цел във всяка точка на земното кълбо. Защитата от подобен тип оръжие е изключително трудна, тъй като тя е „способна да лети в продължение на дни“, обясни Шмукер.\r\nЕкспертът определи изявленията на Путин за новите руски оръжия като „самохвалство“ и „химера“.: Тереза Герова", "date": "2018.03.01", "title": "Deutsche Welle: Германски експерт определи изявлението на Владимир Путин за новите руски оръжия като „химера“"}
{"url": "http://www.focus-news.net/news/2018/03/01/2494539/protothema-blizo-1000-migranti-sa-pristignali-prez-fevruari-na-gratskite-ostrovi.html", "text": "Общо 997 мигранти са пристигнали на бреговата на гръцките егейски острови през февруари, пише  Protothema.\r\nОт всички тях 533 са идентифицирани и регистрирани на центъра за прием на остров Лесбос, 47 на Хиос и 397 на Самос. Засилените потоци към Лесбос и Самос в сравнение с Хиос се дължат на засилените мерки на от турска страна в региона между остров Хиос и полуостров Еритрея в Мала Азия. \r\nСпоред интернет страницата на турската брегова охрана общо 25 операции са проведени в турски териториални води през февруари, най-вече между Турция и Хиос, като в резултат на 1046 души не им е позволено да достигнат до Гърция.  Виктор Турмаков", "date": "2018.03.01", "title": "Protothema: Близо 1000 мигранти са пристигнали през февруари на гръцките острови"}
{"url": "http://www.focus-news.net/news/2018/03/01/2494439/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Председателят на демократите в Сената на САЩ Чарлз Шумър (Ню Йорк) и други ключови сенатори от Демократическата партия поискаха от президента Доналд Тръмп да подкрепи изискването преди човек да си купи оръжие да покаже историята си, пише  The Hill.\r\nШумър, както и сенаторите Бил Нелсън (Флорида), Крис Мърфи (Кънектикът) и Ейми Клобухър (Минесота) изпратиха писмо до Тръмп искайки от него да поиска „задълбочени проверки“. „Ще подкрепим законодателство, което да изисква проверки на историята на всеки купувач на оръжие“, пишат сенаторите в писмо до президента. \r\nСпоред тях Тръмп най-малко трябва да подкрепи законодателството, което позволява напълно свободната продажба на оръжие на изложенията за огнестрелно оръжие. „Няма смисъл човек, който е получил отказ от федерално лицензиран магазин за оръжие да може просто да посети изложение и да купи същото оръжие“, смятат те.\r\n***  Президентът на България Румен Радев заяви на иранския външен министър Мохамад Джавад Зариф, че страната му се интересува от задълбочаване на партньорството си с Иран в сферите на енергетиката, търговията и науката, пише  Tehran Times.\r\n„Задълбочаването на партньорството с Иран в икономическата и енергийните сфери е в интерес за България, Югоизточна Европа и Европейския съюз и като ротационен председател на Съвета на ЕС, България ще работи за засилване на политическия диалог, за да се постигнат твърди резултати от общ интерес“, заяви Радев. Той и Зариф са достигнали до мнение, че Общият задълбочен план за действие (Споразумението за иранската ядрена програма) и това, че Иран го прилага, създават нови възможности за развитието на отношенията между ЕС и Техеран, както и на традиционно добрите връзки между България и Иран. \r\n„Готови сме на диалог за подобряването на транспортната свързаност, енергийната диверсификация и засилването на взаимните инвестиции, туризма и научния обмен“, допълни Радев.\r\nНа свой ред Зариф заяви, че развитието на информационните технологии в Иран и фармацията с помощта на нанотехнологии са създали възможности за разширяването на сферите на потенциалното сътрудничество между Иран и България.  Той отбеляза също така, че е възможно строителни компании от България да участват в проекти в Иран.\r\n*** Според държавна отбранителна компания на Китай, бъдещият самолетоносач във ВМС на страната ще бъде захранван с ядрено гориво, пише  Global Times.\r\n„Китайската корабостроителна корпорация обяви, че планира да „ускори процеса на постигане на технологически постижения за ядрени самолетоносачи“. Това е първият случай, при който китайска отбранителна компания, държавна собственост, заявява открито, че има ядрени самолетоносачи в дневния си ред. \r\nВоенните експерти смятат, че Китай вече е постигнал напредък в развиването на технологиите за подобен боен кораб. Може би скоро и официалните власти в Пекин ще потвърдят информацията.\r\n„Мисля, че може да се каже, че Китай е извършил сериозни пробиви при въвеждането на ядрена енергия на големите кораби“, смята военният експерт Ли Джие. \"В бъдеще, националните интереси на Китай ще продължат да се разширяват. Без флотилия големи ядрени кораби китайските военноморски сили няма да  могат да плават дълго време в далечни води,\" допълни той.\r\n*** До една година Турция ще се сдобие с първата бройка на новия боен самолет от пето поколение Ф-35, пише вестник „Милиет”.\r\n Произвежданият от американската фирма „Локхийд Мартин” изтребител Ф-35 е по програма, в която участват 10 страни, включително и Турция. Анкара е поръчала 100 самолета Ф-35, 30 от които като „категорична доставка”. Поръчката на Турция е за модификацията F-35B от класа STOVL. Самолетите от класа STOVL нямат нужда от дълга писта, могат да излитат от много кратко разстояние и могат да кацат хоризонтално. Самолетите могат да бъдат пилотирани от служещите понастоящем в турските ВВС бойни пилоти на Ф-16 след 6-седмично обучение. \r\nБлагодарение на възможностите за хоризонтално кацане и излитане на новото поколение бойни самолети Ф-35, те ще могат да бъдат използвани на строящия се в корабостроителницата в Тузла многоцелеви амфибиен ракетен катер „TCG Anadolu”, посочва още „Милиет”.\r\n*** В Ханой между 8 и 11 март ще се проведе вторият годишен Фестивал на българската роза и нейните приятели. Ще бъдат изложени 1000 розови храста, внесени от България, пише виетнамският вестник  Nhan Dan.\r\nОрганизиран от българското посолство във Виетнам и други агенции и организации, събитието ще отбележи и 68-та годишнина от установяването на дипломатическите отношения между Виетнам и България. Посолството на европейската държава си сътрудничи с виетнамското министерство на земеделието и селското развитие, за да бъдат внесени в страната 1000 розови храста от 100 различни вида. Първоначално за тях ще се грижи института към министерството. \r\nДопълнително по време на фестивала посетителите ще могат да се насладят на специални продукти, направени от рози.", "date": "2018.03.01", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/03/01/2494442/afp-direktorat-na-komunikatsiite-na-beliya-dom-si-podade-ostavkata.html", "text": "Директорът на комуникациите на Белия Дом Хоуп Хикс си подаде оставката в четвъртък, предава AFP, като се позовава на съобщение от американското президентство.\r\n„Хоуп е изключителна и свърши прекрасна работа през последните три години“, заяви Тръмп във връзката с напускането на един от най-доверените си съветници и довереници, която беше ключова фигура в предизборната му кампания, преди да го последва в Белия Дом.\r\n„Ще ми липсва, когато не е до мен, но, когато ме помоли да я освободя, за да може да преследва други възможности нямаше как да не проявя разбиране“, добави президентът. „Сигурен съм, че отново ще работим заедно в бъдеще“.\r\n„Не мога да намеря подходящи думи, за да изразя благодарността си към президента Тръмп“, заяви от своя страна 29-годишната Хикс.\r\nОт Белия Дом отрекоха напускането на комуникационния директор да има нещо общо с разследването за руска намеса в президентските избори на САЩ през 2016 година.\r\nПревод и редакция:", "date": "2018.03.01", "title": "AFP: Директорът на комуникациите на Белия Дом си подаде оставката"}
{"url": "http://www.focus-news.net/news/2018/03/01/2494441/tass-polskiyat-zakon-za-holokosta-i-otrichaneto-na-prestapleniyata-na-upa-vliza-v-sila.html", "text": "Приетият в Полша нов Закон, предвиждащ наказания за публично обвиняване на полската нация в съучастие в Холокоста, който доведе до конфликт в отношенията на републиката с Израел, Украйна и САЩ, влиза в сила в четвъртък, предава ТАСС.\r\nПреди две седмици този документ бе публикуван в „Държавен вестник“. Съгласно полското законодателство, Законът влиза в сила 14 дни след публикуването му.\r\nНовият закон въвежда наказателна отговорност (затвор за срок до три години) за публично разпространяване на идеи за вината на полския народ или държава, или съучастието й в престъпления, извършени от Третия райх, или други престъпления срещу човечеството и света. Към тези правонарушения се отнася и използването на формулировката „полски концлагери“. Освен това, документът забранява пропагандата на бандеровската идеология в Полша, както и отричането на Волинското клане.\r\nПревод и редакция:", "date": "2018.03.01", "title": "ТАСС: Полският закон за Холокоста и отричането на престъпленията на УПА влиза в сила"}
{"url": "http://www.focus-news.net/news/2018/03/01/2494440/predstoyashti-sabitiya-v-stranata-za-1-mart-agentsiya-fokus.html", "text": "***\r\nОт 11.00 часа в хотел Балкан, зала Роял, президентът Румен Радев ще участва в церемонията за връчване на наградите от конкурса \"Твоите 25 причини да избереш България\".\r\n***\r\nОт 18.00 часа в Гранд Хотел София, зала София, ще се състои връчването на ежегодните награди „Златна мартеница”. На събитието ще присъстват президента на Република България Румен Радев, Вицепрезидента на Република България Илияна Йотова и Вицепремиера по икономическата и демографска политика Валери Симеонов.\r\n***\r\nОт 13.30 часа в „София Хотел Балкан“ вицепрезидентът Илияна Йотова ще открие конференция „Миграция и човешка сигурност в посткризисна България“.\r\n***\r\nВ резиденция „Бояна“ на работен обяд премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. \r\n***\r\nОт 9.00 часа ще се проведе заседание на Народното събрание. \r\n***\r\nОт 9.30 часа в НДК Тибор Наврачич, европейски комисар отговарящ за образованието, културата, младежта и спорта ще вземе участие и в 8-мата среща на министрите на културата от АСЕМ.\r\n***\r\nВ Министерството на образованието и науката ще се проведе среща на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. В срещата ще участват заместник-министър председателя Томислав Дончев и министър Красимир Вълчев. В 12.00 часа ще има изявления за медии.\r\n***\r\nОт 15.00 часа във фоайето на 4 ет. на НДК министърът за Българското председателство на Съвета на ЕС 2018 Лиляна Павлова ще присъства на откриването на събитието „Улица на занаятите „Песента на колелетата“. \r\n***\r\nОт 9.30 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група. \r\n***\r\nОт 9.30 часа 9 състав на Специализирания наказателен съд ще гледа делото срещу Илиян О., Емил М. и др., обвинени в организиране и ръководене на организирана престъпна група. \r\n***\r\nОт 10.00 часа 15 състав на Специализирания наказателен съд ще гледа делото срещу Добрин С., Георги П. и др., обвинени в организиране и ръководене на организирана престъпна група. \r\n***\r\nОт 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в организиране и ръководене на организирана престъпна група. \r\n***\r\nОт 10.00 часа 1 състав на Софийския градски съд ще гледа делото срещу съдия Люба П. от Районен съд-Раднево и др. (Гл.VIII. Престъпления против дейността на държавни органи и обществени организации).\r\n***\r\nОт 10.00 часа 9 състав на Специализирания наказателен съд ще гледа делото срещу Огнян А., Янко Я. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Валери В., Илияна В. и др., обвинени в организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Стелиан В., Иван Ст., и Ганчо Н., обвинени в организиране и ръководене на организирана престъпна група.\r\n***\r\nОт 10.00 часа в Големия салон на Българската академия на науките ще се състои тържество по случай 28-та годишнина на Института по полимери – БАН и връчването за петнадесети път на Наградата на проф. Ив. Шопов за „Изявен млад учен в областта на полимерите“ за 2018 г.\r\n***\r\nОт 10.30 часа на Терминал 2, гише „Информация“, по случай Деня на Баба Марта летище София ще раздава мартеници на пътниците и гостите.\r\n***\r\nОт 11.00 часа в зала 2 на втория етаж на Столична община (ул. „Московска“ № 33) общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“.\r\n***\r\nОт 11.00 часа кметът на Столичната община Йорданка Фандъкова ще присъства на откриване на нова детска градина в Бояна.\r\n***\r\nОт 11.00 часа в Национален пресклуб БТА ще се състои Представяне на новоучредената Агенция за инвестиции в строителството.\r\n***\r\nОт 11.00 часа в Мраморното фоайе, партер, на Столична библиотека ще бъде открита изложба „Освобождението през погледа на съвременниците”.\r\n***\r\nОт 11.00 часа в изложбената зала на „Шипка“ №6, ет. 1, Съюзът на колекционерите организира пресконференция.\r\n***\r\nОт 11.30 часа на ул. “Врабча” № 1 председателят на ПП Обединени земеделци Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 12.00 часа пред Националната библиотека „Св.Св. Кирил и Методий“ над 300 деца ще рецитират заедно „Аз съм българче“ и ще изпеят „Питат ли ме де зората“.\r\n***\r\nОт 13.00 часа в Големия салон на БАН Българската национална комисия по военна история, в партньорство с Института за изследване на обществата и знанието при Българска академия на науките организира международна научна конференция: „140 години от освобождението на България. Завръщането на България в Европа“.\r\n***\r\nОт 13.30 часа в Бизнес център Вертиго ще се проведе конференция по повод II Международния Ден на италианския дизайн- „Дизайн и устойчиво развитие“.\r\n***\r\nОт 13.30 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София (ул. „Леге“ № 10, ет. 1) на разположение на гражданите ще бъдат адвокатите Дарина Николаева и Румен Мирчев.\r\n***\r\nОт 16.00 часа по повод Националния празник на България, на тържествена церемония в къща музей „Иван Вазов“ в София, ще бъдат връчени отличията „Златна монета“ за принос в развитието на българската наука и култура.\r\n***\r\nОт 18.00 часа в салона на ул. „Леге“ № 10, ет. 1, Литературен салон „Леге 10“ и издателство „Захарий Стоянов“ организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“.\r\n***\r\nОт 18.30 часа от Парк Баня Лозенец ще тръгне поредният протест в защита на НП „Пирин“.\r\n***\r\nОт 11.30 часа в Градската библиотека ще се проведе библиотечен урок по родолюбие с ученици от ОУ „Ангел Кънчев“, озаглавен „140 години свободна България”.\r\n***\r\nОт 17.30 часа в Градската библиотека ще се състои рецитал на Виктория Стефанова, озаглавен „Българийо, за тебе те умряха”. Събитието е част от програмата на Община Асеновград по повод 3 март. \r\n***\r\nОт 17.00 часа в салона на НЧ „Никола Вапцаров” ще се проведе концерт-спектакъл Под надслов „140 години свобода”.\r\n***\r\nОт 11.00 часа в зала №5 на Община Благоевград по проект „Въвеждане на мерки за енергийна ефективност в общински административни сгради”.  \r\n***\r\nОт 10.00 часа в Заседателната зала на Община Бургас ще се проведе брифинг за Националния дебатьорски форум.\r\n***\r\nОт 10.00 часа в парка на к-с „Изгрев“ ще се проведе празникът „Посланици на мартениците“.\r\n***\r\nОт 16.30 часа в централата на ГЕРБ общинският съветник от ГЕРБ Георги Кузманов организира приемна за граждани.\r\n***\r\nОт 18.30 часа в сградата на „Бизнес инкубатор – Бургас“, ул. „Княз Александър Батенберг“ №28, Общината организира работна среща със собствениците на помещения с търговско предназначение в пешеходната зона на ул. \"Богориди\".\r\n***\r\nОт 11.00 часа в с. Неофит Рилски ще бъде официално открита Най-високата бронзова скулптура на Балканите.\r\n***\r\nОт 18.00 часа в Градската художествена галерия във Варна ще бъде открита Изложбата „140 години от Освобождението на България“.\r\n***\r\nОт 14.00 часа в заседателната зала на Административен съд – Враца ще се проведе годишно отчетно събрание, на което ще бъде представен Доклад за дейността на съда през изминалата 2017 г.\r\n***\r\nВ Гранд Хотел „Янтра“ по инициатива на Комисията за енергийно и водно регулиране ще се състои Регионална среща на националните енергийни регулаторни органи на страните от Балканския полуостров.\r\n*** \r\nОт 10.30 часа в пресклуба на БТА ще се състои пресконференция на Бюрото по труда. \r\n*** \r\nОт 10.30 часа в Изложбени зали „Рафаел Михайлов“ ще се проведе откриване на изложбата „Шедьоври от Фонда на Международното биенале на графиката, Варна“. \r\n*** \r\nОт 10.30 часа в Детска градина „Соня“ ще се проведе „Баба Марта и Мартенка“ – детски празник. \r\n*** \r\nОт 10.30 часа в Детска градина „Пролет“ ще се проведе Открито тържество \"Трети март - Национален празник на България“. \r\n*** \r\nОт 14.00 часа в хотел \"Премиер\" ще се проведе Годишно отчетно събрание на БЧК - Велико Търново. \r\n*** \r\nОт 19.00 часа в  МДТ „Константин Кисимов“ ще се проведе Концерт – спектакъл „Възрожденски разкази“ на Ансамбъл „Чинари“, по повод 140 години от Освобождението на България и 170 години от рождението на Христо Ботев.  \r\n*** \r\nОт 19.00 часа в Клуб 7 ще се проведе Среща с дизайнера Атанас Парушев. \r\n*** \r\nОт 11.00 часа в града и селищата от общината ще се проведе Акция „Подари усмивка“ – даряване на мартеници на жителите и гостите на Горна Оряховица, изработени от деца от учебните и детски заведения, Център за обществена подкрепа, Дневен център за деца с увреждания и Дневен център за пълнолетни лица с увреждания в общината. \r\n*** \r\nОт 18.00 часа в Зала 1 на Общината ще се проведе Празничен концерт по повод Деня на любителското художествено творчество  с участието на съставите при НЧ „Братя Грънчарови-2002“\r\n***\r\nОбщина Димитровград ще подари мартенички на всички граждани, които използват административни услуги.\r\n***\r\nОт 11.00 часа в Етнографска къща ще се проведе „Приказка за моето име“ – празник, посветен на Деня на любителското творчество и на Баба Марта.\r\n***\r\nОт 11.00 часа в Зала на Община град Добрич ще се проведе Конкурс „Мартеница ти дарявам” за изработване на оригинална мартеница за дома и семейството – награждаване.\r\n***\r\nОт 16.00 часа Ресторант на Хотел „България“ ще се проведе Официален празник на Народно читалище „Добрич – 2017 г.“\r\n***\r\nОт 18.00 часа в Концертна зала „Добрич“ ще се състои общоградско тържество „На България“.\r\n***\r\nОт 19.30 часа в Ресторант на Хотел „България“ ще се състои Благотворителен бал с участието на Калинка Вълчева, Стефка Оникян и др.\r\n***\r\nОт 11.00 часа в салона на Община Тетевен  ще се проведе Историческа лекция на проф. Пламен Митев по повод 140 год. от Освобождението на България.\r\n***\r\nОт 18.00 часа в Общинската художествена галерия ще се открие изложба живопис на художника Веско Велев. \r\n***\r\nОт 12.30 часа пред паметника на Александър Стамболийски (на кръстовището на бул. Стамболийски и бул. Цар Освободител)  зам.-председателят на ПП Обединени земеделци и председател на областната организация на партията в Пазарджик инж. Емил Йончев, признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 17.00 часа в залата на Регионална библиотека „ Никола Фурнаджиев” ще се състои представяне на поредицата „ Дълг и чест” на Издателство „Захарий Стоянов”.\r\n***\r\nОт 11.00 часа Огънят на мира ще премине през Перник. \r\n***\r\nОт 11.00 часа в Общинския младежки дом ще бъдат показани най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче”. На събитието ще присъства кмета на община Перник Вяра Церовска.\r\n***\r\nОт 13.30 часа в зала „Амброаз Паре“ на Телекомуникационния ендоскопски център в деня на  кандидат - студента в Медицински университет Плевен ще има разположен щанд за мартеници на Националното сдружение на сираците в България.\r\n***\r\nОбщинските съветници от  ГЕРБ в град Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9;  Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;  Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nВ 12.00 часа пред паметната плоча на Александър Стамболийски на бул. „Южен“ ще се отбележат 139 години от рождението му.\r\n***\r\nВ 18.00 часа в читалище „Христо Смирненски“ ще се състои тържествен концерт, посветен на 140 години от Освобождението на България. \r\n***\r\nОт 14.00 часа в Регионална библиотека „Николай Вранчев” – Смолян ще бъде представена изложба и мултимедийна презентация „140 години от подписването на Санстефанския мирен договор и освобождението на България от османско владичество (1878 г.)“.\r\n***\r\nОт 18.00 часа в Клуб на дейците на културата – Смолян ще бъде открита изложба на Симеон Николов.\r\n***\r\nОт 14.00 часа в село Широка лъка ще бъде открита изложба „Кукери“ от детски рисунки в НЧ „Екзарх Стефан-1872“.\r\n***\r\nОт 18.00 часа в Музей Икономова къща, в центъра на град Дряново, ще се състои откриването на представителната изложба на Национален проект „Аз съм Българка!”.\r\n***\r\nОт 11.00 часа в Мечата поляна в Старозагорския зоопарк ще се проведе Ден на мартеницата и Зоопарка.\r\n***\r\nОт 18.00 часа в Зала  „Байер” ще бъде представена „Полет над кукувиче гнездо“,\r\nдраматизация Дейл Васерман, по романа на Кен Киси.", "date": "2018.03.01", "title": "Предстоящи събития в страната за 1 март (Агенция „Фокус“)"}
{"url": "http://www.focus-news.net/news/2018/03/01/2494889/tanjug-aleksandar-vuchich-i-hashim-tachi-obsadiha-v-sofiya-prodalzhavaneto-na-dialoga-belgrad-prishtina.html", "text": "Държавният глава на Сърбия Александър Вучич седна на една маса в София с косовския си колега Хашим Тачи, за да обсъдят кога ще бъде възобновен диалогът между Белград и Прищина за нормализиране на двустранните отношения, предава Tanjug, държавната агенция на западната ни съседка.  Разговорът между двамата лидери се състоя в кулоарите на срещата ЕС-Западни Балкани, домакин на която бе София. \r\nВучич заяви, че е важно за Сърбия да изпълни 115-те критерия до срещата на върха ЕС-Западни Балкани, която ще се проведе през май в българската столица. \r\nПред журналисти в кулоарите на събитието Вучич коментира, че освен напредъкът на Западните Балкани са разгледани още няколко значителни, но необичайни теми, без обаче да пояснява кои са те.: Тереза Герова", "date": "2018.03.01", "title": "Tanjug: Александър Вучич и Хашим Тачи обсъдиха в София продължаването на диалога Белград-Прищина"}
{"url": "http://www.focus-news.net/news/2018/03/01/2494444/protothema-anarhisti-zaplashvat-da-izravnyat-atina-sas-zemyata.html", "text": "Анархисти заплашиха да изравнят гръцката столица Атина със земята в изявлението, с което поеха отговорност за безредиците на улица Ерму, в центъра на града, случили се  в сряда сутринта, пише електронното издание на гръцкия вестник Protothema.\r\nСъщевременно, пише изданието, няма задържани лица, въпреки факта, че напрежението е започнало още в неделя следобед, когато анархистите са се появили пред къщата на бившия премиер Лукас Пападемос, където са изписали различни слогани по стените и са разхвърляли листовки. Кулминацията на безредиците е станала, когато същите са хвърлили граната по сградата на полицията в район Кесариани.\r\nЗаписите от охранителните камери, качени на сайта на Protothema, показват как анархистите минават по улица Капкониарас, чупейки всичко по пътя си с бухалки.\r\nВ изявлението по повод безредиците на най-оживената търговска улица в Атина, анархистите разкриват, че са направили всичко в рамките на „общата вълна на солидарност“ с Константинос Ягтцоглу, човекът, арестуван за това, че изпрати колет-бомба на бившия премиер Пападемос.\r\nПодобни инциденти са се случили и в центъра на град Солун, където анархистите са палили кофи за боклук, пише Protothema.\r\nВ Патра те са горили банкомати, хвърляли са коктейли Молотов по правителствените сгради, нападнали са супермаркет и са поставили запалително устройство на полицейска кола на зазоряване в сряда.\r\nСъщо така, като акт на солидарност, 20-25 анархисти са окупирали за кратко офиса на проправителствения вестник „Avgi“, преди да се появят на площад Омония.\r\nПревод и редакция:", "date": "2018.03.01", "title": "Protothema: Анархисти заплашват да изравнят Атина със земята"}
{"url": "http://www.focus-news.net/news/2018/03/01/2494443/ria-novosti-gazprom-potvardi-che-e-osaden-da-plati-256-mlrd-dolara-na-naftogaz.html", "text": "Арбитражният съд в Стокхолм е удовлетворил иска на „Нафтогаз“ към „Газпром“ по делото за транзит на газ за сумата 4,673 млрд. долара и според резултатите от две решения на  съда руската компания трябва да плати на украинската 2,56 млрд. долара, съобщиха от „Газпром“, предава РИА Новости.\r\n„От заявения иск на „Нафтогаз“ за обезщетение в размер на 17 милиарда долара, арбитрите са удовлетворили исканията за сума от 4,673 млрд. долара във връзка с подаден газ за европейските потребители в по-малък обем, отколкото е било предвидено в договора. Предвид присъдената по-рано сума в полза на „Газпром“, сумата, която трябва да бъде изплатена на „Нафтогаз“ е 2,56 млрд. долара“, се казва в съобщението.\r\nОт „Газпром“ изразяват несъгласие с решението на арбиртажа и обещаха да защитават своите права с всички законови средства.\r\nПревод и редакция:", "date": "2018.03.01", "title": "РИА Новости: „Газпром“ потвърди, че е осъден да плати 2,56 млрд. долара на „Нафтогаз“"}
{"url": "http://www.focus-news.net/news/2018/03/01/2494573/sofiya-vazstanoveno-e-elektrozahranvaneto-na-osvetlenieto-v-tunel-trayanovi-vrata-na-am-trakiya.html", "text": "Възстановено е електрозахранването на осветлението в тунел „Траянови врата“ на АМ „Тракия“. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "София: Възстановено е електрозахранването на осветлението в тунел „Траянови врата“ на АМ „Тракия“"}
{"url": "http://www.focus-news.net/news/2018/03/01/2494891/zhan-klod-yunker-e-vpechatlen-ot-rakovodeneto-na-evropredsedatelstvoto-i-podcherta-che-myastoto-na-zapadnite-balkani-e-v-es-obzor.html", "text": "Председателят на Европейската комисия (ЕК) Жан-Клод Юнкер е впечатлен от ръководенето на европредседателството и подчерта, че мястото на Западните Балкани е в ЕС. Това стана ясно от думите му на пресконференция след среща с премиера Бойко Борисов и лидерите на Западните Балкани за перспективата пред региона и възможностите за инфраструктура и дигитална свързаност. Той подчерта, че резултатите от председателството са много добри, но има неща, които се случват и медиите като че ли малко ги подценяват. „Тази нощ в 3.43 през нощта се постигна споразумение между парламента, Съвета и председателството по съдържанието на директивата за командированите работници. Благодарение на доброто управление на българското председателство постигаме много напредък и по системата на реформата „Дъблин“, коментира Юнкер и продължи: „България ни впечатлява с качеството на работата си. Българите могат да се гордеят с начина, по който техните лидери водят българското председателство“. Той наблегна на нуждата да работим заедно и да имаме ефективна борба срещу организираната престъпност, корупцията, която унищожава обществото. Юнкер припомни, че скоро в София ще има среща на високо ниво на държавите от Западните Балкани и ЕС, на която ще се обсъди разширяването и присъединяването. Според него обаче ще трябва да се дискутират и проблемите на емиграцията и на икономическата ситуация на региона. „Ще трябва да се споразумеем за всички тези 155 принципа, които управляват икономическата интеграция на региона и условностите, по които сме се споразумели. Бих желал по време на срещата под егидата на Бойко Борисов да уточним как ще работим, така че този регион да подобри своята свързаност“, добави Юнкер и подчерта, че трябва да са много конкретни и иска от държавите да могат да вземат максимално бързо решенията, които са свързани с перспективата 2027-2030 г. Той обясни, че стартират определен брой проекти, които ще бъдат решени по време на срещата на върха в София, но не могат да спрат финансирането на 1 януари 2020 г. По думите му ЕС остава силно ангажиран с европейските перспективи за страните от Западните Балкани и това ще стане евентуално през 2025 г., ако всички условия са изпълнени. Юнкер отбеляза, че на този етап нито една от държавите не отговаря на всички условия, въпреки че има голям напредък. Той бе категоричен, че всички страни трябва да са приключили двустранните териториални конфликти преди да се присъединят и подчерта, че в ЕС следят отблизо тази нестабилност. „Не искаме такава. Искаме да имаме стабилност, която да се постигне в процеса на преговори за присъединяване“, каза Юнкер и призна, че в ЕС не се говори чак толковa със Западни Балкани. „Връщам се в Брюксел убеден, че мястото на Западните Балкани е в ЕС и съм още по-убеден, защото тези, с които говорих, са на същото мнение. Присъединяването не е мечта, а нещо, което може да се реализира. Трябва да се съсредоточим не толкова върху крайните дати, а върху същността на самия процес. Не можем да правим отстъпки по условията за присъединяване в ЕС“, каза още Юнкер. По думите му ще трябва да се обсъди и финансирането на подобряването на свързаността в този регион. \r\nОт своя страна премиерът Бойко Борисов заяви, че с тази си обиколка Жан-Клод Юнкер, Фредерика Могерини и Йоханес Хан са се уверили колко отвратителна е свързаността в момента на Балканите и как е необходимо да отидеш до скандинавските държави, за да дойдеш в съседна държава. Той уточни, че на тази среща са представлявали интересите на Румъния и Гърция. Борисов подчерта, че разчита много на помощта на Европейската комисия и на хибридното финансиране. Премиерът обясни, че са си поставили амбициозната задача до срещата през май да има „лот по лот за ж.п. линии, магистрали, дигитална инфраструктура, готови или съответно на какъв етап са проектиране, финансиране, за да можем в срокове да говорим на своите народи кога дадена отсечка ще стане готова\", уточни той и открои като важни проекти „магистралата на мира“ Косово-Белград, коридор 10, 4 и други. Според него е много важно да се продължи работата между различните служби и бързата обмяна на информация. Министър-председателят посочи, че са създали условия за двустранни и тристранни срещи между Белград и Прищина, между Черна гора. Бойко Борисов заяви, че това, което правят под егидата на ЕС на Западните Балкани, не е насочено нито срещу Русия, нито срещу Турция, нито срещу който и да е от съседните страни. \r\nЛюба АЛЕКСИЕВА", "date": "2018.03.01", "title": "Жан-Клод Юнкер е впечатлен от ръководенето на европредседателството и подчерта, че мястото на Западните Балкани е в ЕС (ОБЗОР)"}
{"url": "http://www.focus-news.net/news/2018/03/01/2494446/api-vazstanoveno-e-dvizhenieto-za-vsichki-motorni-prevozni-sredstva-po-tretoklasnata-patna-mrezha-v-oblast-shumen.html", "text": "Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\n--\r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2018.03.01", "title": "АПИ: Възстановено е движението за всички моторни превозни средства по третокласната пътна мрежа в област Шумен."}
{"url": "http://www.focus-news.net/news/2018/03/01/2494450/ria-novosti-sedem-dushi-zaginaha-sled-sblasatsi-na-granitsata-mezhdu-venetsuela-i-kolumbiya.html", "text": "Седем души са загинали в резултат от въоръжени сблъсъци със силите за сигурност на Венецуела на границата с Колумбия, предава РИА Новости.\r\n„В сблъсъците са загинали седем колумбийци от военизирани формирования (петима мъже и две жени)“, написа на своята страница в Туитър Фреди Бернал, назначен от централните венецуелски власти на длъжността на т.нар. „защитник“ на щата Тачира в противовес на губернатора опозиционер. Паралелно Бернал заема длъжността министър на градското селско стопанство на Венецуела.\r\nСблъсъците са се случили миналия вторник в района на община Урения, щата Тачира. Силите за сигурност са иззели седем огнестрелни оръжия, граната, три автомобила и още толкова мотоциклети.\r\nПревод и редакция:", "date": "2018.03.01", "title": "РИА Новости: Седем души загинаха след сблъсъци на границата между Венецуела и Колумбия"}
{"url": "http://www.focus-news.net/news/2018/03/01/2494449/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания отказва да плати мултимилиардната сметка за развода с ЕС, докато Брюксел не се откаже от опитите си да запази Северна Ирландия в митническия съюз, предупреди британският министър по въпросите на Брекзит Дейвид Дейвис късно в сряда, пише британското издание The Times.\r\nВ безкомпромисно писмо, изпратено до депутатите от управляващата в Обединеното кралство Консервативна партия, Дейвис заяви, че страната няма да финализира плащанията към ЕС, докато „всички източници на тревога“ за Великобритания не бъдат отстранени. Това се случи няколко часа, след като от Брюксел заявиха, че Северна Ирландия трябва да остане част от митническия съюз, за да се избегне „твърда граница“ с Република Ирландия.\r\nДейвис добави, че правителството в Лондон ще откаже предложението на Европейската комисия да се подчини на юрисдикцията на Европейския съд по въпросите, отнасящи се до споровете за Брекзит и че то няма да приеме „наказателни мерки“ от Брюксел за нарушаване на условията на планираната транзитна сделка със Съюза.\r\nОчаква се премиерът Тереза Мей да повтори тези позиции, когато се срещне с председателят на Европейския съвет Доналд Туск в Лондон в четвъртък. Тя ще го запознае с предложенията за бъдещите отношения между Лондон и Брюксел, които ще изложи по време на ключовата си реч по въпроса в петък.\r\nВ обръщението си от трибуната на Камарата на представителите в сряда, Мей не направи усилие да скрие яда си от 118-страничното проектопредложение за Брекзит, публикувано от Европейската комисия и по-специално от точката, предвиждаща създаване на митническа граница между Северна Ирландия и Британия в Ирландско море. В един от най-разгорещените сблъсъци около Брекзит до момента, тя предупреди ЕК и нейния главен преговарящ Мишел Барние, че „никога“ няма да сложи името си под договор, който поставя под въпрос единството на Обединеното кралство.\r\n*** Има ли главният преговарящ за Брекзит от страна на ЕС Мишел Барние личен интерес от засилването на имиджа на британския премиер Тереза Мей като защитник на националните интереси на Обединеното кралство, пита британското радикално-ляво издание Morning Star.\r\nКакво друго би могло да обясни настойчивостта на Барние да публикува проектоспоразумението за „обща регулаторна зона“ между Ирландия и Северна Ирландия, която да бъде „част от митническата територия“ на ЕС?\r\nЕдва ли би могло да бъде измислено нещо по-добро за засилване на Демократичната юнионистка партия, на чиято подкрепа разчита правителството Тереза Мей.\r\nНито е било трудно да се предположи, че премиерът ще отговори на провокацията с изявление в парламента, с което отхвърля всяко споменаване за митническа граница между Северна Ирландия и Британия. Тя бе напълно права, когато заяви, че никой британски министър-председател не би се съгласил на подобно нещо.\r\nЛоялните служители на Европейската неолиберална свръхдържава предполагат, че разделянето на Обединеното кралство чрез вътрешна митническа граница може да избегнато като се разшири митническият съюз на ЕС, така че да обхване и Великобритания – и по този фактически да се избегне Брекзит.\r\nТова би се вписало напълно с традиционното презрение на ЕС към демокрацията, когато национални избори или референдуми имат резултати, противоречащи на волята на брюкселската бюрокрация, като ирландските, холандските, френските и гръцките избиратели могат да потвърдят това от собствен опит.\r\nВъв всички предишни случаи, националните елити на всяка една от държавите в последствие влезе в заговор с Брюксел, за да заобиколи решението на народа си.\r\n*** Ръководителите на Европейския съюз заплашват да спрат придобивките на Великобритания от членството в Съюза, ако правителството на страната не се подчинява на правилата на европейските институции по време на транзитния период след напускането на Общността, пише в текста на проектоспоразумението за Брекзит, представено в сряда от Брюксел, пише британското евроскептично издание The Daily Express.\r\nИзключително спорното проектоспоразумение на Европейската комисия, както го определят в материала на Express, превежда в правна форма Общия доклад на британския премиер Тереза Мей и председателя на ЕК Жан-Клод Юнкер от декември и трябва да бъде одобрен от останалите 27 страни-членки на ЕС следващия месец.\r\nСпоред положенията в документа, Обединеното кралство трябва се съгласи да се подчинява на решенията на европейските институции, включително Европейския съд, по време на транзитния период след напускането на страната.\r\nИ, в противоречие на свободата на британското правителство да взема собствени решения по време на този период, член 165 на документа изяснява какво би се случило ако Великобритания наруши европейските закони. Там пише, че ако Обединеното кралство не спазва правилата на общия пазар, митническия съюз или финансовата стабилност на Съюза, „определени придобивки“ може да бъдат спрени.\r\nВ проектоспоразумението се добавя още, че Лондон би имал 20 дни „да оправи“ ситуацията и да избегне спиране на придобивките.", "date": "2018.03.01", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/03/01/2494451/vzglyad-grupa-amerikanski-desantni-korabi-navleze-v-sredizemno-more.html", "text": "Амфибийно-десантна група кораби от Военноморските сили (ВМС) на САЩ навлезе в Средиземно море в сряда през Гибралтарския пролив, свидетелстват данните на международната Автоматическа идентификационна система AIS, служеща за идентификация на кораби и тяхното местоположение, пише руското издание „Взгляд“.\r\nСпоред предоставените данни, в акваторията на Средиземно море са влезели универсалният десантен кораб „Иводжима“, десантно-хеликоптерният кораб-док „Ню Йорк“, десантният кораб-док „Оук Хил“, както и снабдителният кораб от ВМС на САЩ „Уилям Маклин“.\r\nСъгласно съобщението от ВМС на САЩ, десантните кораби, на борда на които има 2500 морски пехотинци, се отправят в зоната, за която отговаря 6-и оперативен флот на ВМС на САЩ в Средиземно море, след което те ще се отправят към Близкия Изток в района на Персийски залив, в района, за който отговаря 5-и флот.\r\nПревод и редакция:", "date": "2018.03.01", "title": "„Взгляд“: Група американски десантни кораби навлезе в Средиземно море"}
{"url": "http://www.focus-news.net/news/2018/03/01/2494452/pravda-smenyat-oborudvaneto-na-amerikanski-iztrebiteli-zaradi-smartonosnite-sistemi-na-rusiya.html", "text": "Американският експерт по въпросите на военно-морската авиация Ерик Вертхайм заяви, че снабдяването на изтребителите F/A – 18 Hornet и самолетите за радиоелектронна борба EA – 18 Growler на Военноморските сили на САЩ с подвесни горивни резервоари ще позволи значителното увеличаване на дължината на полета, пише руското издание „Правда.Ру“.\r\nЕкспертът смята, че това е необходимо във връзка със „заплахата от страна на Русия“, съобщава NavyTimes. Вертхайм е пояснил, че американският флот не се е сблъсквал от дълго време със заплахи, съпоставими с тези от времето на Студената война. Но през последните 5-10 години, заплахите са започнали да се появяват под формата на „нови смъртоносни китайски и руски оръжейни системи“.\r\n„Ние бяхме толкова концентрирани във войните в Ирак и Афганистан, че забравихме за сериозните проблеми“, е заявил експертът.\r\nСнабдяването на самолетите Super Hornet и Growler с подвесни горивни резервоари с голяма вместимост ще позволи увеличаването на радиуса на авиокрилото. Това е необходимо за успешното прихващане на руските самолети-ракетоносци. С тази цел, САЩ водят активни изпитания на безпилотен самолет-зареждач, който може да бъде базиран на борда на самолетоносач.\r\nПревод и редакция:", "date": "2018.03.01", "title": "„Правда“: Сменят оборудването на американски изтребители заради „смъртоносните системи“ на Русия"}
{"url": "http://www.focus-news.net/news/2018/03/01/2494453/moskovskiy-komsomolets-vladimir-zhirinovski-obeshta-nay-tezhkata-diktatura-v-sluchay-che-bade-izbran-za-prezident-na-rusiya.html", "text": "Лидерът на Либерално-демократическата партия на Русия и кандидат за президент на страната Владимир Жириновски заяви, че ако бъде избран за държавен глава ще промени ситуацията в страната чрез силови методи, пише руското издание „Московский комсомолец“.\r\n„Ще накажа всички – олигарсите и всички, които крадат, ще върна всички пари от чужбина“, заяви той, като добави, че в условията на демокрация това е невъзможно.\r\n„Ще въведа най-тежката диктатура. След това всички ще се успокоят и ще бъдем богата държава“, поясни Жириновски в рамките на предизборен дебат.\r\nПревод и редакция:", "date": "2018.03.01", "title": "„Московский комсомолец“: Владимир Жириновски обеща „най-тежката диктатура“ в случай, че бъде избран за президент на Русия"}
{"url": "http://www.focus-news.net/news/2018/03/01/2494456/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Като ключов фактор в бъдещото развитие на отношенията между Русия и балканските държави се оформя политическата воля за укрепване на многоцелевото руско присъствие в региона. Необходимостта от подобно укрепване е директно свързана с активизацията на политиците от САЩ и Европейския съюз, които се стремят да въвлекат Балканите в реализацията на своята многофакторна антируска стратегия.\r\nПрактически, синхронното възникване във Вашингтон и Брюксел на стратегически концепции, посветени на политиката на двата „силови центъра“ на Балканите, с акцент на противодействието срещу Русия не трябва да се възприема като случайност. Балканското направление представлява главен полигон за координация на действията на ръководствата на САЩ и ЕС в условията на разминаване на интересите им в други сфери (Брекзит, световната търговия, Китай, миграционната криза). И в този случай, ако плановете за „откъсване“ на Балканите от Русия се увенчаят с успех, придобитият опит ще бъде пренесен по-близо до руските граници – на постсъветското пространство, включително в зоната на замразените конфликти в Закавказието и в Причерноморието, в Беларус, както и в Казахстан и другите страни от Централна Азия.\r\nВ съответните документи на САЩ и ЕС е изразено ясно искането външната политика на балканските държави да влезе в руслото на Запада. „Присъединяването към ЕС е нещо повече от технически процес. Това е избор за поколенията, основан на фундаменталните ценности, които всяка страна трябва да възприема още по-активно: започвайки от външнополитическия курс и завършвайки с обучението на учениците“, се казва в Стратегията за разширяване на ЕС в региона на Западните Балкани, подготвена от Европейската комисия. „Страните от Западните Балкани в момента имат исторически прозорец на възможности да свържат твърдо и недвусмислено своето бъдеще с Европейския съюз. Те самите трябва да действат решително“, пише електронното издание на руското списание \"Фонд за стратегическа култура\".\r\nАналогични положения се съдържат и в представената през декември 2017 година нова Стратегия за националната сигурност на САЩ. В нея Русия и Китай са отнесени към категорията на „ревизионистки държави“, представляващи първостепенна заплаха за интересите на САЩ, на основание, че „използват технологии, пропаганда и принуда, за да формират свят, несъвместим с нашите интереси и ценности“. Русия се стреми да възстанови своя статут на велика държава и да установи сфера на влияние в близост до своите граници, твърди авторът на документа „Нова стратегия за национална сигурност – за нова ера“. „Нашите противници нанасят удари по медиите, политическите процеси, финансовите мрежи и личните данни“, се казва още в документа. Освен това, действията на Русия, според американската версия, целят да отслабят влиянието на САЩ и да внесат раздор между съюзниците и партньорите на Вашингтон.\r\nПо отношение на Балканите, положенията на глобалната стратегия на САЩ са конкретизирани в разработката, съставена от американския Атлантически съвет, който оказва експертни услуги на Държавния департамент и Белия Дом. Главната роля в подготовката на балканската стратегия на САЩ изигра отговарящият за региона на Европа и Евразия помощник на заместник-държавния секретар Хойт Брайън Ий. Той заемаше длъжността директор по европейските въпроси в Съвета за национална сигурност на САЩ в периода на бомбардировките на Югославия през 1999 година, а преди това беше заместник-директор на личната канцелария на тогавашния генерален секретар на НАТО Хавиер Солана.\r\n„Новата стратегия“ сигнализира за прехода на САЩ към по-активна политика на Балканите, основана преимуществено на двустранна основа. Основните направления обхващат две-три военно-политически цели: осигуряването на постоянно военно присъствие на САЩ на Балканите; развиването на директно взаимодействие със Сърбия; осъществяване на самостоятелна посредническа роля в разрешаването на балканските регионални проблеми.\r\nСАЩ започнаха да изпробват новата си балканска стратегия през есента на 2017 година по време на посещението на Хойт Брайън Ий в Белград. Американският пратеник тогава обяви, че главното препятствие пред присъединяването на Сърбия към ЕС са нейните отношения с Русия и преди всичко, нежеланието на Белград да се присъедини към антируските санкции и да прекрати дейността на руско-сръбския Хуманитарен център в Ниш: „Страните, които искат да влязат в ЕС трябва да демонстрират ясно своята решимост. Вие не можете да седите на два стола, още повече ако сте стигнали толкова далеч... Не смятаме, че предоставянето на дипломатически имунитет на персонала на Центъра ще помогне на Сърбия за достигането на целта да влезе в ЕС“, заяви Ий. А в хода на преговорите с президента на Сърбия Александър Вучич (без оглед на несъпоставимата разлика в статута на двамата) той изрази голяма загриженост „във връзка с това, че Сърбия стои с единия крак на пътя към ЕС, а с другия – към съюз с Русия“, както и за „руското влияние в региона“.\r\nРеализацията на новата стратегия на САЩ дава нов импулс на водещата се в Сърбия и като цяло, на Балканите, дискусия за националните военно-политически приоритети. В сръбския случая, може да става дума за опит да се застави Белград да се откаже от неутралния си статут в полза на интеграция в НАТО (включително по черногорския сценарий – през главата на гражданите).\r\nЗасега на сръбското ръководство се удава да се движи по равно отдалечен курс  от Русия и Запада. Както съобщи Александър Вучич по време на срещата си със Сергей Лавров след преговорите в Белград на 21 февруари, той е предал писмо за руския лидер Владимир Путин с благодарност за това, което той е направил по отношение на развитието на отношенията със Сърбия, като е изразил надежда, че в бъдеще ще бъде направено още повече. Вучич подчерта, че, независимо от това, че Сърбия се намира на „европейския път“, тя ще продължи да подобрява отношенията си с Русия. Според думите на сръбския президент, страната е независима и взема своите решения самостоятелно, включително за развитието на сръбско-руските отношения. „Предполагам, че ще има различни „пожелания“ и натиск, целящи тези отношения да се развиват в друго направление, но Сърбия ще се придържа към своята линия, уважавайки традиционните връзки и развивайки най-добри отношения с Руската Федерация“, заяви Вучич.\r\nНо много сръбски медии не споделят оптимизма по отношение на „европейския път“. Например, „Нови Стандард“ директно предупреждава, че курсът към евроинтеграция е погрешен: „Белградските политици явно се разочароваха, въпреки че се стараят да го скрият зад своите заявления... Западните Балкани на първо място са геополитически инструмент, а в конкретните условия са и единственият от тези, с които разполага Европейския съюз... Балканите са единственото, което ЕС може да манипулира и което може да използва“.\r\nАктивизацията на европейските политици на Балканите с цел да привържат Сърбия и другите държави в региона към евроатлантическите интеграционни модели изисква по-активни и широки усилия от страна на Русия. И най-перспективно тук е придвижването на икономическите проекти, изгодни за балканските страни и на първо място – тези в енергийната сфера. Според свидетелствата на заместник-председателят на борда на директорите на „Газпром“ Александър Медведев, в качеството на отправна точка за сухопътния участък на експортната нитка на газопровода „Турски поток“ могат да послужат съответстващите „точки на достъп“ на границите на Турция с България и Гърция. При това българското направление предполага включване на Сърбия, Унгария и Австрия, докато от гръко-турската граница руският газ, най-вероятно, ще тръгне по посока на адриатическото крайбрежие и по-нататък в Италия. Към момента, от 900 километровата втора нитка на тръбопровода „Турски поток“ са положени 224 километра.\r\nВ своята политика на Балканите Русия трябва да опонира по-активно на пропагандните усилия на Запада (включително ЕС) във военно-политическата, социално-икономическата и национално-културната сфери. Немското издание Die Welt разкрива основното противоречие в стратегията на ЕС по отношение на Западните Балкани: „Не беше умно от страна на Европейската комисия да обещава на Сърбия и Черна гора влизане в организацията през 2025 година... Посланието гласи: ако не проведете достатъчно реформи, това може да продължи и след 2025 година... Но помисли ли ЕК за това, какво ще се случи, ако срокът 2025 година пропадне? В този случай в Сърбия и Черна гора може да се избухнат големи безредици, може даже да възникне голям пожар“.\r\nВажен елемент в политиката на Русия на Балканите в създалата се обстановка може да стане тактическата координация на действията с тези държави, които в силата на собствените си интереси се конкурират с ЕС. Това се отнася най-вече за Турция. „Русия и Турция ще пренаредят балканската мозайка“, тази отиваща далеч прогноза направи турския вестник Aydinlik Gazetesi. „Днес, когато Турция недвусмислено се откъсва от Атлантика и се обръща към Евразия, на Балканите също се случват важни геополитически събития“, сочи изданието, отделяйки специално проектът за строителство на газопровода „Турски поток“. Който представлява „важен крайъгълен камък в ориентацията на Турция към Евразия“ и „повлиял директно на Балканите“.\r\nПредстоящата година може да стане решаваща по отношение на определянето на политическото бъдеще на Балканите и осигуряването на руските интереси в региона. При това Москва не трябва да надценява нито степента на кризисните явления в ЕС, нито изолационизма на новата американска администрация. В западните стратегии Балканите, както и по-рано, са със статут на полигон за отработване на антируските модели, което изисква оперативни, точно пресметнати и ефективни отговори от страна на Русия.\r\n*** Лидерът на Либерално-демократическата партия на Русия и кандидат за президент на страната Владимир Жириновски заяви, че ако бъде избран за държавен глава ще промени ситуацията в страната чрез силови методи, пише руското издание „Московский комсомолец“.\r\n„Ще накажа всички – олигарсите и всички, които крадат, ще върна всички пари от чужбина“, заяви той, като добави, че в условията на демокрация това е невъзможно.\r\n„Ще въведа най-тежката диктатура. След това всички ще се успокоят и ще бъдем богата държава“, поясни Жириновски в рамките на предизборен дебат.\r\n*** Американският експерт по въпросите на военно-морската авиация Ерик Вертхайм заяви, че снабдяването на изтребителите F/A – 18 Hornet и самолетите за радиоелектронна борба EA – 18 Growler на Военноморските сили на САЩ с подвесни горивни резервоари ще позволи значителното увеличаване на дължината на полета, пише руското издание „Правда.Ру“.\r\nЕкспертът смята, че това е необходимо във връзка със „заплахата от страна на Русия“, съобщава NavyTimes. Вертхайм е пояснил, че американският флот не се е сблъсквал от дълго време със заплахи, съпоставими с тези от времето на Студената война. Но през последните 5-10 години, заплахите са започнали да се появяват под формата на „нови смъртоносни китайски и руски оръжейни системи“.\r\n„Ние бяхме толкова концентрирани във войните в Ирак и Афганистан, че забравихме за сериозните проблеми“, е заявил експертът.\r\nСнабдяването на самолетите Super Hornet и Growler с подвесни горивни резервоари с голяма вместимост ще позволи увеличаването на радиуса на авиокрилото. Това е необходимо за успешното прихващане на руските самолети-ракетоносци. С тази цел, САЩ водят активни изпитания на безпилотен самолет-зареждач, който може да бъде базиран на борда на самолетоносач.\r\n*** Амфибийно-десантна група кораби от Военноморските сили (ВМС) на САЩ навлезе в Средиземно море в сряда през Гибралтарския пролив, свидетелстват данните на международната Автоматическа идентификационна система AIS, служеща за идентификация на кораби и тяхното местоположение, пише руското издание „Взгляд“.\r\nСпоред предоставените данни, в акваторията на Средиземно море са влезели универсалният десантен кораб „Иводжима“, десантно-хеликоптерният кораб-док „Ню Йорк“, десантният кораб-док „Оук Хил“, както и снабдителният кораб от ВМС на САЩ „Уилям Маклин“.\r\nСъгласно съобщението от ВМС на САЩ, десантните кораби, на борда на които има 2500 морски пехотинци, се отправят в зоната, за която отговаря 6-и оперативен флот на ВМС на САЩ в Средиземно море, след което те ще се отправят към Близкия Изток в района на Персийски залив, в района, за който отговаря 5-и флот.", "date": "2018.03.01", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2018/03/01/2494457/tass-exxon-mobil-obyavi-che-izliza-ot-savmestni-proekti-za-prouchvane-za-petrol-s-rosneft.html", "text": "Корпорацията Exxon Mobil има намерение да започне процедура за излизане от съвместните проекти с „Роснефт“ за търсене на петролни находища заради антируските санкции. Това се разбира от ежегодния отчет, изпратен в сряда от американската компания до Комисията по ценните книжа и борсите, предава ТАСС.\r\nКакто следва от документа, който е предоставен от представители на компанията на ТАСС, „през 2013 и 2014 година корпорацията и „Роснефт“ създадоха различни структури за осъществяване на операции в проучването за петрол“. „През 2014 година ЕС и САЩ въведоха санкции против руския енергиен сектор. През втората половина на 2017 година, САЩ закрепиха законодателно и разшириха санкциите срещу Русия“, се отбелязва в доклада.\r\n„Корпорацията и нейните дъщерни структури, съобразно изложеното по-горе, ще изпълнят всички законодателни изисквания, правила и норми“, се констатира в документа. „В края на 2017 година корпорацията реши да излезе от тези съвместни проекти. Корпорацията смята, че ще започне официалното излизане през 2018 година. Решението за излизането ще доведе до чисти загуби в размер на 200 милиона долара“.\r\nПревод и редакция:", "date": "2018.03.01", "title": "ТАСС: Exxon Mobil обяви, че излиза от съвместни проекти за проучване за петрол с „Роснефт“"}
{"url": "http://www.focus-news.net/news/2018/03/01/2494455/fond-za-strategicheska-kultura-rusiya-i-balkanite-vremeto-ne-chaka.html", "text": "Като ключов фактор в бъдещото развитие на отношенията между Русия и балканските държави се оформя политическата воля за укрепване на многоцелевото руско присъствие в региона. Необходимостта от подобно укрепване е директно свързана с активизацията на политиците от САЩ и Европейския съюз, които се стремят да въвлекат Балканите в реализацията на своята многофакторна антируска стратегия.\r\nПрактически, синхронното възникване във Вашингтон и Брюксел на стратегически концепции, посветени на политиката на двата „силови центъра“ на Балканите, с акцент на противодействието срещу Русия не трябва да се възприема като случайност. Балканското направление представлява главен полигон за координация на действията на ръководствата на САЩ и ЕС в условията на разминаване на интересите им в други сфери (Брекзит, световната търговия, Китай, миграционната криза). И в този случай, ако плановете за „откъсване“ на Балканите от Русия се увенчаят с успех, придобитият опит ще бъде пренесен по-близо до руските граници – на постсъветското пространство, включително в зоната на замразените конфликти в Закавказието и в Причерноморието, в Беларус, както и в Казахстан и другите страни от Централна Азия.\r\nВ съответните документи на САЩ и ЕС е изразено ясно искането външната политика на балканските държави да влезе в руслото на Запада. „Присъединяването към ЕС е нещо повече от технически процес. Това е избор за поколенията, основан на фундаменталните ценности, които всяка страна трябва да възприема още по-активно: започвайки от външнополитическия курс и завършвайки с обучението на учениците“, се казва в Стратегията за разширяване на ЕС в региона на Западните Балкани, подготвена от Европейската комисия. „Страните от Западните Балкани в момента имат исторически прозорец на възможности да свържат твърдо и недвусмислено своето бъдеще с Европейския съюз. Те самите трябва да действат решително“, пише електронното издание на руското списание \"Фонд за стратегическа култура\".\r\nАналогични положения се съдържат и в представената през декември 2017 година нова Стратегия за националната сигурност на САЩ. В нея Русия и Китай са отнесени към категорията на „ревизионистки държави“, представляващи първостепенна заплаха за интересите на САЩ, на основание, че „използват технологии, пропаганда и принуда, за да формират свят, несъвместим с нашите интереси и ценности“. Русия се стреми да възстанови своя статут на велика държава и да установи сфера на влияние в близост до своите граници, твърди авторът на документа „Нова стратегия за национална сигурност – за нова ера“. „Нашите противници нанасят удари по медиите, политическите процеси, финансовите мрежи и личните данни“, се казва още в документа. Освен това, действията на Русия, според американската версия, целят да отслабят влиянието на САЩ и да внесат раздор между съюзниците и партньорите на Вашингтон.\r\nПо отношение на Балканите, положенията на глобалната стратегия на САЩ са конкретизирани в разработката, съставена от американския Атлантически съвет, който оказва експертни услуги на Държавния департамент и Белия Дом. Главната роля в подготовката на балканската стратегия на САЩ изигра отговарящият за региона на Европа и Евразия помощник на заместник-държавния секретар Хойт Брайън Ий. Той заемаше длъжността директор по европейските въпроси в Съвета за национална сигурност на САЩ в периода на бомбардировките на Югославия през 1999 година, а преди това беше заместник-директор на личната канцелария на тогавашния генерален секретар на НАТО Хавиер Солана.\r\n„Новата стратегия“ сигнализира за прехода на САЩ към по-активна политика на Балканите, основана преимуществено на двустранна основа. Основните направления обхващат две-три военно-политически цели: осигуряването на постоянно военно присъствие на САЩ на Балканите; развиването на директно взаимодействие със Сърбия; осъществяване на самостоятелна посредническа роля в разрешаването на балканските регионални проблеми.\r\nСАЩ започнаха да изпробват новата си балканска стратегия през есента на 2017 година по време на посещението на Хойт Брайън Ий в Белград. Американският пратеник тогава обяви, че главното препятствие пред присъединяването на Сърбия към ЕС са нейните отношения с Русия и преди всичко, нежеланието на Белград да се присъедини към антируските санкции и да прекрати дейността на руско-сръбския Хуманитарен център в Ниш: „Страните, които искат да влязат в ЕС трябва да демонстрират ясно своята решимост. Вие не можете да седите на два стола, още повече ако сте стигнали толкова далеч... Не смятаме, че предоставянето на дипломатически имунитет на персонала на Центъра ще помогне на Сърбия за достигането на целта да влезе в ЕС“, заяви Ий. А в хода на преговорите с президента на Сърбия Александър Вучич (без оглед на несъпоставимата разлика в статута на двамата) той изрази голяма загриженост „във връзка с това, че Сърбия стои с единия крак на пътя към ЕС, а с другия – към съюз с Русия“, както и за „руското влияние в региона“.\r\nРеализацията на новата стратегия на САЩ дава нов импулс на водещата се в Сърбия и като цяло, на Балканите, дискусия за националните военно-политически приоритети. В сръбския случая, може да става дума за опит да се застави Белград да се откаже от неутралния си статут в полза на интеграция в НАТО (включително по черногорския сценарий – през главата на гражданите).\r\nЗасега на сръбското ръководство се удава да се движи по равно отдалечен курс  от Русия и Запада. Както съобщи Александър Вучич по време на срещата си със Сергей Лавров след преговорите в Белград на 21 февруари, той е предал писмо за руския лидер Владимир Путин с благодарност за това, което той е направил по отношение на развитието на отношенията със Сърбия, като е изразил надежда, че в бъдеще ще бъде направено още повече. Вучич подчерта, че, независимо от това, че Сърбия се намира на „европейския път“, тя ще продължи да подобрява отношенията си с Русия. Според думите на сръбския президент, страната е независима и взема своите решения самостоятелно, включително за развитието на сръбско-руските отношения. „Предполагам, че ще има различни „пожелания“ и натиск, целящи тези отношения да се развиват в друго направление, но Сърбия ще се придържа към своята линия, уважавайки традиционните връзки и развивайки най-добри отношения с Руската Федерация“, заяви Вучич.\r\nНо много сръбски медии не споделят оптимизма по отношение на „европейския път“. Например, „Нови Стандард“ директно предупреждава, че курсът към евроинтеграция е погрешен: „Белградските политици явно се разочароваха, въпреки че се стараят да го скрият зад своите заявления... Западните Балкани на първо място са геополитически инструмент, а в конкретните условия са и единственият от тези, с които разполага Европейския съюз... Балканите са единственото, което ЕС може да манипулира и което може да използва“.\r\nАктивизацията на европейските политици на Балканите с цел да привържат Сърбия и другите държави в региона към евроатлантическите интеграционни модели изисква по-активни и широки усилия от страна на Русия. И най-перспективно тук е придвижването на икономическите проекти, изгодни за балканските страни и на първо място – тези в енергийната сфера. Според свидетелствата на заместник-председателят на борда на директорите на „Газпром“ Александър Медведев, в качеството на отправна точка за сухопътния участък на експортната нитка на газопровода „Турски поток“ могат да послужат съответстващите „точки на достъп“ на границите на Турция с България и Гърция. При това българското направление предполага включване на Сърбия, Унгария и Австрия, докато от гръко-турската граница руският газ, най-вероятно, ще тръгне по посока на адриатическото крайбрежие и по-нататък в Италия. Към момента, от 900 километровата втора нитка на тръбопровода „Турски поток“ са положени 224 километра.\r\nВ своята политика на Балканите Русия трябва да опонира по-активно на пропагандните усилия на Запада (включително ЕС) във военно-политическата, социално-икономическата и национално-културната сфери. Немското издание Die Welt разкрива основното противоречие в стратегията на ЕС по отношение на Западните Балкани: „Не беше умно от страна на Европейската комисия да обещава на Сърбия и Черна гора влизане в организацията през 2025 година... Посланието гласи: ако не проведете достатъчно реформи, това може да продължи и след 2025 година... Но помисли ли ЕК за това, какво ще се случи, ако срокът 2025 година пропадне? В този случай в Сърбия и Черна гора може да се избухнат големи безредици, може даже да възникне голям пожар“.\r\nВажен елемент в политиката на Русия на Балканите в създалата се обстановка може да стане тактическата координация на действията с тези държави, които в силата на собствените си интереси се конкурират с ЕС. Това се отнася най-вече за Турция. „Русия и Турция ще пренаредят балканската мозайка“, тази отиваща далеч прогноза направи турския вестник Aydinlik Gazetesi. „Днес, когато Турция недвусмислено се откъсва от Атлантика и се обръща към Евразия, на Балканите също се случват важни геополитически събития“, сочи изданието, отделяйки специално проектът за строителство на газопровода „Турски поток“. Който представлява „важен крайъгълен камък в ориентацията на Турция към Евразия“ и „повлиял директно на Балканите“.\r\nПредстоящата година може да стане решаваща по отношение на определянето на политическото бъдеще на Балканите и осигуряването на руските интереси в региона. При това Москва не трябва да надценява нито степента на кризисните явления в ЕС, нито изолационизма на новата американска администрация. В западните стратегии Балканите, както и по-рано, са със статут на полигон за отработване на антируските модели, което изисква оперативни, точно пресметнати и ефективни отговори от страна на Русия.\r\nПревод и редакция:", "date": "2018.03.01", "title": "„Фонд за стратегическа култура“: Русия и Балканите - времето не чака"}
{"url": "http://www.focus-news.net/news/2018/03/01/2494458/reuters-senatat-na-sasht-prie-zakon-za-sblizhavane-s-tayvan-koyto-razyari-kitay.html", "text": "Сенатът на САЩ прие Закон, предвиждащ поощряване на сближението на страната с Тайван, като от Китай предупредиха, че това ще заплаши стабилността в Тайванския проток и поискаха отмяната му, предава Reuters.\r\nАмериканската агенция припомня, че Пекин смята Тайван за своя провинция и интегрална част от „единния Китай“, която не може да поддържа междудържавни отношения и никога не е изключвал възможността за употреба на сила, за да върне острова под свой контрол.\r\nСенатът прие Закона за пътуване в Тайван с единогласие. Той бе гласуван от Конгреса през януари, като там също нямаше опозиция. Сега остава законопроекта да бъде подписан от президента на САЩ Доналд Тръмп.\r\nВ документа се казва, че САЩ ще допуска пътуването на служебни лица от всички нива в Тайван за срещи с техните местни колеги, ще позволява на високопоставени тайвански чиновници да влизат в САЩ „при уважителни причини“ и възможността за срещи с американски чиновници, а освен това ще насърчава тайванските икономически и културни представители да осъществят дейност в САЩ.\r\nОт Белия Дом все още не са коментирали, дали Тръмп има намерение да подпише Закона. Reuters коментира, че би било необикновено, президентът да наложи вето на мярка, която е приета единодушно от двете камари на парламента.\r\nОт Министерството на външните работи на Китай се въздържаха от официален коментар по случая. Президентската канцелария на Тайван обаче пусна съобщение, че САЩ са най-важният партньор на страната и приветстваха решението на Вашингтон за задълбочаване на двустранните отношения.\r\nПревод и редакция:", "date": "2018.03.01", "title": "Reuters: Сенатът на САЩ прие Закон за сближаване с Тайван, който разяри Китай"}
{"url": "http://www.focus-news.net/news/2018/03/01/2494459/pregled-na-mezhdunarodnite-novini-do-6-chasa-agentsiya-fokus.html", "text": "Постоянният представител на Сирия при ООН Башар Джаафари опроверга информацията на вестник „Ню Йорк Таймс“ за това, че между страната му и Северна Корея има сътрудничество за развитие на химическо оръжие, предава ТАСС.\r\n„Това са практически детинщини – този доклад, където се говори, че съществува сътрудничество по химическия въпрос между моята страна и Северна Корея“, заяви Джаафари по време на заседание на Съвета за сигурност на ООН. Според него тези обвинения вече са се чували „като дежа-вю“.\r\n„Струва ми се, че „Ню Йорк Таймс“ не знаят какво се случва по света“, допълни той.\r\n*** След като тази седмица двама министри от гръцкото правителство напуснаха постовете си, министър-председателят на страната Алексис Ципрас бе принуден да обяви рокади в кабинета си. Вицепремиерът Янис Драгасакис ще бъде нов министър на икономиката и развитието, пише  Ekathimerini.\r\nАтанасиос Илиополус заема поста министър на социалната солидарност. Друга промяна в правителството е, че Фотис Кувелис заяма поста заместник-министър на отбраната. Настоящият заместник министър на отбраната Димитрис Вицас ще замени министъра на миграцията Яния Музалас. \r\nДругите промени включват оставката на заместник-министъра на културата, отговарящ за спорта, Георгос Вадилиадис, като Константинос Стратис заема поста му, както и назначаването на Меропи Цуфи на поста заместник-министър на образованието на мястото на Костас Зуракис.\r\n*** САЩ смятат Русия за най-голямата заплаха, а Северна Корея за най-непредсказуемата страна, заяви началникът на Стратегическото командване на Въоръжените сили на САЩ генерал Джон Хайтън, предава РИА Новости.\r\n„Мисля, че Русия е най-голямата заплаха, просто, защото те реално са единствената заплаха за нашата страна в момента“, заяви Хайтън по време на конференция в американския щат Вирджиния. При това, той подчерта, че Северна Корея представлява най-голямата заплаха в краткосрочен план и че тя е опасна със своята непредсказуемост.\r\nСпоред неговите думи, САЩ разработват различни подходи към противниците си, към които отнесе и Китай.\r\n„Срещу (Северна) Корея използваме отбрана, срещу Русия и Китай – космическа и киберотбрана“, заяви Хайтън.\r\nРИА привежда думите на началника на американското Централно командване Джоузеф Вотел, изказани в доклад за комитета на американския Конгрес по Въоръжените сили по-рано в сряда. Американският военен е заявил, че Русия пречи на въздушната доминация на САЩ в Близкия Изток. Той е определил като най-големи заплахи за САЩ Иран, Русия и Китай, като последните, според мнението на генерала, могат да подкопаят водещите позиции на Вашингтон.\r\nРуската агенция припомня, че в средата на януари Пентагонът е обнародвал несекретните части на новата „Национална стратегия за отбрана“ – първият подобен документ за последните девет години. Като главни заплахи за американската сигурност в него са посочен и Китай, Русия, Северна Корея и Иран. Отбелязва се, че най-съществената заплаха за Съединените американски щати е ядреното оръжие на Русия. Вашингтон също обвини Москва, че финансира „дестабилизацията в киберпространството“.\r\n*** Говорейки за проведената обиколка в шестте западнобалкански държави (Албания, Босна и Херцеговина, Косово, Черна гора, Македония (в оригиналния текст – Бивша югославска република Македония (БЮРМ)) и Сърбия) и техните перспективи за присъединяване към ЕС, председателят на Европейската комисия Жан-Клод Юнкер определи БЮРМ като бюрократично име, което се използва в разговорите, пише електронното издание на гръцкия вестник Protothema.\r\nТой изказа това мнение в интервю пред германската редакция на Deutsche Welle, като точните му думи са били: „В Македония, БЮРМ, както се нарича в бюрократичната терминология, открих, че македонците правят значителен прогрес към Европа, но не съм обещал на никой дата за присъединяване, включително на тези, които все още не водят преговори. Важното за мен е същината на преговорите, а не датата“.\r\n„Това бе разбрано по-добре в БЮРМ, отколкото в Албания“, заяви Юнкер. Той подчерта, че е направен прогрес по пътя към Европа, но даде да се разбере, че не е обещал на никой страна дата за присъединяване или за начало на преговорен процес и повтори отново, че сред условията за членство е затварянето на всички отворени гранични спорове на Западните Балкани.\r\n***Президентът на Афганистан Ашраф Гани представи най-всеобхватния мирен план на талибаните, в опит да ги привлече на масата за преговори и да сложи край на 17-годишната война в страната, предава Bloomberg, като уточнява, че САЩ са дали сигнали, че подкрепят този ход.\r\nГани е заявил пред делегатите на мирна конференция в столицата Кабул, проведена в сряда, че ще признае талибаните за политическа група и ще инициира разговори, ако те се съгласят на примирие. Освен това той е предложил ревизия на афганистанската конституция, като начин за изграждане на доверие между двете страни. Афганистанският държавен глава е обещал, че ще освободи талибаните от затворите, ще премахне международните санкции срещу групировката и ще им помогне с издаването на паспорти и визи.\r\nСпоред думите на афганистанския президент, неговата администрация ще се погрижи за „сигурността на всички афганистанци, включително тези, които сключат мир и се присъединят към правителството“.\r\nBloomberg коментира, че инициативата на Гани спрямо талибаните идва, след като групировката наскоро призова САЩ да се включат към мирните преговори. По-рано този месец от Кабул са отхвърлили изненадващата увертюра, като са настояли, че бунтовниците, които контролират около половината от територията на страната, трябва първо да се съгласят на примирие, а след това да искат преговори с правителството на Афганистан.\r\nСлед кървавите нападения в азиатската страна през януари, президентът на САЩ Доналд Тръмп също е отхвърлил възможността за провеждане на директни преговори с талибаните, но сега САЩ изглежда са променили позицията си, пишат от американската агенция.\r\n„Присъединяваме се към правителството на Афганистан и международната общност в призива към Талибаните да се включат в мирните преговори с афганистанското правителство и да участват в политическия живот на страната“, е заявил говорителят на Държавния департамент Хедър Науърт в сряда. „Талибаните носят отговорността за прекратяването на тяхната кървава кампания и трябва да демонстрират, че са готови за мирни преговори с избраното правителство на Афганистан.\r\n*** Киев спечели победа в сряда в последната съдебна битка с Русия за транзита на газ, като Стокхолмският арбитражен съд отреди „Газпром“ да изплати на „Нафтогаз“ над 4 милиарда долара, предава AFP.\r\nАрбитражният съд, който разглежда многостранното дело, се разпореди „Газпром“ да изплати на украинския газов оператор „Нафтогаз“ 4,63 млрд. долара за това, че не е доставила количествата газ, за които страните са се споразумели, заявиха от украинската енергийна компания.\r\n„Газпром“ ще трябва да изплати общо 2,56 млрд долара на „Нафтогаз““, се казва още в съобщението на украинците.\r\nAFP припомня, че решението на по-ниската инстанция по делото е било „Нафтогаз“ да изплати около 2 млрд долара на руския газов гигант.\r\nФренската агенция уточнява също, че решенията на Арбитражния съд в Стокхолм не са публични и техните детайли се разкриват само по желани на страните и от самите тях. До сряда вечерта от „Газпром“ не са коментирали случая.\r\n*** Директорът на комуникациите на Белия Дом Хоуп Хикс си подаде оставката в четвъртък, предава AFP, като се позовава на съобщение от американското президентство.\r\n„Хоуп е изключителна и свърши прекрасна работа през последните три години“, заяви Тръмп във връзката с напускането на един от най-доверените си съветници и довереници, която беше ключова фигура в предизборната му кампания, преди да го последва в Белия Дом.\r\n„Ще ми липсва, когато не е до мен, но, когато ме помоли да я освободя, за да може да преследва други възможности нямаше как да не проявя разбиране“, добави президентът. „Сигурен съм, че отново ще работим заедно в бъдеще“.\r\n„Не мога да намеря подходящи думи, за да изразя благодарността си към президента Тръмп“, заяви от своя страна 29-годишната Хикс.\r\nОт Белия Дом отрекоха напускането на комуникационния директор да има нещо общо с разследването за руска намеса в президентските избори на САЩ през 2016 година.\r\n*** Приетият в Полша нов Закон, предвиждащ наказания за публично обвиняване на полската нация в съучастие в Холокоста, който доведе до конфликт в отношенията на републиката с Израел, Украйна и САЩ, влиза в сила в четвъртък, предава ТАСС.\r\nПреди две седмици този документ бе публикуван в „Държавен вестник“. Съгласно полското законодателство, Законът влиза в сила 14 дни след публикуването му.\r\nНовият закон въвежда наказателна отговорност (затвор за срок до три години) за публично разпространяване на идеи за вината на полския народ или държава, или съучастието й в престъпления, извършени от Третия райх, или други престъпления срещу човечеството и света. Към тези правонарушения се отнася и използването на формулировката „полски концлагери“. Освен това, документът забранява пропагандата на бандеровската идеология в Полша, както и отричането на Волинското клане.\r\n*** Анархисти заплашиха да изравнят гръцката столица Атина със земята в изявлението, с което поеха отговорност за безредиците на улица Ерму, в центъра на града, случили се  в сряда сутринта, пише електронното издание на гръцкия вестник Protothema.\r\nСъщевременно, пише изданието, няма задържани лица, въпреки факта, че напрежението е започнало още в неделя следобед, когато анархистите са се появили пред къщата на бившия премиер Лукас Пападемос, където са изписали различни слогани по стените и са разхвърляли листовки. Кулминацията на безредиците е станала, когато същите са хвърлили граната по сградата на полицията в район Кесариани.\r\nЗаписите от охранителните камери, качени на сайта на Protothema, показват как анархистите минават по улица Капкониарас, чупейки всичко по пътя си с бухалки.\r\nВ изявлението по повод безредиците на най-оживената търговска улица в Атина, анархистите разкриват, че са направили всичко в рамките на „общата вълна на солидарност“ с Константинос Ягтцоглу, човекът, арестуван за това, че изпрати колет-бомба на бившия премиер Пападемос.\r\nПодобни инциденти са се случили и в центъра на град Солун, където анархистите са палили кофи за боклук, пише Protothema.\r\nВ Патра те са горили банкомати, хвърляли са коктейли Молотов по правителствените сгради, нападнали са супермаркет и са поставили запалително устройство на полицейска кола на зазоряване в сряда.\r\nСъщо така, като акт на солидарност, 20-25 анархисти са окупирали за кратко офиса на проправителствения вестник „Avgi“, преди да се появят на площад Омония.\r\n*** Ръководителите на Европейския съюз заплашват да спрат придобивките на Великобритания от членството в Съюза, ако правителството на страната не се подчинява на правилата на европейските институции по време на транзитния период след напускането на Общността, пише в текста на проектоспоразумението за Брекзит, представено в сряда от Брюксел, пише британското евроскептично издание The Daily Express.\r\nИзключително спорното проектоспоразумение на Европейската комисия, както го определят в материала на Express, превежда в правна форма Общия доклад на британския премиер Тереза Мей и председателя на ЕК Жан-Клод Юнкер от декември и трябва да бъде одобрен от останалите 27 страни-членки на ЕС следващия месец.\r\nСпоред положенията в документа, Обединеното кралство трябва се съгласи да се подчинява на решенията на европейските институции, включително Европейския съд, по време на транзитния период след напускането на страната.\r\nИ, в противоречие на свободата на британското правителство да взема собствени решения по време на този период, член 165 на документа изяснява какво би се случило ако Великобритания наруши европейските закони. Там пише, че ако Обединеното кралство не спазва правилата на общия пазар, митническия съюз или финансовата стабилност на Съюза, „определени придобивки“ може да бъдат спрени.\r\nВ проектоспоразумението се добавя още, че Лондон би имал 20 дни „да оправи“ ситуацията и да избегне спиране на придобивките.\r\n*** Великобритания отказва да плати мултимилиардната сметка за развода с ЕС, докато Брюксел не се откаже от опитите си да запази Северна Ирландия в митническия съюз, предупреди британският министър по въпросите на Брекзит Дейвид Дейвис късно в сряда, пише британското издание The Times.\r\nВ безкомпромисно писмо, изпратено до депутатите от управляващата в Обединеното кралство Консервативна партия, Дейвис заяви, че страната няма да финализира плащанията към ЕС, докато „всички източници на тревога“ за Великобритания не бъдат отстранени. Това се случи няколко часа, след като от Брюксел заявиха, че Северна Ирландия трябва да остане част от митническия съюз, за да се избегне „твърда граница“ с Република Ирландия.\r\nДейвис добави, че правителството в Лондон ще откаже предложението на Европейската комисия да се подчини на юрисдикцията на Европейския съд по въпросите, отнасящи се до споровете за Брекзит и че то няма да приеме „наказателни мерки“ от Брюксел за нарушаване на условията на планираната транзитна сделка със Съюза.\r\nОчаква се премиерът Тереза Мей да повтори тези позиции, когато се срещне с председателят на Европейския съвет Доналд Туск в Лондон в четвъртък. Тя ще го запознае с предложенията за бъдещите отношения между Лондон и Брюксел, които ще изложи по време на ключовата си реч по въпроса в петък.\r\nВ обръщението си от трибуната на Камарата на представителите в сряда, Мей не направи усилие да скрие яда си от 118-страничното проектопредложение за Брекзит, публикувано от Европейската комисия и по-специално от точката, предвиждаща създаване на митническа граница между Северна Ирландия и Британия в Ирландско море. В един от най-разгорещените сблъсъци около Брекзит до момента, тя предупреди ЕК и нейния главен преговарящ Мишел Барние, че „никога“ няма да сложи името си под договор, който поставя под въпрос единството на Обединеното кралство.\r\n*** Гражданското население и медицинските обекти в Източна Гута продължават да са обекти на обстрел и въздушни удари и правителствената сирийска армия трябва да прекрати настъпателните операции. Това заяви пред кореспондент на ТАСС в четвъртък официалният представител на Министерството на отбраната на САЩ Ерик Пахън.\r\n„Видяхме изказвания, опитващи да оправдаят продължаващите атаки от страна на режима с изключенията в резолюцията за примирие за продължаване на борбата с терористите. Но бомбите и артилерийските снаряди продължават да падат по мирното население в предградието на Дамаск, включително, вероятно и по медицински обекти“, заяви Пахън.\r\nОт Пентагона настояват, че Русия „е длъжна да застави режима да прекрати настъпателните действия“ в населените райони и да даде възможност за доставяне на хуманитарна помощ на нуждаещите се сирийци, както в Източна Гута, така и в други райони.\r\n***Сенатът на САЩ прие Закон, предвиждащ поощряване на сближението на страната с Тайван, като от Китай предупредиха, че това ще заплаши стабилността в Тайванския проток и поискаха отмяната му, предава Reuters.\r\nАмериканската агенция припомня, че Пекин смята Тайван за своя провинция и интегрална част от „единния Китай“, която не може да поддържа междудържавни отношения и никога не е изключвал възможността за употреба на сила, за да върне острова под свой контрол.\r\nСенатът прие Закона за пътуване в Тайван с единогласие. Той бе гласуван от Конгреса през януари, като там също нямаше опозиция. Сега остава законопроекта да бъде подписан от президента на САЩ Доналд Тръмп.\r\nВ документа се казва, че САЩ ще допуска пътуването на служебни лица от всички нива в Тайван за срещи с техните местни колеги, ще позволява на високопоставени тайвански чиновници да влизат в САЩ „при уважителни причини“ и възможността за срещи с американски чиновници, а освен това ще насърчава тайванските икономически и културни представители да осъществят дейност в САЩ.\r\nОт Белия Дом все още не са коментирали, дали Тръмп има намерение да подпише Закона. Reuters коментира, че би било необикновено, президентът да наложи вето на мярка, която е приета единодушно от двете камари на парламента.\r\nОт Министерството на външните работи на Китай се въздържаха от официален коментар по случая. Президентската канцелария на Тайван обаче пусна съобщение, че САЩ са най-важният партньор на страната и приветстваха решението на Вашингтон за задълбочаване на двустранните отношения.", "date": "2018.03.01", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/03/01/2494461/14-mlrd-leva-shte-vlyazat-v-ktb-sas-zakona-za-bankovata-nesastoyatelnost-pravna-komisiya-othvarli-prezidentskoto-veto-obzor.html", "text": "Парламентарната правна комисия отхвърли ветото на президента Румен Радев върху Закона за банковата несъстоятелност с 13 гласа „за“ и 7 „против“. Ветото подкрепиха само депутатите от БСП. Така Законът за КТБ беше повторно подкрепен от правната комисия. На заседанието на комисията присъстваха и част от синдиците на КТБ, които изразиха подкрепата си за промените, внесени от ДПС. Синдикът Ангел Донов заяви, че 1,4 млрд. лева ще влязат в КТБ с приемането на Закона за банковата несъстоятелност. „Ако бъде приет, законът ще ни помогне да съберем сумата - вложителите и кредиторите да си получат парите“, изтъкна той. „Ако законът не бъде приет, това ще бъде в помощ на длъжниците, които са взели много пари от банката и не желаят да ги връщат. Те с всякакви способи се опитват да прехвърлят имуществото си, само за да не възстановят взети пари от банката“, заяви синдикът.\r\nВ дебатите по ветото от ДПС заявиха, че предложенията им са съобразени със законодателството, а в случая има неразбиране от страна на държавния глава. Според БСП обаче предлаганите промени в Закона за КТБ нарушават принципа на правната сигурност и ще създадат правен хаос. „Когато става въпрос за обществен интерес, законодателят ще бъде безкомпромисен към тези, които търсят как да заобиколят правилата - този сигнал даваме с предложените промени“, заяви в отговор зам.-председателят на ПГ на ДПС Йордан Цонев. Той обяви, че в писмо до финансовия министър Владислав Горанов от ДПС са настояли синдиците да им предоставят информация за обхвата на сделките, които биха попаднали под промените в закона. ДПС вече разполагат с част от информацията: заличените обезпечения в полза на КТБ са 233 147 298 лева; материалният интерес на извършените прихващания е 1 174 252 811 лева; броят на заведените съдебни дела е 205.\r\n„Фокус“ припомня: На 21 февруари президентът Румен Радев наложи вето и върна за повторно разглеждане 3 параграфа от Преходните и заключителните разпоредби в Закона за банковата несъстоятелност. Промените бяха приети от парламента на 9 февруари. Според държавния глава обществото има нужда да знае конкретните последици от приетия закон. Тогава от ДПС изтъкнаха, че има неразбиране на предложенията им, които целят да се противодейства на вторичното разграбване на активите на банката. От ГЕРБ се усъмниха дали президентското вето не е свързано с Елена Йончева и отказа ѝ да отговори дали е участвала в съдружие с офшорна фирма, която в съдружие с друга е източила 42 млн. лева от КТБ.\r\nБиляна ИВАНОВА", "date": "2018.03.01", "title": "1,4 млрд. лева ще влязат в КТБ със Закона за банковата несъстоятелност, правна комисия отхвърли президентското вето (ОБЗОР)"}
{"url": "http://www.focus-news.net/news/2018/03/01/2494463/evrodeputatite-ot-gerbenp-asim-ademov-i-andrey-kovachev-otkriha-izlozhbata-bosilegrad-predi-i-sega-mezhdunaroden-detski-velikdenski-festival-eksponirana-v-ep-obzor.html", "text": "В Европейския парламент в Брюксел бе открита изложбата „Босилеград преди и сега – Международен детски Великденски фестивал”. Културната проява е организирана от сдружение „ГЛАС” Босилеград съвместно с българските евродепутати от ГЕРБ/ЕНП Асим Адемов и Андрей Ковачев. Поводът е юбилейният „XXV Международен детски Великденски фестивал”– Босилеград 2018, който тази година ще се проведе от 2 до 10 април. \r\n„Искам специално да ви благодаря за това, че през всичките тези години, вие, които живеете в Босилеград, не забравихте България. Винаги я носите в сърцето си. Не забравихте обичаите, традициите, за което сме ви благодарни и признателни”, обърна се към организаторите евродепутатът Асим Адемов по време на откриването. По думите му още по-хубаво е, че тази изложба се свързва и с предстоящия празник на България – 3 март. „Много е важно и символно, че точно тук, в сърцето на Европа, отпразнуваме 140 години от Освобождението на България и възраждането на българската държавност”, заяви Адемов и отбеляза, че този юбилей съвпада и с Българското председателство на Съвета на ЕС. Той подчерта, че един от основните приоритети на председателството е интеграцията на Западните Балкани в ЕС и българските евродепутати полагат всички усилия това да се случи. \r\n„Много е важно на Балканите да не показваме кой е по-велик от другия, а да работим за просперитета на която и да било страна на границата”, обърна се евродепутатът Андрей Ковачев към гостите на откриването. Той призова това, което ни е разделяло в миналото, да остане в миналото, а инерцията от него да не засенчва бъдещето. „За това се радвам, че заедно с нашите приятели, партньори, съседи и колеги от Сърбия можем да се обединим, да празнуваме заедно нашите традиции и да не оставяме тези разделителни линии от миналото да бъдат водещи в настоящето и бъдещето ни”, заяви Ковачев. Според него трябва да работим за това границите на Балканите да станат символични, както е в западната част на европейския континент. \r\n„За малкия Босилеград е огромна чест, че има възможност в сърцето на Европа да покаже това, което прави най-добре през последните 20 и повече години”, заяви по време на откриването Александър Димитров, председател на сдружение „ГЛАС”. Той благодари на евродепутатите за подкрепа и подчерта: „Благодарение на нея можем да вървим напред”.\r\nОрганизаторите споделят, че специално за юбилея се подготвя изключително богата културно-забавна програма, която ще бъде официално представена към средата на месец март. Те се надяват, че Босилеград, със своята историческа и настояща съдба, може да бъде една нестандартна туристическа дестинация, която е провокация, а според тях неговите жители заслужават съпричастност и подкрепа. \r\nИзложбата премиерно е била показана през април 2011 г. в Народното събрание на България, но е обиколила и много други български градове - Банско, Перник, Раднево, София, Русе, Пловдив. Тя е била експонирана и в чужбина, там, където има традиционни български общности: Молдова – Комрат, Украина – Болград, Македония – Скопие и Битоля и Сърбия – Босилеград.\r\nПредстоящият Юбилеен „XXV Международен детски Великденски фестивал” се очаква да посрещне над 800 деца от Сърбия, България, Македония, Румъния, Молдова, Унгария, Украйна, Албания, Гърция и Кипър. \r\nИван ЛАЗАРОВ", "date": "2018.03.01", "title": "Евродепутатите от ГЕРБ/ЕНП Асим Адемов и Андрей Ковачев откриха изложбата „Босилеград преди и сега – Международен детски Великденски фестивал”, експонирана в ЕП (ОБЗОР)"}
{"url": "http://www.focus-news.net/news/2018/03/01/2494447/morning-star-evropeyskiya-sayuz-predostavi-lesna-propagandna-pobeda-na-tereza-mey.html", "text": "Има ли главният преговарящ за Брекзит от страна на ЕС Мишел Барние личен интерес от засилването на имиджа на британския премиер Тереза Мей като защитник на националните интереси на Обединеното кралство, пита британското радикално-ляво издание Morning Star.\r\nКакво друго би могло да обясни настойчивостта на Барние да публикува проектоспоразумението за „обща регулаторна зона“ между Ирландия и Северна Ирландия, която да бъде „част от митническата територия“ на ЕС?\r\nЕдва ли би могло да бъде измислено нещо по-добро за засилване на Демократичната юнионистка партия, на чиято подкрепа разчита правителството Тереза Мей.\r\nНито е било трудно да се предположи, че премиерът ще отговори на провокацията с изявление в парламента, с което отхвърля всяко споменаване за митническа граница между Северна Ирландия и Британия. Тя бе напълно права, когато заяви, че никой британски министър-председател не би се съгласил на подобно нещо.\r\nЛоялните служители на Европейската неолиберална свръхдържава предполагат, че разделянето на Обединеното кралство чрез вътрешна митническа граница може да избегнато като се разшири митническият съюз на ЕС, така че да обхване и Великобритания – и по този фактически да се избегне Брекзит.\r\nТова би се вписало напълно с традиционното презрение на ЕС към демокрацията, когато национални избори или референдуми имат резултати, противоречащи на волята на брюкселската бюрокрация, като ирландските, холандските, френските и гръцките избиратели могат да потвърдят това от собствен опит.\r\nВъв всички предишни случаи, националните елити на всяка една от държавите в последствие влезе в заговор с Брюксел, за да заобиколи решението на народа си.\r\nПревод и редакция:", "date": "2018.03.01", "title": "Morning Star: Европейския съюз предостави лесна пропагандна победа на Тереза Мей"}
{"url": "http://www.focus-news.net/news/2018/03/01/2494460/poveche-finansovi-investitsii-v-kulturnata-sfera-shte-iskat-ministrite-na-kulturata-na-darzhavite-chlenki-na-es-obzor.html", "text": "Повече финансови инвестиции в културната сфера ще искат министрите на културата на държавите членки на Европейския съюз. Това стана ясно по време на Неформалния съвет на министрите на културата в ЕС, който беше част от календара на Българското председателство на Съвета на ЕС. Председател на събитието беше министър Боил Банов, а сред гостите освен министрите, бяха още и европейският комисар по образованието, културата, младежта и спорта Тибор Наврачич и председателят на комисията на Европейския парламент по образованието и науката Петра Камерверт. Срещата протече в два панела – по време на първият се проведе дискусия относно утвърждаването на чувството за принадлежност към Европа чрез културата, а тема на втория разговор бяха възможностите за мобилизиране на енергията и потенциала на младите хора в опазването на европейските ценности чрез култура.\r\nМинистър Боил Банов посочи, че културата има потенциала да бъде водеща сила в спешната нужда от сплотяване на европейските общества. По думите му тя е важен фактор за устойчивото развитие ЕС, защото създава не само духовни общности, но и работни места. „Дълбоко вярвам, че културата има първостепенна роля за бъдещето на ЕС и България, защото тя е универсален език на взаимно разбирателство и от нас зависи подобряването на условията за нейното развитие, както и насърчаването на междукултурния диалог. За тази цел е необходимо достатъчно европейско финансиране, динамични културни програми като „Творческа Европа“ и подход към културното наследство, който да споява, а не да разединява. Има много добре написани европейски документи, те звучат убедително и красиво, но без целенасочени действия красивите фрази са мъртво родени. Затова искам да призова за съвместна конкретна работя, която намери израз и в днешната среща“, каза още министър Банов.\r\nЕврокомисарят Тибор Наврачич посочи, че 2018 г. е важна година за културната политика на ЕС, защото е обявена за Европейска година на културното наследство. „Има широк консенсус сред културните министри, че културата на европейско ниво трябва да получи по-голямо финансиране, но е трудно да убедим финансовите министри. Но ще се опитаме да убедим както тях, така и министър-председателите да инвестират повече в нея“, каза още Наврачич и посочи, че трябва да се работи по изграждане образа на културата не само като развлекателно хоби, но и като полезна политика, която да допринесе за социалното сближаване. „Да не забравяме и друг важен елемент на сътрудничество – диалогът с основните участници. Трябва заедно да работим за изграждане на бъдещето на Европа. Европа, към която гражданите да усещат, че наистина принадлежат“, обясни Наврачич.\r\nПо време на срещата председателят на Комитета по Култура и образование на Европейския парламент Петра Камерверт също коментира, че общественото финансиране за култура не е достатъчно и уточни, че това затруднява достъпа на европейските граждани до нея. „Струва ми се, че финансирането е жертва на егоизма на отделни хора, а недостигът му се отразява неблагоприятно. Нека да насърчим междукултурния диалог в нашето общество, както и трансграничния подход на учителите и творците, защото натрупаният житейски опит е изключително важен\", каза още Камерверт.\r\nПо време на срещата министрите и делегатите разгледаха „Салона на музеите“ в НДК, който е част от културната програма на Българското председателство на Съвета на ЕС и представя специална селекция от музейните сбирки на 40 столични и регионални музеи и галерии.\r\nЦветилена СИМЕОНОВА", "date": "2018.03.01", "title": "Повече финансови инвестиции в културната сфера ще искат министрите на културата на държавите членки на ЕС (ОБЗОР)"}
{"url": "http://www.focus-news.net/news/2018/03/01/2494462/parlamentat-othvarli-iskaneto-za-izslushvane-na-premiera-boyko-borisov-za-chez-bsp-vnesoha-predlozhenie-za-anketna-komisiya-obzor.html", "text": "Парламентът отхвърли искането за изслушване на премиера Бойко Борисов за ЧЕЗ, БСП внесоха предложение за анкетна комисия. Още от сутринта темата за дебат между управляващи и опозиция бе сделката за продажбата на ЧЕЗ. От опозицията в лицето на БСП поискаха премиерът Бойко Борисов да бъде изслушан в Народното събрание по сделката с ЧЕЗ. Заместник-председателят на ПГ на „БСП за България“ Драгомир Стойнев заяви, че премиерът трябва да отговори кой ще гони до дупка и кой клати правителството, на което председателят на Правна комисия и депутат от ГЕРБ Данаил Кирилов призова БСП да погледнат себе си, да се запитат и тогава отговорите ще бъдат налице. Кирилов обясни, че на съвместно заседание на Комисията по енергетика и тази по контрол над службите ще бъдат изслушани компетентните институции по сделката за ЧЕЗ. В крайна сметка депутатите отхвърлиха предложението на БСП с 82 гласа „за“, 98 – „против“ и 10 „въздържал се“. \r\nСлед това от ПГ на „БСП за България“ внесоха в деловодството на парламента проекторешение с 60 подписа искане за създаване на Анкетна комисия по сделката с ЧЕЗ, каквото намерение изразиха вчера. Заместник-председателят на ПГ на „БСП за България“ Жельо Бойчев обяви, че заедно със своите колеги е посетил секретното деловодство на НС, за да видят каква информация и документи е предоставил премиерът Бойко Борисов по сделката за ЧЕЗ. „Това, което видяхме там, е поредната подигравка на министър-председателя Борисов към всички нас. Беше ни предоставен един хвърчащ лист, без никакъв подпис, без никакъв печат с информация, която няма никакво основание да бъде класифицирана. Настояваме това да бъде предоставено и разсекретено, за да може да бъде ползвано утре на заседанието на Комисията по енергетика, за да има смисъл от това изслушване“, каза Бойчев. Той настоя на същото заседание на комисията да бъде поканено ръководството на Българската банка за развитие, да обясни защо е излъгала, че няма никакво отношение към покупко-продажбата на ЧЕЗ. По думите му след като Българската банка за развитие стои зад купувача на ЧЕЗ, правителството на Бойко Борисов стои зад Гинка Върбакова. \r\nПредседателят на енергийната комисия Делян Добрев коментира искането на БСП за комисия и посочи, че няма нужда да се правят извънредни анкетни комисии в Народното събрание, защото си има постоянно действащи, които се занимават с темата. Според него няма смисъл от извънредна комисия, тъй като това ще означава само допълнителни разходи за Народното събрание. Добрев заяви, че на съвместното заседание на Комисиите по енергетика и за контрол над службите е поканена и Гинка Върбакова. Във връзка с искането на БСП да бъде поканена Българската банка за развитие, Добрев заяви: „Притеснението ни да каним банки е, че по този начин в известен смисъл нарушаваме и класифицирания документ от Министерски съвет, защото показваме кои са банките. Ако БСП са толкова сигурни, че няма нищо секретно в документа - нека да го оповестят те, да кажат кои са банките, да поканят и трите банки, изброени в документа и тогава можем да ги поканим в комисия“. \r\nНесъстоялото се изслушване на премиера в парламента по сделката с ЧЕЗ коментира и президентът Румен Радев. „Видяхте, че тази сутрин никой не уважи искането на парламента за изслушване. Чух даже и закани към някакви гадове. Според мен в скандала с продажбата на ЧЕЗ жертвата не е властта. Жертвата сме ние – абонатите на електроразпределителните дружества, българските граждани. Затова и държим да знаем как така тази фирма без история и капацитет получава такива големи банкови гаранции“, коментира Радев и попита кои са банките и какви са най-вече механизмите за финансиране и получила ли е тази фирма политическа подкрепа, за да бъдат банките толкова щедри към нея. Държавният глава каза, че би поканил чешкия президент на разговори за ЧЕЗ, но обърна внимание, че отговорността остава на България. Радев допълни, че би свикал КСНС по обща тема за енергетиката. \r\nДеница КИТАНОВА", "date": "2018.03.01", "title": "Парламентът отхвърли искането за изслушване на премиера Бойко Борисов за ЧЕЗ - БСП внесоха предложение за анкетна комисия (ОБЗОР)"}
{"url": "http://www.focus-news.net/news/2018/03/01/2494448/the-times-velikobritaniya-nyama-da-plati-sumata-po-razvoda-s-es-dokato-bryuksel-ne-ottegli-iskaneto-si-za-vklyuchvane-na-severna-irlandiya-v-mitnicheskiya-sayuz.html", "text": "Великобритания отказва да плати мултимилиардната сметка за развода с ЕС, докато Брюксел не се откаже от опитите си да запази Северна Ирландия в митническия съюз, предупреди британският министър по въпросите на Брекзит Дейвид Дейвис късно в сряда, пише британското издание The Times.\r\nВ безкомпромисно писмо, изпратено до депутатите от управляващата в Обединеното кралство Консервативна партия, Дейвис заяви, че страната няма да финализира плащанията към ЕС, докато „всички източници на тревога“ за Великобритания не бъдат отстранени. Това се случи няколко часа, след като от Брюксел заявиха, че Северна Ирландия трябва да остане част от митническия съюз, за да се избегне „твърда граница“ с Република Ирландия.\r\nДейвис добави, че правителството в Лондон ще откаже предложението на Европейската комисия да се подчини на юрисдикцията на Европейския съд по въпросите, отнасящи се до споровете за Брекзит и че то няма да приеме „наказателни мерки“ от Брюксел за нарушаване на условията на планираната транзитна сделка със Съюза.\r\nОчаква се премиерът Тереза Мей да повтори тези позиции, когато се срещне с председателят на Европейския съвет Доналд Туск в Лондон в четвъртък. Тя ще го запознае с предложенията за бъдещите отношения между Лондон и Брюксел, които ще изложи по време на ключовата си реч по въпроса в петък.\r\nВ обръщението си от трибуната на Камарата на представителите в сряда, Мей не направи усилие да скрие яда си от 118-страничното проектопредложение за Брекзит, публикувано от Европейската комисия и по-специално от точката, предвиждаща създаване на митническа граница между Северна Ирландия и Британия в Ирландско море. В един от най-разгорещените сблъсъци около Брекзит до момента, тя предупреди ЕК и нейния главен преговарящ Мишел Барние, че „никога“ няма да сложи името си под договор, който поставя под въпрос единството на Обединеното кралство.\r\nПревод и редакция:", "date": "2018.03.01", "title": "The Times: Великобритания няма да плати сумата по развода с ЕС, докато Брюксел не оттегли искането си за включване на Северна Ирландия в митническия съюз"}
{"url": "http://www.focus-news.net/news/2018/03/01/2494445/the-daily-express-v-proektosporazumenieto-na-es-za-brekzit-e-vklyuchena-tochka-koyato-bi-pozvolila-na-bryuksel-da-spre-pridobivkite-na-london-ot-chlenstvoto.html", "text": "Ръководителите на Европейския съюз заплашват да спрат придобивките на Великобритания от членството в Съюза, ако правителството на страната не се подчинява на правилата на европейските институции по време на транзитния период след напускането на Общността, пише в текста на проектоспоразумението за Брекзит, представено в сряда от Брюксел, пише британското евроскептично издание The Daily Express.\r\nИзключително спорното проектоспоразумение на Европейската комисия, както го определят в материала на Express, превежда в правна форма Общия доклад на британския премиер Тереза Мей и председателя на ЕК Жан-Клод Юнкер от декември и трябва да бъде одобрен от останалите 27 страни-членки на ЕС следващия месец.\r\nСпоред положенията в документа, Обединеното кралство трябва се съгласи да се подчинява на решенията на европейските институции, включително Европейския съд, по време на транзитния период след напускането на страната.\r\nИ, в противоречие на свободата на британското правителство да взема собствени решения по време на този период, член 165 на документа изяснява какво би се случило ако Великобритания наруши европейските закони. Там пише, че ако Обединеното кралство не спазва правилата на общия пазар, митническия съюз или финансовата стабилност на Съюза, „определени придобивки“ може да бъдат спрени.\r\nВ проектоспоразумението се добавя още, че Лондон би имал 20 дни „да оправи“ ситуацията и да избегне спиране на придобивките.\r\nПревод и редакция:", "date": "2018.03.01", "title": "The Daily Express: В проектоспоразумението на ЕС за Брекзит е включена точка, която би позволила на Брюксел да спре придобивките на Лондон от членството"}
{"url": "http://www.focus-news.net/news/2018/03/01/2494466/fox-news-vanshniyat-ministar-na-iran-se-sreshtna-s-balgarski-ofitsialni-litsa.html", "text": "Външните министри на България и Иран Екатерина Захариева е Мохамед Джавад Зариф са обсъдили ситуацията в Близкия Изток и двустранните икономически отношения, отбелязва американският новинарски канал Fox News.\r\nДвамата заявиха, че са обсъдили текущата ситуация в Йемен и Сирия и важността на борбата с тероризма и екстремизма като обща глобална заплаха.\r\nЗариф пристигна в България, която е ротационен председател на Съвета на ЕС, начело на икономическа делегация.\r\nЩо се отнася до Йемен и Сирия, Зариф е отбелязал, че разговорът е бил фокусиран над „нуждата от прекратяване на военните действия в региона и нуждата от постигане на политическо решение, което да доведе до стабилност, сигурност и мир“. Той е провел срещи и с българския президент Румен Радев и премиер Бойко Борисов.\r\nПревод и редакция:", "date": "2018.03.01", "title": "Fox News: Външният министър на Иран се срещна с български официални лица"}
{"url": "http://www.focus-news.net/news/2018/03/01/2494465/news-front-leonid-reshetnikov-pozdravi-balgariya-po-sluchay-140-ata-godishnina-ot-osvobozhdenieto.html", "text": "В навечерието на 140-ата годишнина от Освобождението на България от османско робство, в Москва се проведе тържествено събрание на Обществото за развитие на руското историческо просвещение „Двуглав орел“, посветено на юбилея, предава руската новинарска агенция News Front.\r\nОткриването на мероприятието е започнало с приветствено слово на председателя на Обществото Константин Малофеев. Приветствие е предал и посланикът на България в Русия Бойко Коцев.\r\nНа тържественото мероприятие са се събрали представители на двете страни, които са обсъдили общата памет на двата народа и значимостта на подвига им.\r\nСлед завършването на официалната част на научно-практическата конференция, изпълнителният директор на „Двуглав орел“ генерал-лейтенант Леонид Решетников е поздравил България за празника.\r\n„Освобождението на България – това е била велика война, Русия никога не е виждала подобна война. Тя не е била за защита на своята територия, а благороден порив за помощ на братята по вяра. Много хора, които са отишли да помагат, даже не са знаели къде се намира България. Най-голямо значение има подвигът на нашия и българския народ, сражавал се за своята земя“, е отбелязал Решетников.\r\nПревод и редакция:", "date": "2018.03.01", "title": "News Front: Леонид Решетников поздрави България по случай 140-ата годишнина от освобождението"}
{"url": "http://www.focus-news.net/news/2018/03/01/2494464/regnum-balgariya-iska-da-napravi-aets-belene-obshtobalkanski-proekt-finansiran-ot-es.html", "text": "България излезе с инициатива за завършване на строителството на АЕЦ „Белене“ в качеството на общобалкански проект с финансиране от страна на Европейския съюз. Съответстващото предложение бе озвучено от премиера на страната Бойко Борисов, по време на изказването му на Инвестиционния форум за Западните Балкани в Лондон, организиран от Европейската банка за реконструкция и развитие (ЕБРР), предава REGNUM.\r\n„Ще поговоря за това с банката, тъй като България вече плати и получи два ядрени реактора, които стоят опаковани. Защо да не помислим за общо финансиране на един общ балкански проект за единна система линии за електропредаване“, заяви Борисов.\r\nТой отбеляза, че в България действа добре развита електроразпределителна система и в момента страната изнася електричество през Сърбия в Гърция и Македония. Според неговото мнение, електроразпределителните системи в региона може да бъдат свързани така, че от България да постъпва електроенергия в Италия през Черна гора.\r\nПревод и редакция:", "date": "2018.03.01", "title": "REGNUM: България иска да направи АЕЦ „Белене“ общобалкански проект, финансиран от ЕС"}
{"url": "http://www.focus-news.net/news/2018/03/01/2494467/aktualna-patna-obstanovka.html", "text": "Температурите са в интервала от – 20° до – 3°. Времето над страната е предимно облачно. Вятър духа в областите Варна, Видин Добрич, Пазарджик, Пловдив, Разград, Сливен, Смолян, София, Търговище и Шумен. Пътните настилки са предимно заснежени, заледени и обработени. Това съобщиха от пресцентъра на Агенция \"Пътна инфраструктура\". \r\n2. Обстановка /състояние/ по РПМ:\r\n2.1. Проходи: \r\n2.1.1. Ограничения за текущия период:\r\n- „Айтоски“– забранен за МПС над 12 т;\r\n- „Дюлински“ – забранен за всички МПС;\r\n- „Обзорски“ – забранен за МПС над 12 т;\r\n- „Печинско“ – отворен за всички МПС;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – забранен за МПС над 12 т;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Котленски” – затворен за МПС над 12 т;\r\n- „Троянски” – затворен за всички МПС;\r\n- „Дюлински” – затворен за всички МПС;\r\n2.1.2. Временни ограничения:\r\n2.1.3. Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” – забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n2.2. Автомагистрали: \r\n- А1 „Тракия“: \r\nОбласт Бургас и Ямбол:\r\n- Временно движението по АМ Тракия в участъка Ямбол – Бургас е ограничено за всички МПС поради обилен снеговалеж, силен вятър и снегонавявания. Обходен маршрут за МПС до 12 тона по направление Ямбол Бургас е път I-6 Петолъчката – Карнобат – Айтос – Бургас и обратно. Обходен маршрут за МПС над 12 тона по направление Ямбол Бургас е по път I-7 Ямбол – Елхово и по път II-79 Елхово – Болярово – Средец – Бургас.\r\n- А2 „Хемус“: няма ограничения.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: няма ограничения.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Временно се ограничава движението за МПС над 12 т двупосочно по път I-6 Перник – ГКПП Гюешево поради обилен снеговалеж, силен вятър и снегонавявания.\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.;\r\nОПУ Сливен: \r\n- Временно движението на МПС над 12 т по път I-6 разклон за Твърдица – Петолъчката е ограничено поради обилен снеговалеж, силен вятър и снегонавявания;\r\nОПУ Бургас:\r\n- Временно движението по път I-6 п.в. „Петолъчката“ – Бургас е ограничено за МПС над 12 т поради обилен снеговалеж, силен вятър и снегонавявания.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради обилен снеговалеж, силен вятър и снегонавявания. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за всички МПС по път I-9 Дуранкулак – граница с Област Варна поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас:\r\n- Временно движението по път I-9 Поморие – Слънчев бряг е ограничено за МПС над 12 т поради обилен снеговалеж, силен вятър и снегонавявания.\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново;\r\n2.3. Други въведени извънредни временни ограничения на движението:\r\nОПУ Благоевград: няма ограничения.\r\nОПУ Бургас:\r\n- Временно е ограничено движението на МПС над 12 т по път III-208 Айтос – Руен поради намалена видимост и снегонавявания;\r\n- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;\r\n- Временно движението по път III-906 в участъка Дюлино – Бургас е ограничено за всички МПС поради обилен снеговалеж, силен вятър и снегонавявания.\r\n- Временно е ограничено движението на МПС над 10 т по път III-908 Варовник – Вълчаново ханче поради обилен снеговалеж, силен вятър и снегонавявания;\r\n- Временно движението по път III-2085 Руен – Горица е ограничено за всички МПС поради обилен снеговалеж, силен вятър и снегонавявания.\r\n- Временно движението по път III-6009 Миролюбово – Каблешково – Ахелой  е ограничено за всички МПС;\r\nОПУ Варна: \r\n- Временно е ограничено движението за МПС над 12 т по път II-29 Варна-Добрич поради обилен снеговалеж, силен вятър и снегонавявания;\r\n- Временно движението по път III-208 Ветрино-Айтос от км 0+000 до км 51+100 посока Айтос е ограничено за МПС над 12 т\r\n- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.\r\n- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\nВременно се ограничава движението по път III-1401 от км 0+000 до км 14+000 от \r\nразкл. за с. Киряево до с. Раковица в двете посоки за всички МПС поради снегонавяване.\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 3,5 т по път II-27 Добрич – Балчик поради обилен снеговалеж и влошени метеорологични условия.;\r\n- Временно движението по път II-29 Добрич – Генерал Тошево – Кардам – ГКПП Йовково е ограничено за движение на МПС над 3,5 т поради обилен снеговалеж, силен вятър и снегонавявания;\r\n- Временно е ограничено движението за МПС над 12 т по път II-29 Варна-Добрич поради обилен снеговалеж, силен вятър и снегонавявания;\r\n- Ограничено е движението на МПС над 3,5 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания;\r\n- Временно движението по път II-71 Добрич – Балчик е ограничено за всички МПС поради обилен снеговалеж, силен вятър и снегонавявания.\r\n- Ограничено е движението на МПС над 3,5 т по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Временно движението по път III-7102 Тервел – Ангеларий е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Временно движението по път III-7106 Карапелит – Кочмар е ограничено за движение на  МПС над 3,5 т поради обилен снеговалеж, силен вятър и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Батак-Доспат е ограничено за МПС над 12 т с ремаркета и полуремаркета.\r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен: няма ограничения.\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за МПС над 12 т по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград –Тутракан поради влошени метеорологични условия.\r\n- Ограничава се движението за МПС над 12 т по път II-49 Разград – Търговище поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- - Ограничено е движението за всички МПС по път III-202 Щръклево – Кацелово поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за всички МПС по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за всички МПС по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за МПС над 3,5 т по път ІІІ-2102 Черешово – Бисерци поради влошени метеорологични условия.\r\n- Ограничено е движението за всички МПС по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Временно движението по път II-21 Русе  – Сливо поле е ограничено за МПС над 3,5 т поради обилен снеговалеж, силен вятър и снегонавявания.\r\n- Ограничено е движението на МПС над 12 т по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 т поради силен снеговалеж и снегонавявания.\r\n- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.\r\n-  Временно движението на всички МПС път III-202 Щръклево - Нисово е ограничено поради обилен снеговалеж, силен вятър и снегонавявания.\r\n- Временно движението на МПС над 3,5 т по път III-202 Щръклево - Русе е ограничено поради обилен снеговалеж, силен вятър и снегонавявания.\r\n- Временно движението на МПС над 12 т по път III-5101 Пет кладенци - Борово  е ограничено поради обилен снеговалеж, силен вятър и снегонавявания.\r\n- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.\r\nОПУ Силистра:\r\n- Ограничено е движението за МПС над 3,5 т по път II-21 Силистра – Русе поради обилен снеговалеж, силен вятър и снегонавявания.\r\n- Ограничава се движението за МПС над 3,5 т по път II-23 Дулово – Исперих поради влошени метеорологични условия;\r\n- Ограничено е движението за МПС над 3,5 т по път II-49 Старо село – Кубрат поради влошени метеорологични условия.\r\n- Ограничава се движението на всички МПС по път II-71 Силистра – Добрич поради обилен снеговалеж, силен вятър и снегонавявания.\r\n- Ограничено е движението на всички МПС по път III-205 Тутракан – Исперих поради нулева видимост и снегонавявания. Обходен маршрут: Царев дол – Черногор – Главиница – Исперих.\r\n- Ограничено е движението на всички МПС по път III-207 Алеково – Тервел поради обилен снеговалеж и снегопочистване;\r\n- Ограничено е движението на всички МПС по път III-701 Секулово – Нови пазар поради обилен снеговалеж и снегопочистване;\r\n- Ограничено е движението на всички МПС по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.\r\nОПУ Сливен:\r\n- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.\r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Благоевград - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване на МПС над 12 т. поради обилен снеговалеж и снегопочистване.;\r\n- Ограничава се движението по път III-822 Самоков – Ихтиман поради обилен снеговалеж и снегопочистване.;\r\n ОПУ Стара Загора: няма ограничения.\r\nОПУ Търговище: няма ограничения.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.;\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол: \r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.\r\n3. Машини работили по зимното поддържане: 717 бр.", "date": "2018.03.01", "title": "Актуална пътна обстановка"}
{"url": "http://www.focus-news.net/news/2018/03/01/2494454/tass-ot-pentagona-tvardyat-che-obstrelite-na-mirnoto-naselenie-v-iztochna-guta-prodalzhavat.html", "text": "Гражданското население и медицинските обекти в Източна Гута продължават да са обекти на обстрел и въздушни удари и правителствената сирийска армия трябва да прекрати настъпателните операции. Това заяви пред кореспондент на ТАСС в четвъртък официалният представител на Министерството на отбраната на САЩ Ерик Пахън.\r\n„Видяхме изказвания, опитващи да оправдаят продължаващите атаки от страна на режима с изключенията в резолюцията за примирие за продължаване на борбата с терористите. Но бомбите и артилерийските снаряди продължават да падат по мирното население в предградието на Дамаск, включително, вероятно и по медицински обекти“, заяви Пахън.\r\nОт Пентагона настояват, че Русия „е длъжна да застави режима да прекрати настъпателните действия“ в населените райони и да даде възможност за доставяне на хуманитарна помощ на нуждаещите се сирийци, както в Източна Гута, така и в други райони.\r\nПревод и редакция:", "date": "2018.03.01", "title": "ТАСС: От Пентагона твърдят, че обстрелите на мирното население в Източна Гута продължават"}
{"url": "http://www.focus-news.net/news/2018/03/01/2494468/the-wall-street-journal-balgarskiyat-vapros-postavi-vav-fokus-krizata-za-identichnostta-na-es.html", "text": "Европейските политици са въвлечени в безкрайни дебати как е най-добре да бъде реформиран Европейският съюз. Но обикновено само, когато Съюза е поставен под натиск да вземе решение от текущите събития, тези теоретически дебати биват разрешени и се определя бъдещата форма на Общността. Едно такова решение приближава много бързо: Трябва ли България да бъде допусната в еврозоната, пише американското издание The Wall Street Journal.\r\nНай-бедната страна в ЕС, с БВП на глава от населението близо двойно по-нисък от средния, е решена да кандидатства официално за влизане в Европейски валутен механизъм.\r\nПревод и редакция:", "date": "2018.03.01", "title": "The Wall Street Journal: Българският въпрос постави във фокус кризата за идентичността на ЕС"}
{"url": "http://www.focus-news.net/news/2018/03/01/2494470/sofiya-tramvaite-po-linii-4-10-12-i-18-se-dvizhat-s-otklonenie-v-grafika-poradi-blokirala-strelka-na-relsov-pat.html", "text": "Поради блокирала стрелка на релсовия път на кръстовището на ул. „Витоша“ и ул. „Алабин“ трамваите, обслужващи линии линии 4, 10, 12 и 18, имат отклонение от графика. Изпълняват се всички маршрути на градския транспорт. Това съобщиха от пресцентъра на Столична община.\r\nПрез тази нощ екипите, ангажирани със снегопочистването, са обработили с реагенти против заледяване опасни и стъмни участъци в район „Витоша“, „Връбница“ и “Нови Искър“, както и на общинските пътища в „Нови Искър“ и „Панчарево“. Обработени са и участъци от Южната дъга. В момента се обработват улици, по които се движи градският транспорт, в районите „Сердика“ и „Средец“ и булевардите „Академик Иван Гешов“, „Евлоги и Христо Георгиеви“, „Брюксел“ и „Цар Освободител“. Опесъчени са и пътищата в природен пак \"Витоша\", „Драгалевци - Алеко“ и „Бояна – Златни мостове“.", "date": "2018.03.01", "title": "София: Трамваите по линии 4, 10, 12 и 18 се движат с отклонение в графика поради блокирала стрелка на релсов път"}
{"url": "http://www.focus-news.net/news/2018/03/01/2494469/balgariya-komentari-v-svetovnite-medii-agentsiya-fokus.html", "text": "България излезе с инициатива за завършване на строителството на АЕЦ „Белене“ в качеството на общобалкански проект с финансиране от страна на Европейския съюз. Съответстващото предложение бе озвучено от премиера на страната Бойко Борисов, по време на изказването му на Инвестиционния форум за Западните Балкани в Лондон, организиран от Европейската банка за реконструкция и развитие (ЕБРР), предава REGNUM.\r\n„Ще поговоря за това с банката, тъй като България вече плати и получи два ядрени реактора, които стоят опаковани. Защо да не помислим за общо финансиране на един общ балкански проект за единна система линии за електропредаване“, заяви Борисов.\r\nТой отбеляза, че в България действа добре развита електроразпределителна система и в момента страната изнася електричество през Сърбия в Гърция и Македония. Според неговото мнение, електроразпределителните системи в региона може да бъдат свързани така, че от България да постъпва електроенергия в Италия през Черна гора.\r\n*** В навечерието на 140-ата годишнина от Освобождението на България от османско робство, в Москва се проведе тържествено събрание на Обществото за развитие на руското историческо просвещение „Двуглав орел“, посветено на юбилея, предава руската новинарска агенция News Front.\r\nОткриването на мероприятието е започнало с приветствено слово на председателя на Обществото Константин Малофеев. Приветствие е предал и посланикът на България в Русия Бойко Коцев.\r\nНа тържественото мероприятие са се събрали представители на двете страни, които са обсъдили общата памет на двата народа и значимостта на подвига им.\r\nСлед завършването на официалната част на научно-практическата конференция, изпълнителният директор на „Двуглав орел“ генерал-лейтенант Леонид Решетников е поздравил България за празника.\r\n„Освобождението на България – това е била велика война, Русия никога не е виждала подобна война. Тя не е била за защита на своята територия, а благороден порив за помощ на братята по вяра. Много хора, които са отишли да помагат, даже не са знаели къде се намира България. Най-голямо значение има подвигът на нашия и българския народ, сражавал се за своята земя“, е отбелязал Решетников.\r\n*** Външните министри на България и Иран Екатерина Захариева е Мохамед Джавад Зариф са обсъдили ситуацията в Близкия Изток и двустранните икономически отношения, отбелязва американският новинарски канал Fox News.\r\nДвамата заявиха, че са обсъдили текущата ситуация в Йемен и Сирия и важността на борбата с тероризма и екстремизма като обща глобална заплаха.\r\nЗариф пристигна в България, която е ротационен председател на Съвета на ЕС, начело на икономическа делегация.\r\nЩо се отнася до Йемен и Сирия, Зариф е отбелязал, че разговорът е бил фокусиран над „нуждата от прекратяване на военните действия в региона и нуждата от постигане на политическо решение, което да доведе до стабилност, сигурност и мир“. Той е провел срещи и с българския президент Румен Радев и премиер Бойко Борисов.\r\n*** Европейските политици са въвлечени в безкрайни дебати как е най-добре да бъде реформиран Европейският съюз. Но обикновено само, когато Съюза е поставен под натиск да вземе решение от текущите събития, тези теоретически дебати биват разрешени и се определя бъдещата форма на Общността. Едно такова решение приближава много бързо: Трябва ли България да бъде допусната в еврозоната, пише американското издание The Wall Street Journal.\r\nНай-бедната страна в ЕС, с БВП на глава от населението близо двойно по-нисък от средния, е решена да кандидатства официално за влизане в Европейски валутен механизъм.", "date": "2018.03.01", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/03/01/2494471/predstoyashti-sabitiya-v-stranata-za-1-mart-agentsiya-fokus.html", "text": "***\r\nОт 11.00 часа в хотел Балкан, зала Роял, президентът Румен Радев ще участва в церемонията за връчване на наградите от конкурса \"Твоите 25 причини да избереш България\".\r\n***\r\nОт 18.00 часа в Гранд Хотел София, зала София, ще се състои връчването на ежегодните награди „Златна мартеница”. На събитието ще присъстват президента на Република България Румен Радев, Вицепрезидента на Република България Илияна Йотова и Вицепремиера по икономическата и демографска политика Валери Симеонов.\r\n***\r\nОт 13.30 часа в „София Хотел Балкан“ вицепрезидентът Илияна Йотова ще открие конференция „Миграция и човешка сигурност в посткризисна България“.\r\n***\r\nВ резиденция „Бояна“ на работен обяд премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. \r\n***\r\nОт 9.00 часа ще се проведе заседание на Народното събрание. \r\n***\r\nОт 9.30 часа в НДК Тибор Наврачич, европейски комисар отговарящ за образованието, културата, младежта и спорта ще вземе участие и в 8-мата среща на министрите на културата от АСЕМ.\r\n***\r\nВ Министерството на образованието и науката ще се проведе среща на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. В срещата ще участват заместник-министър председателя Томислав Дончев и министър Красимир Вълчев. В 12.00 часа ще има изявления за медии.\r\n***\r\nОт 15.00 часа във фоайето на 4 ет. на НДК министърът за Българското председателство на Съвета на ЕС 2018 Лиляна Павлова ще присъства на откриването на събитието „Улица на занаятите „Песента на колелетата“. \r\n***\r\nОт 9.30 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група. \r\n***\r\nОт 9.30 часа 9 състав на Специализирания наказателен съд ще гледа делото срещу Илиян О., Емил М. и др., обвинени в организиране и ръководене на организирана престъпна група. \r\n***\r\nОт 10.00 часа 15 състав на Специализирания наказателен съд ще гледа делото срещу Добрин С., Георги П. и др., обвинени в организиране и ръководене на организирана престъпна група. \r\n***\r\nОт 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в организиране и ръководене на организирана престъпна група. \r\n***\r\nОт 10.00 часа 1 състав на Софийския градски съд ще гледа делото срещу съдия Люба П. от Районен съд-Раднево и др. (Гл.VIII. Престъпления против дейността на държавни органи и обществени организации).\r\n***\r\nОт 10.00 часа 9 състав на Специализирания наказателен съд ще гледа делото срещу Огнян А., Янко Я. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Валери В., Илияна В. и др., обвинени в организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Стелиан В., Иван Ст., и Ганчо Н., обвинени в организиране и ръководене на организирана престъпна група.\r\n***\r\nОт 10.00 часа в Големия салон на Българската академия на науките ще се състои тържество по случай 28-та годишнина на Института по полимери – БАН и връчването за петнадесети път на Наградата на проф. Ив. Шопов за „Изявен млад учен в областта на полимерите“ за 2018 г.\r\n***\r\nОт 10.30 часа на Терминал 2, гише „Информация“, по случай Деня на Баба Марта летище София ще раздава мартеници на пътниците и гостите.\r\n***\r\nОт 11.00 часа в зала 2 на втория етаж на Столична община (ул. „Московска“ № 33) общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“.\r\n***\r\nОт 11.00 часа кметът на Столичната община Йорданка Фандъкова ще присъства на откриване на нова детска градина в Бояна.\r\n***\r\nОт 11.00 часа в Национален пресклуб БТА ще се състои Представяне на новоучредената Агенция за инвестиции в строителството.\r\n***\r\nОт 11.00 часа в Мраморното фоайе, партер, на Столична библиотека ще бъде открита изложба „Освобождението през погледа на съвременниците”.\r\n***\r\nОт 11.00 часа в изложбената зала на „Шипка“ №6, ет. 1, Съюзът на колекционерите организира пресконференция.\r\n***\r\nОт 11.30 часа на ул. “Врабча” № 1 председателят на ПП Обединени земеделци Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 12.00 часа пред Националната библиотека „Св.Св. Кирил и Методий“ над 300 деца ще рецитират заедно „Аз съм българче“ и ще изпеят „Питат ли ме де зората“.\r\n***\r\nОт 13.00 часа в Големия салон на БАН Българската национална комисия по военна история, в партньорство с Института за изследване на обществата и знанието при Българска академия на науките организира международна научна конференция: „140 години от освобождението на България. Завръщането на България в Европа“.\r\n***\r\nОт 13.30 часа в Бизнес център Вертиго ще се проведе конференция по повод II Международния Ден на италианския дизайн- „Дизайн и устойчиво развитие“.\r\n***\r\nОт 13.30 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София (ул. „Леге“ № 10, ет. 1) на разположение на гражданите ще бъдат адвокатите Дарина Николаева и Румен Мирчев.\r\n***\r\nОт 16.00 часа по повод Националния празник на България, на тържествена церемония в къща музей „Иван Вазов“ в София, ще бъдат връчени отличията „Златна монета“ за принос в развитието на българската наука и култура.\r\n***\r\nОт 18.00 часа в салона на ул. „Леге“ № 10, ет. 1, Литературен салон „Леге 10“ и издателство „Захарий Стоянов“ организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“.\r\n***\r\nОт 18.30 часа от Парк Баня Лозенец ще тръгне поредният протест в защита на НП „Пирин“.\r\n***\r\nОт 11.30 часа в Градската библиотека ще се проведе библиотечен урок по родолюбие с ученици от ОУ „Ангел Кънчев“, озаглавен „140 години свободна България”.\r\n***\r\nОт 17.30 часа в Градската библиотека ще се състои рецитал на Виктория Стефанова, озаглавен „Българийо, за тебе те умряха”. Събитието е част от програмата на Община Асеновград по повод 3 март. \r\n***\r\nОт 17.00 часа в салона на НЧ „Никола Вапцаров” ще се проведе концерт-спектакъл Под надслов „140 години свобода”.\r\n***\r\nОт 11.00 часа в зала №5 на Община Благоевград по проект „Въвеждане на мерки за енергийна ефективност в общински административни сгради”.  \r\n***\r\nОт 10.00 часа в Заседателната зала на Община Бургас ще се проведе брифинг за Националния дебатьорски форум.\r\n***\r\nОт 10.00 часа в парка на к-с „Изгрев“ ще се проведе празникът „Посланици на мартениците“.\r\n***\r\nОт 16.30 часа в централата на ГЕРБ общинският съветник от ГЕРБ Георги Кузманов организира приемна за граждани.\r\n***\r\nОт 18.30 часа в сградата на „Бизнес инкубатор – Бургас“, ул. „Княз Александър Батенберг“ №28, Общината организира работна среща със собствениците на помещения с търговско предназначение в пешеходната зона на ул. \"Богориди\".\r\n***\r\nОт 11.00 часа в с. Неофит Рилски ще бъде официално открита Най-високата бронзова скулптура на Балканите.\r\n***\r\nОт 18.00 часа в Градската художествена галерия във Варна ще бъде открита Изложбата „140 години от Освобождението на България“.\r\n***\r\nОт 14.00 часа в заседателната зала на Административен съд – Враца ще се проведе годишно отчетно събрание, на което ще бъде представен Доклад за дейността на съда през изминалата 2017 г.\r\n***\r\nВ Гранд Хотел „Янтра“ по инициатива на Комисията за енергийно и водно регулиране ще се състои Регионална среща на националните енергийни регулаторни органи на страните от Балканския полуостров.\r\n*** \r\nОт 10.30 часа в пресклуба на БТА ще се състои пресконференция на Бюрото по труда. \r\n*** \r\nОт 10.30 часа в Изложбени зали „Рафаел Михайлов“ ще се проведе откриване на изложбата „Шедьоври от Фонда на Международното биенале на графиката, Варна“. \r\n*** \r\nОт 10.30 часа в Детска градина „Соня“ ще се проведе „Баба Марта и Мартенка“ – детски празник. \r\n*** \r\nОт 10.30 часа в Детска градина „Пролет“ ще се проведе Открито тържество \"Трети март - Национален празник на България“. \r\n*** \r\nОт 14.00 часа в хотел \"Премиер\" ще се проведе Годишно отчетно събрание на БЧК - Велико Търново. \r\n*** \r\nОт 19.00 часа в  МДТ „Константин Кисимов“ ще се проведе Концерт – спектакъл „Възрожденски разкази“ на Ансамбъл „Чинари“, по повод 140 години от Освобождението на България и 170 години от рождението на Христо Ботев.  \r\n*** \r\nОт 19.00 часа в Клуб 7 ще се проведе Среща с дизайнера Атанас Парушев. \r\n*** \r\nОт 11.00 часа в града и селищата от общината ще се проведе Акция „Подари усмивка“ – даряване на мартеници на жителите и гостите на Горна Оряховица, изработени от деца от учебните и детски заведения, Център за обществена подкрепа, Дневен център за деца с увреждания и Дневен център за пълнолетни лица с увреждания в общината. \r\n*** \r\nОт 18.00 часа в Зала 1 на Общината ще се проведе Празничен концерт по повод Деня на любителското художествено творчество  с участието на съставите при НЧ „Братя Грънчарови-2002“\r\n***\r\nОбщина Димитровград ще подари мартенички на всички граждани, които използват административни услуги.\r\n***\r\nОт 11.00 часа в Етнографска къща ще се проведе „Приказка за моето име“ – празник, посветен на Деня на любителското творчество и на Баба Марта.\r\n***\r\nОт 11.00 часа в Зала на Община град Добрич ще се проведе Конкурс „Мартеница ти дарявам” за изработване на оригинална мартеница за дома и семейството – награждаване.\r\n***\r\nОт 16.00 часа Ресторант на Хотел „България“ ще се проведе Официален празник на Народно читалище „Добрич – 2017 г.“\r\n***\r\nОт 18.00 часа в Концертна зала „Добрич“ ще се състои общоградско тържество „На България“.\r\n***\r\nОт 19.30 часа в Ресторант на Хотел „България“ ще се състои Благотворителен бал с участието на Калинка Вълчева, Стефка Оникян и др.\r\n***\r\nОт 11.00 часа в салона на Община Тетевен  ще се проведе Историческа лекция на проф. Пламен Митев по повод 140 год. от Освобождението на България.\r\n***\r\nОт 18.00 часа в Общинската художествена галерия ще се открие изложба живопис на художника Веско Велев. \r\n***\r\nОт 12.30 часа пред паметника на Александър Стамболийски (на кръстовището на бул. Стамболийски и бул. Цар Освободител)  зам.-председателят на ПП Обединени земеделци и председател на областната организация на партията в Пазарджик инж. Емил Йончев, признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 17.00 часа в залата на Регионална библиотека „ Никола Фурнаджиев” ще се състои представяне на поредицата „ Дълг и чест” на Издателство „Захарий Стоянов”.\r\n***\r\nОт 11.00 часа Огънят на мира ще премине през Перник. \r\n***\r\nОт 11.00 часа в Общинския младежки дом ще бъдат показани най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче”. На събитието ще присъства кмета на община Перник Вяра Церовска.\r\n***\r\nОт 13.30 часа в зала „Амброаз Паре“ на Телекомуникационния ендоскопски център в деня на  кандидат - студента в Медицински университет Плевен ще има разположен щанд за мартеници на Националното сдружение на сираците в България.\r\n***\r\nОбщинските съветници от  ГЕРБ в град Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9;  Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;  Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nВ 12.00 часа пред паметната плоча на Александър Стамболийски на бул. „Южен“ ще се отбележат 139 години от рождението му.\r\n***\r\nВ 18.00 часа в читалище „Христо Смирненски“ ще се състои тържествен концерт, посветен на 140 години от Освобождението на България. \r\n***\r\nОт 14.00 часа в Регионална библиотека „Николай Вранчев” – Смолян ще бъде представена изложба и мултимедийна презентация „140 години от подписването на Санстефанския мирен договор и освобождението на България от османско владичество (1878 г.)“.\r\n***\r\nОт 18.00 часа в Клуб на дейците на културата – Смолян ще бъде открита изложба на Симеон Николов.\r\n***\r\nОт 14.00 часа в село Широка лъка ще бъде открита изложба „Кукери“ от детски рисунки в НЧ „Екзарх Стефан-1872“.\r\n***\r\nОт 18.00 часа в Музей Икономова къща, в центъра на град Дряново, ще се състои откриването на представителната изложба на Национален проект „Аз съм Българка!”.\r\n***\r\nОт 11.00 часа в Мечата поляна в Старозагорския зоопарк ще се проведе Ден на мартеницата и Зоопарка.\r\n***\r\nОт 18.00 часа в Зала  „Байер” ще бъде представена „Полет над кукувиче гнездо“,\r\nдраматизация Дейл Васерман, по романа на Кен Киси.", "date": "2018.03.01", "title": "Предстоящи събития в страната за 1 март (Агенция „Фокус“)"}
{"url": "http://www.focus-news.net/news/2018/03/01/2494473/tass-senatat-na-sasht-vazrodi-nablyudatelnata-grupa-na-nato-za-sdarzhane-na-ruskata-agresiya.html", "text": "Така наречената сенатска Наблюдателна група на НАТО е възродена в Конгреса на САЩ от двама законодатели – сенаторите Джин Шахин (Демократ от щата Ню Хемпшир и Том Тилис (Републиканец от щата Северна Каролина). Мероприятието, посветено на възсъздаването на това обединение, създадено за първи път през 1997 година, се е състояло в сряда във Вашингтон, предава ТАСС.\r\n„В действителност, това стана в резултат от заплахите от страна на Русия. Това е още една възможност за нас – тук в Сената – да продемонстрираме нашата подкрепа за усилията за сдържане на Русия и това, че в Сената поддържаме НАТО“, заяви Шахин, чиито думи са цитирани от американското военно издание Defence News. При това тя не е пояснила пред журналистите, какво точно цели формирането на новата структура.\r\nСпоред думите на законодателите, дейността на групата ще включва и контрол за спазването на задълженията на страните-членки на НАТО  за усъвършенстване на отбранителните възможности на организацията и нейната контратерористична дейност. Изданието обръща внимание на това, че инициативата за създаване на Наблюдателната група на НАТО е получила поддръжка и от лидера на Републиканците в Сената Мич Макконъл, и от лидера на Демократическото малцинство Чък Шъмър. В състава на структурите ще влязат високопоставени членове на двете партии.\r\nОтбелязвяа се, че на мероприятието, посветено на възстановяването на групата, са присъствали и върховният главнокомандващ на силите на Алианса в Европа американският генерал Къртис Скапароти, както и помощник държавния секретар на САЩ за Европа и Евразия Уес Митчъл. Съгласно думите на последния, „сенатската Наблюдателна група на НАТО е важен инструмент за активизацията и укрепването на НАТО в толкова критично време“. „Под ръководството на Владимир Путин Русия демонстрира способност не просто да заплашва и посяга на НАТО, но и да сее хаос, дезинформация, както и да оказва пагубно влияние в самото сърце на западните общества“, е посочил дипломатът.\r\nПревод и редакция:", "date": "2018.03.01", "title": "ТАСС: Сенатът на САЩ възроди Наблюдателната група на НАТО за сдържане на „руската агресия“"}
{"url": "http://www.focus-news.net/news/2018/03/01/2494474/predstoyashti-mezhdunarodni-sabitiya-za-1-martagentsiya-fokus.html", "text": "*** Председателят  на Европейската комисия Жан-Клод Юнкер приключва балканското си турне в София. Ще проведе пресконференция с българския министър-председател Бойко Борисов.\r\n*** Среща на председателите на партиите в дясната коалиция преди парламентарните избори от 4 март в Италия. Ще присъстват Силвио Берлускони и Матео Салвини.\r\n*** Новият председател на Федералния резерв на САЩ Джеръм Пауъл ще проведе изслушване пред Конгреса.\r\n*** Министър-председателят на Нова Зеландия Джакинда Ардърн ще посети Австралия.\r\n***", "date": "2018.03.01", "title": "Предстоящи международни събития за 1 март(Агенция „Фокус“)"}
{"url": "http://www.focus-news.net/news/2018/03/01/2494476/vitseprezidentat-iliyana-yotova-shte-otkrie-konferentsiya-migratsiya-i-choveshka-sigurnost-v-postkrizisna-balgariya.html", "text": "От 13.30 часа, в „София Хотел Балкан“ вицепрезидентът Илияна Йотова ще открие конференция „Миграция и човешка сигурност в посткризисна България“. Това съобщиха от прессекретариата на държавния глава. Представители на български и международни институции и на неправителствени организации ще участват в конференцията, организирана от Център за правна помощ „Глас в България“ и Център за европейски бежански, миграционни и етнически изследвания към Нов български университет.", "date": "2018.03.01", "title": "Вицепрезидентът Илияна Йотова ще открие конференция „Миграция и човешка сигурност в посткризисна България“"}
{"url": "http://www.focus-news.net/news/2018/03/01/2494479/bsp-sofiya-organizira-tematichna-yuridicheska-priemna-za-grazhdani.html", "text": "БСП – София организира тематична юридическа приемна. На разположение на гражданите, от 15.00 до 18.00 часа, ще бъдат адвокатите Дарина Николаева и Румен Мирчев. Това съобщиха от пресцентъра на ГС на БСП - София.\r\nЖелаещите столичани да получат юридическа консултация в постоянната приемна на БСП – София (ул. „Леге“ № 10, ет. 1) могат предварително да се запишат на телефон 02/987 20 86.", "date": "2018.03.01", "title": "БСП – София организира тематична юридическа приемна за граждани"}
{"url": "http://www.focus-news.net/news/2018/03/01/2494475/prezidentat-rumen-radev-shte-uchastva-v-tseremoniyata-za-vrachvane-na-nagradite-ot-konkursa-tvoite-25-prichini-da-izberesh-balgariya.html", "text": "Днес от 11.00 часа президентът Румен Радев ще участва в церемонията за връчване на наградите от конкурса \"Твоите 25 причини да избереш България\". Това съобщиха от прессекретариата на държавния глава. Инициативата се провежда под патронажа на българския държавен глава. Проектът \"Твоите 25 причини да избереш България\" цели да мотивира българските студенти да изберат България и да се развиват у нас, да им помогне да натрупат ценен опит и да получат полезни знания и съвети за личностно и професионално развитие. Събитието ще се състои в зала „Роял“ на София Хотел Балкан.\r\nПо-късно през деня, от 14.30 часа, държавният глава ще приеме на „Дондуков“ 2 главния мюфтия Мустафа Хаджи. Срещата е по инициатива на Главното мюфтийство в контекста на българското председателство на Съвета на Европейския съюз.\r\nОт 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“. Организатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 24-та поредна година.", "date": "2018.03.01", "title": "Президентът Румен Радев ще участва в церемонията за връчване на наградите от конкурса \"Твоите 25 причини да избереш България\""}
{"url": "http://www.focus-news.net/news/2018/03/01/2494472/nimh-dnes-shte-preobladava-slanchevo-vreme-privecher-na-mesta-v-zapadnite-rayoni-shte-prevali-snyag.html", "text": "Днес ще преобладава слънчево време. В следобедните часове от запад отново ще се заоблачи и привечер на места в западните райони ще превали сняг. Вятърът ще отслабне , ще е слаб до умерен от запад-югозапад. Сутринта ще е студено, но през деня температурите ще се повишат, максималните ще са между минус 5° и 0°, в крайните югозападни райони до 3°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време. Вятърът ще е слаб до умерен от югозапад. Максималните температури ще са между минус 3° и 1°. Температурата на морската вода е 4-5°. Вълнението на морето ще е 2-3 бала.\r\nНад планините ще преобладава слънчево време. След обяд ще се заоблачи над масивите в Западна България. Ще духа до умерен югозападен вятър, по най-високите върхове на Рила и Пирин – силен до бурен западен. Температурите ще се повишат и максималната на височина 1200 метра ще е около минус 2°, на 2000 метра – около минус 6°.\r\nАтмосферното налягане е близко до средното за март, през деня отново ще се понижава.", "date": "2018.03.01", "title": "НИМХ: Днес ще преобладава слънчево време, привечер на места в западните райони ще превали сняг"}
{"url": "http://www.focus-news.net/news/2018/03/01/2494482/ministar-lilyana-pavlova-shte-poseti-ulitsata-na-zanayatite-v-ndk.html", "text": "Министърът за Българското председателство на Съвета на ЕС 2018 Лиляна Павлова ще посети Улицата на занаятите „Песента на колелетата\", която се открива днес в Националния дворец на културата. Това съобщиха от пресцентъра на Министерството за председателството на Съвета на ЕС. Във фойаето на четвъртия етаж ще оживеят българските традиции и култура, а всеки посетител може сам да изработи своя уникална мартеница. \r\nСъбитието е част от културния календар на Българското председателство на съвета на ЕС, а името на улицата е заимствано от едноименния шедьовър на писателя Йордан Йовков. \r\nИдеята за изграждането на живописната улица е да запознае делегатите и гостите на Българското председателство с уникалните занаятчийски умения и фолклорни обичаи от различни краища на страната ни, съхранявали поколения българския дух.\r\nПланирани са още три събития по време на Българското председателство, включващи демонстрации на традиционни български занаяти. През март и април посетителите на НДК ще имат възможност да се докоснат до тайнството на тъкачеството и грънчарството, както и до магията на българската гайда.", "date": "2018.03.01", "title": "Министър Лиляна Павлова ще посети Улицата на занаятите в НДК"}
{"url": "http://www.focus-news.net/news/2018/03/01/2494484/faktor-makedoniya-ot-dsi-potvardiha-che-naznachavaneto-na-lazar-elenovski-e-po-tyahno-predlozhenie.html", "text": "От Демократическия съюз за интеграция (ДСИ) потвърдиха, че назначаването на Лазар Еленовски за специален пратеник на македонското правителство в НАТО е по тяхно предложение, предава скопското електронно издание „Фактор“.\r\nОт партията заявиха, че както и през 2012 година, когато Еленовски бе назначен за посланик в Брюксел, така и сега, той е заел тази позиция като кадрово решение, предложено от ДСИ.\r\nДСИ добавят, че Еленовски е професионалист и че са уверени, че със своите знания и опита си, той ще допринесе значително за реализирането на евроатлантическите аспирации на Македония.\r\n„Фактор“ припомня, че Еленовски е бивш председател на Социалдемократическия съюз на Македония (СДСМ) и бивш министър на отбраната на страната.\r\nПравителство назначи Еленовски на позицията във вторник вечерта.\r\nПревод и редакция:", "date": "2018.03.01", "title": "„Фактор“ (Македония): От ДСИ потвърдиха, че назначаването на Лазар Еленовски е по тяхно предложение"}
{"url": "http://www.focus-news.net/news/2018/03/01/2494483/parlamentat-shte-reshi-dali-predsedatel-na-obshtinski-savet-s-prekrateni-pravomoshtiya-da-mozhe-da-se-varne-na-rabota-v-obshtinsko-ili-darzhavno-predpriyatie.html", "text": "Народните представители ще гласуват на второ четене промени в Закона за местното самоуправление и местната администрация. Това се посочва в програмата за работа на Народното събрание. Те ще решат дали след прекратяване на правомощията им председателите на общински съвети да имат право да възстановят предишната си длъжност, ако са работили в дружество с 50% общинско или държавно участие. Промените предвиждат в общините да се създаде самостоятелно звено, което да подпомага работата на общинския съвет. Служителите в звеното ще се назначават и освобождават от кмета по предложение на председателя на общинския съвет. \r\nОчаква се парламентът да гласува и окончателни промени в Закона за митниците и в Закона за трудовата миграция и трудовата мобилност.", "date": "2018.03.01", "title": "Парламентът ще реши дали председател на общински съвет с прекратени правомощия да може да се върне на работа в общинско или държавно предприятие"}
{"url": "http://www.focus-news.net/news/2018/03/01/2494477/api-vazstanoveno-e-dvizhenieto-na-vsichki-mps-po-am-trakiya-v-uchastaka-ot-yambol-do-karnobat.html", "text": "Възстановено е движението на всички МПС по АМ \"Тракия\" в участъка от Ямбол до Карнобат, по път I-6 Гурково - Сливен - Карнобат - Бургас и през Ришки проход. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "АПИ: Възстановено е движението на всички МПС по АМ \"Тракия\" в участъка от Ямбол до Карнобат"}
{"url": "http://www.focus-news.net/news/2018/03/01/2494487/gd-granichna-politsiya-preustanoveno-e-dvizhenieto-na-avtomobili-v-dvete-posoki-na-gkpp-kardam-zaradi-snegopochistvane.html", "text": "На ГКПП-Кардам е преустановено пропускането на автомобили в двете посоки заради снегопочистване. Непроходими остават пътищата към ГКПП-Дуранкулак и ГКПП-Кайнарджа. Това съобщиха от пресцентъра на ГД „Гранична полиция“. Данните са към 6.00 часа.\r\nДинамична е обстановката на граничните пунктове с Румъния поради влошената метеорологична обстановка в северната ни съседка. \r\nНа ГКПП Дунав мост Видин-Калафат няма ограничения.\r\nГКПП Дунав мост Русе-Гюргево е проходим за всички видове превозни средства, като трафикът е интензивен на вход и изход. За да се избегне възможността за авариране и блокиране на платната, граничните власти пропускат товарни автомобили на реципрочен принцип – по 20 камиона последователно за България и за Румъния.\r\nФериботът на ГКПП „Свищов“ не работи поради снеговалеж, силен вятър, навявания и намалена видимост. На ГКПП „Остров“, съпределен на ГКПП „Силистра“, фериботът също не работи. \r\nНа българо-сръбската граница на ГКПП „Калотина“ е интензивно движението на товарни автомобили на изход от страната, трафикът на останалите пунктове е нормален.\r\nГраничните пунктове на българо-македонската граница са проходими при зимни условия.\r\nНа българо-турската граница, на ГКПП Капитан Андреево трафикът е интензивен на изход за товарни автомобили.\r\nНа българо-гръцката границa трафикът е нормален на всички гранични контролно-пропускателни пунктове.", "date": "2018.03.01", "title": "ГД „Гранична полиция“: Преустановено е движението на автомобили в двете посоки на ГКПП \"Кардам\" заради снегопочистване"}
{"url": "http://www.focus-news.net/news/2018/03/01/2494489/stara-zagora-zatvoren-za-dvizhenie-e-patyat-maglizh-nikolaevo.html", "text": "Затворен за движение е пътят Мъглиж – Николаево, каза за Радио „Фокус“ дежурният в Областно пътно управление – Стара Загора. Проходими са проходите „Шипка“ и „Хаинбоаз“, пътните настилки са заснежени и се почистват. Температурите на двата прохода са минус 15 градуса.\r\nПочистени са пътните настилки на автомагистралите „Тракия“ и „Марица“. \r\nМежду минус 18 и минус 9 градуса са температурите в област Стара Загора, времето е ясно, пътните настилки са частично заледени и се обработват.\r\nСлавяна ГАЙДАРОВА", "date": "2018.03.01", "title": "Стара Загора: Затворен за движение е пътят Мъглиж – Николаево"}
{"url": "http://www.focus-news.net/news/2018/03/01/2494486/veliko-tarnovo-shte-badat-vracheni-nagradite-ot-konkursa-na-tema-baba-marta-na-obshtina-svishtov.html", "text": "Ръководството на Община Свищов ще връчи наградите на победителите в ежегодния конкурс на тема: „Баба Марта“, съобщиха от пресцентъра на Общината. Награждаването ще се състои от 15.00 часа, в къщата музей „Алеко Константинов“ – град Свищов. Традиционният вече конкурс се организира за трета поредна година и в него вземат участие деца от 3 до 15 години, от различни краища на страната.", "date": "2018.03.01", "title": "Велико Търново: Ще бъдат връчени наградите от конкурса на тема „Баба Марта“ на Община Свищов"}
{"url": "http://www.focus-news.net/news/2018/03/01/2494490/ministar-predsedatelyat-boyko-borisov-provede-telefonen-razgovor-s-cheshkiya-si-kolega-andrey-babish.html", "text": "Премиерите Борисов и Бабиш отново обсъдиха късно снощи в телефонен разговор темата за сделката за продажба на активите на дружество ЧЕЗ Груп в България. В този разговор българският министър-председател поиска допълнителни разяснения за позицията на чешкото правителство.\r\nАндрей Бабиш посочи, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за Инерком. Съветът на директорите е потвърдил пред НС, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция,  информира чешкият премиер. \r\nБорисов посочи, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. Той каза, че обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна. \r\nПравителствените ръководители на двете страни заявиха, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп. Двамата бяха категорични, че са дали публичност на съмненията си за неспазване на добрите практики при осъществяване на сделката и потвърдиха, че ще следят внимателно за довеждане до край на проверките от компетентните органи на двете държави. \r\nБългарският министър-председател помоли чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърна внимание на това, че договори вече са били подписани.", "date": "2018.03.01", "title": "Министър-председателят Бойко Борисов проведе телефонен разговор с чешкия си колега Андрей Бабиш"}
{"url": "http://www.focus-news.net/news/2018/03/01/2494491/zam-ministar-denitsa-nikolova-shte-vzeme-uchastie-v-sreshta-na-grupata-na-visoko-nivo-otnosno-makroregionalnite-strategii-na-es.html", "text": "Заместник-министърът на регионалното развитие и благоустройството Деница Николова ще вземе участие в среща на Групата на високо ниво относно макрорегионалните стратегии на ЕС. Форумът ще се проведе в Брюксел, Белгия. В рамките на срещата ще бъдат представени становищата на Европейския парламент и на Комитета на регионите относно изпълнението на макрорегионалните стратегии. Ще бъде проведена дискусия относно кохезионната политика на ЕС след 2020 г. и макрорегионалните стратегии, както ще бъдат представени възможности за сътрудничество между отделните макрорегионални стратегии. Това съобщиха от пресцентъра на Министерството на регионалното развитие и благоустройството. \r\nМакрорегионалната стратегия на Европейския съюз (ЕС) е политическа рамка, която дава възможност на държави, разположени в един и същ регион, съвместно да предприемат действия и намират решения на проблеми или да използват по-добре общия си потенциал (напр. замърсяване, плавателност, бизнес конкуренция в световен мащаб и др.) Макрорегионалните стратегии на ЕС се инициират и заявяват от заинтересованите държави — членки на ЕС (а в някои случаи и от държави извън ЕС), разположени в един и същ географски регион, чрез Европейския съвет.", "date": "2018.03.01", "title": "Зам.-министър Деница Николова ще вземе участие в среща на Групата на високо ниво относно макрорегионалните стратегии на ЕС"}
{"url": "http://www.focus-news.net/news/2018/03/01/2494480/predsedatelyat-na-makedonskiya-parlament-talat-dzhaferi-blizo-sme-do-reshenie-za-zakona-za-ezitsite.html", "text": "Председателят на македонския парламент Талат Джафери твърди, че скоро ще бъде постигнато решение на ситуацията около дебата за изменение на Закона за езиците, а ВМРО-ДПМНЕ ще се върне на парламентарните пейки. Джафери не искаше да каже за какво решение говори, на основание, че ще го направи, когато бъде постигнато споразумение. На брифинг пред  репортерите той заяви, че дебатът по измененията не е решение, защото това би довело до блокиране на работата на законодателната власт и той няма да го разреши. Джафери добави, че комуникира с депутати от опозицията и очаква час по-скоро те да се върнат в парламента, предава скопският телевизионен канал „Телма“.\r\n\"Ако лицата, заподозрени за „кървавия четвъртък \" бъдат пуснати под домашен арест, тогава ВМРО-ДПМНЕ няма да има никакви аргументи да не участва в работата на народното събрание.Мисля, че след известно време, причината, поради която не идват на пленарните заседания скоро ще изчезне и това ще стане епилог“, заяви Джафери.\r\nПревод и редакция:", "date": "2018.03.01", "title": "Председателят на македонския парламент Талат Джафери: Близо сме до решение за Закона за езиците"}
{"url": "http://www.focus-news.net/news/2018/03/01/2494494/konferentsiya-dizayn-i-ustoychivo-razvitie-shte-se-provede-v-sofiya.html", "text": "Конференция по повод II Международния Ден на италианския дизайн - „Дизайн и устойчиво развитие“, ще се проведе в София днес от 13.30 ч. в Бизнес център „Вертиго“, съобщиха от пресцентъра на Столична община.\r\nСъбитието се провежда под егидата на Българското председателство на Съвета на ЕС и се организира от Конфиндустрия България, съвместно с Посолството на Италия, Италианския културен институт, с партньорството на главния архитект на Столична община арх. Здравко Здравков и подкрепата на Камара на Архитектите в България. \r\nСпециално за събитието ще пристигне в София световноизвестния италиански архитект Масимилиано Фуксас. Роден в Рим през 1944г., завършва Университета \"Сапиенца\", работил е с архитекти като Джорджо Де Кирико, Хенинг Ларсен и Йорн Утзон. Проектите на Фуксас са характерни със своята дързост и артистичност, с децентрализирани или наклонени фоайета, свързани помеждуси с геометрични обеми и раздвижени тавани. Studio Fuksas има офиси в Рим, Париж и Шенжен. Арх. Масимилиано Фуксас е носител на редица международни отличия, гост лектор в едни от най-известните световни университети и автор на едни от най- впечатляващите и емблематични сгради по света като стъкленият фенер в Рим, терминал 3 на летището в Шенжен с форма на огромна риба с дължина 1,5 км., покривът на търговския център във Франкфурт, който събира дъждовната вода за повторна употреба и много други. Впечатляваща е и работата му в градоустройствените комисии на Берлин и Залцбург, автор е на концепции за умните градове.  \r\nОсвен арх. Масимилиано Фуксас и гл. арх. на СО арх. Здравко Здравков, поздравителни адреси ще отправят, посланика на Италия Стефано Балди, председателя на Конфиндустрия България Мария Луиза Мерони. Директорът на Международен бизнес център на Уникредит Булбанк, ще представи темата Дизайн и Бизнес, а модератор на конференцията е Раймондо Флакомио - италианският архитект, който от години работи в България, автор на проекта на сградата домакин на събитието - \"Вертиго тауър\".\r\nКонфиндустрия България, Сдружение на италианското предприемачество в страната е създадено преди 18 години. Към настоящия момент обединява близо 300 дружества с италианско участие, които са инвестирали и развиват своята дейност в отделните икономически сектори в страната. Общият оборот на дружествата членуващи в Конфиндустрия България е 2,95 милиарда лева, а осигурените работни места от нашите фирми са над 20 000. Сдружението е международно представителство на Конфиндустрия, най-голямата работодателска организация в Европа.", "date": "2018.03.01", "title": "Конференция „Дизайн и устойчиво развитие“ ще се проведе в София"}
{"url": "http://www.focus-news.net/news/2018/03/01/2494488/kmetat-na-sofiya-yordanka-fandakova-shte-prisastva-na-otkrivane-na-nova-detska-gradina-v-boyana.html", "text": "Кметът на Столичната община Йорданка Фандъкова ще присъства днес в 11.00 часа на откриване на нова детска градина в Бояна. Това съобщиха от пресцентъра на Общината.\r\nДетската градина се намира в сграда – паметник на културата, с изключителна архитектура и история. На същото място се е помещавало старото Боянско училище. Новата детска градина ще бъде филиал на ДГ№112 „Детски свят“ и ще носи името „Светлина“. \r\nГрадината разполага с помещения за две градински групи. \r\nСградата е реконструирана в детска градина по инициатива и настояване на жителите на Бояна.", "date": "2018.03.01", "title": "Кметът на София Йорданка Фандъкова ще присъства на откриване на нова детска градина в Бояна"}
{"url": "http://www.focus-news.net/news/2018/03/01/2494492/turprom-aviokompaniya-pobeda-e-poluchila-razreshenie-za-poleti-do-balgarskiya-grad-varna.html", "text": "„Росавиация“ е издала на авиокомпания „Победа“ разрешение за полети в чужбина. В частност нискотарифната авиокомпания ще извършва редовни полети до Варна и Берлин, предава  Турпром.\r\nСъгласно разрешението полетите до Варна ще могат да се изпълняват седем пъти седмично. От компания съобщават, че продажбите на билетите ще започнат скоро. Виктор Турмаков", "date": "2018.03.01", "title": "Турпром: Авиокомпания „Победа“ е получила разрешение за полети до българския град Варна"}
{"url": "http://www.focus-news.net/news/2018/03/01/2494495/burgas-obshtinskiyat-savetnik-ot-gerb-georgi-kuzmanov-organizira-priemna-za-grazhdani.html", "text": "Общинският съветник от ГЕРБ - Бургас Георги Кузманов ще има приемен ден от 16.30 часа в централата на партията в Бургас. Това съобщиха от пресцентъра на ПП ГЕРБ. Георги Кузманов е член на две постоянни комисии – Комисия по опазване на околната среда, земеделие и храни и Комисия по общинска собственост и инвестиционни политики. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.03.01", "title": "Бургас: Общинският съветник от ГЕРБ Георги Кузманов организира приемна за граждани"}
{"url": "http://www.focus-news.net/news/2018/03/01/2494478/premierat-boyko-borisov-shte-se-sreshtne-s-predsedatelya-na-ek-zhan-klod-yunker-i-liderite-na-stranite-ot-zapadnite-balkani.html", "text": "На работен обяд в София днес премиерът Бойко Борисов, председателят на Европейската комисия (ЕК) Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. Това съобщиха от правителствената информационна служба. \r\nВ срещата ще участват лидери от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев.\r\nСрещата поставя финал на балканската обиколка на председателя на ЕК Жан-Клод Юнкер, която започна в края на миналата седмица. В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан.\r\nОт българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.", "date": "2018.03.01", "title": "Премиерът Бойко Борисов ще се срещне с председателя на ЕК Жан-Клод Юнкер и лидерите на страните от Западните Балкани"}
{"url": "http://www.focus-news.net/news/2018/03/01/2494497/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.03.01", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/03/01/2494481/institutsiite-shte-predostavyat-informatsiya-za-sdelkata-za-chez-pred-dve-parlamentarni-komisii.html", "text": "Комисията за защита на конкуренцията, Комисията за енергийно и водно регулиране, Комисията за финансов надзор, Агенция за приватизация и следприватизационен контрол, Държавна агенция „Национална сигурност“ и Държавна агенция „Разузнаване“ ще бъдат изслушани на съвместно заседание на две парламентарни комисии. Това се посочва в дневния ред на заседанието. Комисиите по енергетика и за контрол над службите ще изискат от институциите информация за покупко-продажбата на активите на ЧЕЗ в България. От ГЕРБ обявиха, че на заседанието е поканена и Гинка Върбакова, собственик на компанията купувач на ЧЕЗ- „Инерком България“.\r\nВ Комисията по околната среда и водите министър Нено Димов ще отговаря на въпроси на депутати. Предложението на БСП за референдум за Истанбулската конвенция ще бъде обсъдено в Комисията за взаимодействие с неправителствените организации и жалбите на гражданите.", "date": "2018.03.01", "title": "Институциите ще предоставят информация за сделката за ЧЕЗ пред две парламентарни комисии"}
{"url": "http://www.focus-news.net/news/2018/03/01/2494496/haskovo-obshtina-dimitrovgrad-shte-podari-martenichki-na-vsichki-grazhdani-koito-izpolzvat-administrativni-uslugi.html", "text": "Община Димитровград отново ще изненада гражданите по повод Баба Марта. Това съобщиха от пресцентъра на Общината. Красиви мартеници с надпис \"Аз обичам Димитровград\" ще получи всеки, който ще ползва административни услуги от Община Димитровград на 1 март. Тази година наред с интересната украса в градската среда, която отново ще създава празнично настроение за гражданите и гостите на града, в Общинският център за услуги и информация на гражданите на първият етаж в Общинска администрация посетителите на Центъра ще бъдат изненадани със стилна мартеничка за ръка. С посланието на червено-бялата традиция Община Димитровград отново ще постави на видни места из града огромни мартеници като пожелание за здраве и благоденствие на своите граждани.", "date": "2018.03.01", "title": "Хасково: Община Димитровград ще подари мартенички на всички граждани, които използват административни услуги"}
{"url": "http://www.focus-news.net/news/2018/03/01/2494499/el-pais-dvama-dushi-sa-zaginali-zaradi-loshoto-vreme-v-ispaniya.html", "text": "Студеното време в Испания е довело до два смъртни случая, затворени пътища и забавяне на трафика. Страната е връхлетяна от обилни снеговалежи и вятър със скорост от 100 км/ч, пише  El Pais.\r\nОбщински работник е починал в град Хинойос в област Андалусия, след като е бил смазан от дърво, докато е премахвал паднали клони. 65-годишен мъж е починал в баския град Галдакао, подхлъзвайки се на тротоара и удряйки фатално главата си. \r\nВъздушният и наземен транспорт в страната е забавен, след като обилни снеговалежи застигнаха Арагон, Кастилия и Леон, Навара, Галисия, Ла Риой, Каталуния и страната на баските. Летището в Билбао е временно затворено. Има полети в Сан Себастиан, Памплона и Логноньо. Виктор Турмаков", "date": "2018.03.01", "title": "El Pais: Двама души са загинали заради лошото време  в Испания"}
{"url": "http://www.focus-news.net/news/2018/03/01/2494503/irish-times-na-teritoriyata-na-tsyala-irlandiya-e-obyaven-cherven-kod-zaradi-obilnite-snegovalezhi.html", "text": "Ирландските власти са обявили червен, най-висок, код за опасност заради очакваните виелици.  На хората е препоръчано да си останат по домовете в четвъртък и петък заради очакваните  най-обилни снеговалежи за последните десетилетия на острова, пише  Irish Times.\r\n„Източните и южните крайбрежни области ще пострадат най-лошо“, съобщават метеорологичните служби. Училищата в цялата страна са затворени, след като бе предупредено за очаквана снежна покривка от 40 см. \r\nГражданите на страната са предупредени да не шофират, защото видимостта може да стане нулева. Според Шон Хоугън, председател на националната група за координиране при бедствия, това би било „самоубийствено. \r\nМинистър-председателят на Ирландия Лео Варадкар призова бизнеса да обмисли възможността да не отваря врати в близките два дни или, ако е възможно, служителите да работят от домовете си.  „Не сме имали такава виелица от 1982 г. насам“, напомни той.\r\nСтотици полети са отменени на летищата в страната. На хората им е препоръчано да проверяват в интернет, за да видят дали полетите им са отменени или забавени.  Виктор Турмаков", "date": "2018.03.01", "title": "Irish Times: На територията на цяла Ирландия е обявен червен код заради обилните снеговалежи"}
{"url": "http://www.focus-news.net/news/2018/03/01/2494500/pernik-oganyat-na-mira-shte-premine-prez-grada.html", "text": "Вече е ясен маршрутът, по който и през Перник ще премине международната инициатива Пийс рън, съобщиха от пресцентъра на общината. За 31– ви пореден път огънят на мира ще премине през редица държави с посланието „Бягай за мира“. През годините факлоносци са били много известни личности, а сред тях се открояват имена като Майка Тереза, Нелсън Мандела, Папа Франциск, Мохамед Али и много други. Днес около 11.00 часа маратонците ще се срещнат с ученици от гимназията с преподаване на чужди езици „Симеон Радев“, които ще поемат щафетата заедно с бегача ветеран Боян Лефтеров. Факелът ще бъде посрещнат от кмета на общината Вяра Церовска пред Общински младежки дом, където ще тече програмата „Мартуване“. Групата ще бъде камерна, но на фона на тежката зимна обстановка е нормално – посрещане ще има, а факелът ще се носи от перничани.\r\nВсичко, което една организация изисква, е налице. Подсигурен е медицински екип, а трасето ще бъде почистено с оглед по-лесното придвижване на факлоносците. Надеждата е и времето да бъде с тях, за да може повече хора да бъдат докоснати от идеята. \r\nИзпратени са и 22 рисунки от пернишки ученици в различни възрастови групи, които се включиха в рисуването на тема „Мирът започва от мен“. Картините са изпратени на организаторите на Пийс рън в България и скоро ще стане ясно, дали има одобрена рисунка на пернишко дете, която да замине с огъня до Лисабон, където картини от целия свят ще бъдат събрани в една изложба. След Перник пробегът ще продължи през Радомир и Кюстендил.", "date": "2018.03.01", "title": "Перник: Огънят на мира ще премине през града"}
{"url": "http://www.focus-news.net/news/2018/03/01/2494502/dobrich-obshtinata-organizira-obshtogradsko-tarzhestvo-posveteno-na-140-godini-ot-osvobozhdenieto-na-balgariya.html", "text": "Община град Добрич организира общоградско тържество под надслов „На България“, посветено на 140 години от Освобождението на България, днес от 18.00 ч. в Концертна зала „Добрич“. Това съобщиха от пресцентъра на Общината. Слово ще произнесе Теодора Димова – писател, драматург.\r\nКонцертната програма включва: Дамска хорова формация „Мистика“ с диригент Росица Дурмушлийска, Хор на учителките с диригент Маргарита Русева – Ганева, Детски хор „Маестро Захари Медникаров“  с гл. диригент Елвира Пастърмаджиева и диригент Росица Дурмушлийска, Хор „Добруджански звуци“ с гл. диригент Елвира Пастърмаджиева, Духов оркестър с диригент Стоян Монов; композитор - Петър Крумов.", "date": "2018.03.01", "title": "Добрич: Общината организира общоградско тържество, посветено на 140 години от Освобождението на България"}
{"url": "http://www.focus-news.net/news/2018/03/01/2494501/sofiya-organizatsiya-na-dvizhenieto-vav-vrazka-sas-zasnemane-na-kontsert-v-naroden-teatar-ivan-vazov.html", "text": "От 07.30 до 19.30 часа днес и от 08.30 до 19.30 часа утре - 02 март 2018 г., се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Иван Вазов” между ул. „Кузман Шапкарев” и ул. „Георги Бенковски”, от страната на театъра.", "date": "2018.03.01", "title": "София: Организация на движението във връзка със заснемане на концерт в Народен театър „Иван Вазов”"}
{"url": "http://www.focus-news.net/news/2018/03/01/2494493/nimh-zhalt-kod-za-niski-temperaturi-e-v-sila-za-tsyalata-strana.html", "text": "Жълт код за ниски температури е в сила за цялата страна, сочи справка на сайта на НИМХ. Във всички области преобладаващите минимални температури ще са между минус 10° и минус 15°, на места и по-ниски. В повечето райони и максималните ще остават отрицателни. От НИМХ предупреждават, че при ниски температури са възможни здравни проблеми за чувствителни и болни хора, възрастни, деца и бездомници.", "date": "2018.03.01", "title": "НИМХ: Жълт код за ниски температури е в сила за цялата страна"}
{"url": "http://www.focus-news.net/news/2018/03/01/2494505/blagoevgrad-prohodimi-pri-zimni-usloviya-sa-granichnite-punktove-na-granitsite-v-oblastta.html", "text": "Проходими при зимни условия са граничните пунктове на границите в областта. Това съобщиха за Радио „Фокус“ – Пирин от Главна дирекция „Гранична полиция“. Нормално се извършва преминаването на всички видове моторни превозни средства на граничните пунктове на българо-македонската граница, както и на българо-гръцката граница. Трафикът е нормален на всички гранични контролно-пропускателни пунктове в областта.\r\nКристина МИТКОВА", "date": "2018.03.01", "title": "Благоевград: Проходими при зимни условия са граничните пунктове на границите в областта"}
{"url": "http://www.focus-news.net/news/2018/03/01/2494507/pernik-nay-dobrite-modeli-ot-natsionalniya-konkurs-za-martenitsi-pizho-i-penda-shte-badat-pokazani-v-obshtinskiya-mladezhki-dom.html", "text": "Най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче”, ще бъдат показани в Общинския младежки дом, съобщиха от пресцентъра на Община Перник. Пъстрото събитие ще бъде уважено и от кмета Вяра Церовска. То ще се проведе днес от 11.00 часа и е част от концерта „Мартуване”, който ще се състои в културната институция. Достоверност, художествена стойност и оригиналност са критериите на журито за определените награди в различните възрастови групи в конкурса. Инициативата е част от Общинския годишeн план за младежта за 2018 г. и от Годишния план на Консултативен съвет за младежка политика към Кмета на Община Перник.", "date": "2018.03.01", "title": "Перник: Най-добрите модели от Националния конкурс за мартеници „Пижо и Пенда” ще бъдат показани в Общинския младежки дом"}
{"url": "http://www.focus-news.net/news/2018/03/01/2494509/dobrich-v-oblastta-se-patuva-pri-tezhki-zimni-usloviya-samo-po-nyakolko-napravleniya.html", "text": "В областта се пътува при тежки зимни условия само по няколко направления, по информация на дежурния в Областния съвет за сигурност към 7.00 часа, предаде кореспондентът на Радио „Фокус” – Варна. Ограничено е движението по пътя Добрич - Варна за МПС до 12 тона, Добрич - Генерал Тошево за МПС до 3,5 тона, Добрич - Тервел за МПС до 3,5 тона през Кочмар. В цялата област работят над 23 машини. Снежната покривка е 26 см. Температурата на въздуха е минус 13 градуса. С нарушено водоснабдяване са в Община Шабла – Горун и Тюленово, в Община Каварна – Поручик Чунчево, Хаджи Димитър, Българево и Камен бряг, без ток – Българево и Тополи. От Автогара – Добрич от сутринта пътуват само микробуси до Варна по редовен график. 1 и 2 март са неучебни дни за всичките осем общини на територията на област Добрич. \r\nЖулиета НИКОЛОВА", "date": "2018.03.01", "title": "Добрич: В областта се пътува при тежки зимни условия само по няколко направления"}
{"url": "http://www.focus-news.net/news/2018/03/01/2494506/sofiya-otkrita-beseda-na-tema-sv-prezhdeosveshtena-liturgiya-vaznikvane-i-otsluzhvane-v-pravoslavniya-svyat-shte-se-provede-v-enoriyskiya-tsentar.html", "text": "Открита беседа на тема: „Св. Преждеосвещена Литургия - възникване и отслужване в Православния свят“ ще се проведе днес  в Енорийския център на софийския  храм „Св. св. Кирил и Методий” (ул. „Г. Вашингтон“ № 47, гр. София), предаде репортер на Агенция \"Фокус\". Лектор ще бъде свещ. Захарий Димитров, духовник в храм „Св. св. Кирил и Методий”. Началото е в 18.30 часа. Вход свободен. \r\nНикола ПЕТКОВ", "date": "2018.03.01", "title": "София: Открита беседа на тема „Св. Преждеосвещена Литургия - възникване и отслужване в Православния свят“ ще се проведе в Енорийския център"}
{"url": "http://www.focus-news.net/news/2018/03/01/2494498/blagoevgrad-regionalna-biblioteka-dimitar-talev-predstavya-simvolikata-na-martenitsata-pred-uchenitsi.html", "text": "Регионална библиотека „Димитър Талев“ - Благоевград ще представи пред ученици традицията за връзването на мартеници. Началото ще бъде поставено днес от 13.30 часа в читалнята на Детски отдел, съобщиха от пресцентъра на Община Благоевград. Библиотекар от отдела ще разкаже пред възпитаници от 2 клас на II ОУ „Димитър Благоев“ за символиката на белия и червения цвят на мартеницата. Мотото на инициативата е „Баба Марта бързала, мартенички вързала“. От своя страна, учениците ще пресъздадат легендата за хан Аспарух и мартеничката. Децата ще видят и видеоматериали за празника „История на мартеницата“, „Денят на мартеницата“ и „Легенда за мартеницата“. \r\nОт 13.30 часа отново пред ученици от 2 клас на II ОУ „Димитър Благоев“ в зала „Изкуство“ на библиотеката, отдел „Читални“ ще представи мултимедийна презентация „Баба Марта“. Децата ще се запознаят с първомартенската обредност, която е единствена в целия свят.", "date": "2018.03.01", "title": "Благоевград: Регионална библиотека „Димитър Талев“ представя символиката на мартеницата пред ученици"}
{"url": "http://www.focus-news.net/news/2018/03/01/2494508/api-ogranicheno-e-dvizhenieto-za-vsichki-mps-po-am-trakiya-ot-karnobat-do-burgas-v-dvete-posoki.html", "text": "Ограничено е движението за всички МПС по АМ „Тракия“ от Карнобат до Бургас в двете посоки. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "АПИ: Ограничено е движението за всички МПС по АМ „Тракия“ от Карнобат до Бургас в двете посоки"}
{"url": "http://www.focus-news.net/news/2018/03/01/2494485/radio-fokus-pirin-navarshva-12-godini-ot-otkrivaneto-na-ofisa-na-mediyata-v-blagoevgrad.html", "text": "Радио „Фокус”-Пирин навършва 12 години от откриването на офиса на медията в Благоевград. Информационният лидер на Югозапада започва да излъчва преди 13 години на 1 юли 2005 година за Благоевград на честота 97.60 MHz. На 1 март 2006 година е открит и осветен офисът на площад „Македония”. Днес Радио „Фокус“ – Пирин е Вашият верен партньор в цяла Югозападна България на честоти: Гоце Делчев – 88,1 MHz; Добринище – 88,0 MHz; Дупница – 94,7 MHz; Кюстендил – 96,7 MHz; Петрич – 104,5 MHz; Сандански – 99,0 MHz; Симитли – 107,7 MHz. Като член от семейството на Национална радиоверига „Фокус“, която има общо 60 радиостанции, всеки ден екипът на медията се стреми към точното и обективно отразяване на случващото се в региона.\r\nРадио „Фокус” – Пирин и Радио „Фокус” – Кюстендил работят в тясно сътрудничество.  Репортерите на Радио „Фокус” – Пирин се включват със свои репортажи в сутрешния блок „Добро утро, България”, дневният информационен блок на медията, както и в обзорното предаване „Това е България” на национална радиоверига „Фокус”.\r\nЕкипът на Радио „Фокус“ – Пирин подготвя и свои предавания – „Петрич – древен и вековечен“, „Симитли – минало, настояще и бъдеше“, „Дупница – ключът към Рила“, „105 години свобода“ и „Часът на Благоевград“.\r\nДванадесет години екипът на Радио“Фокус“ – Пирин с вдъхновение утвърждава своето лице. През тези години Радиото се постара да бъде Вашият надежден информационен източник. „Без слухове, само факти”, е мотото от което се ръководи екипът на медията.", "date": "2018.03.01", "title": "Радио „Фокус”-Пирин навършва 12 години от откриването на офиса на медията в Благоевград"}
{"url": "http://www.focus-news.net/news/2018/03/01/2494512/plovdiv-139-godini-ot-rozhdenieto-na-aleksandar-stamboliyski-shte-badat-otbelyazani-v-grada.html", "text": "139 години от рождението на Александър Стамболийски ще бъдат отбелязани в Пловдив днес. Това съобщи за Радио „Фокус” –  Пловдив кметът на община „Марица“ Димитър Иванов. Представители на всички земеделски партии /Обединени земеделци, БЗНС, ЗНС, и ЗС “Александър Стамболийски“/, симпатизанти и граждани ще отбележат заедно годишнината. Поклонението пред делото и паметта на земеделския водач, спасил България от втора национална катастрофа, ще се състои на днес от 12:00 часа пред паметната му плоча на бул. „Южен“ в Пловдив /близо до Дома за стари хора „Св. Василий Велики“/.", "date": "2018.03.01", "title": "Пловдив: 139 години от рождението на Александър Стамболийски ще бъдат отбелязани в града"}
{"url": "http://www.focus-news.net/news/2018/03/01/2494513/sofiya-literaturen-salon-lege-10-organizira-vecher-posvetena-na-140-tata-godishnina-ot-rusko-turskata-osvoboditelna-voyna.html", "text": "Литературен салон „Леге 10“ и издателство „Захарий Стоянов“ организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“, съобщиха от пресцентъра на БСП. Събитието ще се състои днес от 18.00 ч. в салона на ул. „Леге“ № 10, ет. 1.", "date": "2018.03.01", "title": "София: Литературен салон „Леге 10“ организира вечер, посветена на 140-тата годишнина от Руско-турската освободителна война"}
{"url": "http://www.focus-news.net/news/2018/03/01/2494510/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на партията. Днес приемните ще се проведат, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.03.01", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/01/2494504/obshtinskite-savetnitsi-ot-bsp-shte-dadat-preskonferentsiya-na-tema-problemite-na-transporta-v-sofiya-kak-stolichna-obshtina-se-opitva-da-fintira-sada.html", "text": "Днес общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“, съобщиха от пресцентъра на партията. Събитието се проведе от 11.00 часа в зала 2 на втория етаж на Столична община (ул. „Московска“ № 33).", "date": "2018.03.01", "title": "Общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“"}
{"url": "http://www.focus-news.net/news/2018/03/01/2494511/prof-kostadin-dinchev-folklorist-nikoy-ne-mozhe-da-kazhe-s-tochnost-ot-koga-datira-traditsiyata-s-martenitsite-parvite-danni-sa-edva-ot-xx-vek.html", "text": "Никой не може да каже с точност от кога датира традицията с мартениците. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му преди XIX и началото на XX век в литературата и изследванията не се забелязва голям интерес към празника. „Първи по-подробни сведения има в края на XIX и началото на XX век от Димитър Маринов – един голям наш етнограф в неговата книга „Народна вяра и религиозни народни обичаи“, където говори за това празнуване на 1-ви март“, каза още проф. Динчев. Той добави, че датата на днешния празник не фигурира и в църковните календари, което показва, че Баба Марта е изключително и само народен празник. „Той не фигурира нито към официалните държавни празници, нито към църковните, затова най-общо може да заключим, че обредността на днешния ден е народна и се свързва с отбелязването на преходите от едно състояние в друго или от зимата към пролетта“, подчерта проф. Динчев. Според него има връзка между днешния празник и обредността, свързана със  със сурвакарските и бабугерските игри. „Всъщност 1-ви март и целия месец представляват прехода към пролетта. Виждаме появата на зеленина. Виждаме, че у човека се събужда желанието за труд и излизане на полето, всичко това е свързано с някои ритуали“, добави проф. Динчев.\r\nЛивия НИНОВА", "date": "2018.03.01", "title": "Проф. Костадин Динчев, фолклорист: Никой не може да каже с точност от кога датира традицията с мартениците, първите данни са едва от XX век"}
{"url": "http://www.focus-news.net/news/2018/03/01/2494514/blikk-kray-nyama-v-ungariya-e-izdadena-trevoga-za-snyag-i-izvanreden-stud.html", "text": "Националната метеорологична служба на Унгария е издала предупреждения за сняг и извънреден студ в почти цялата страна. Според нея най-тежко ще е положението край реките Дунав и Тиса, пише  Blikk.\r\nВластите предупреждават, че силният вятър може да доведе до снегонавявания. В десет комитата на страната е обявен първо равнище на опасност. Очаква се най-високите дневни температури да бъдат около минус осем градуса по Целзий, а през нощта минус 15. \r\nОчаква се лошото време да се задържи до края на седмицата.  Виктор Турмаков", "date": "2018.03.01", "title": "Blikk: Край няма: в Унгария е издадена тревога за сняг и извънреден студ"}
{"url": "http://www.focus-news.net/news/2018/03/01/2494518/sofiya-izlozhba-osvobozhdenieto-prez-pogleda-na-savremennitsite-shte-bade-otkrita-v-stolichna-biblioteka.html", "text": "По повод на националния празник на Република България и 140 годишнината от Руско-турската освободителна война 1877-1878 г. в Столична библиотека ще бъде открита изложба „Освобождението през погледа на съвременниците”, съобщиха от пресцентър на библиотеката. Ще бъдат изложени книги от фонда на библиотеката, в които са поместени спомени, очерци, репортажи от войната. Събитията са представени от участници в боевете – руси и българи. Поместените в сборници репортажи на чужди военни кореспонденти и дипломатически доклади допълват картината на историческите събития преди и по време на войната. Текстовете разкриват преживявания, мнения, оценки на хора различни по народност, вероизповедания, социална принадлежност. Представени са дневниците на Александър II Освободител (1901), Александър I Батенберг, княз Николай Яшвил, спомените на ген. Паренсов (1909), ген. Мосолов (1936), подполковник Кисов (1902), както и тези на обикновени руски войници и офицери, някои от които намират в България своята втора родина. Интерес представляват и репортажите на чуждите военни кореспонденти. За нас особено ценни са разказите на българи участвали във войната като опълченци, преводачи и водачи на руските войски. Посетителите на изложбата ще се запознаят с малко познати имена и факти, а читателите на библиотеката ще имат възможност да прочетат книгите на място или онлайн. Интерес представляват мемоарите на Г. П. Русески (1884), Радко Димитриев „Боевете и операциите около Шипка” (1902), книгите на Г. Димитров „Страданията на българите и освобождението на България” (1999) и на Борис Илиев „З13 дни с „ура” и „Аллах” под знамeната” (1998).\r\nЗаповядайте на 1 март 2018 г. от 11:00 ч. в Мраморното фоайе, партер, на Столична библиотека.\r\nИзложбата може да бъде разгледана до 7 март 2018 г.", "date": "2018.03.01", "title": "София: Изложба „Освобождението през погледа на съвременниците” ще бъде открита в Столична библиотека"}
{"url": "http://www.focus-news.net/news/2018/03/01/2494520/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта.Това каза за Радио „Фокус“ – Пирин дежурният служител в Областно пътно управление – Благоевград. Пътните настилки се почистват и обработват със смеси. Няма затворени пътища в Областта. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Нормално се извършва движението по основните пътни направления – автомагистрала „Струма“ и Главен път Е-79. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.01", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/03/01/2494515/veliko-tarnovo-kmetat-daniel-panov-obyavi-1-i-2-mart-za-neuchebni-dni-zaradi-ochakvano-vloshavane-na-zimnata-obstanovka.html", "text": "Със заповед кметът на Велико Търново Даниел Панов обяви 1 и 2 март за неучебни дни. Това съобщиха от пресцентъра на Община Велико Търново. Ученическата ваканция в четвъртък и петък важи за всички училища в общината. Поводът е очакваното влошаване на зимната обстановка в сряда срещу четвъртък, когато са прогнозирани ниски температури и заледявания.\r\n„Скъпи ученици, заповядайте в 10.30 часа на 3 март пред Общината и на паметника „Майка България“, за да отбележим заедно Националния празник на България и 140 години от Освобождението“, обърна се Даниел Панов към възпитаниците на училищата.\r\nЗа улеснение на родителите и предвид техните служебни ангажименти, детските градини във Велико Търново ще работят без прекъсване на 1 и 2 март. Осигурено е оптималното отопление на всички сгради, почистени са подходите към входовете им.", "date": "2018.03.01", "title": "Велико Търново: Кметът Даниел Панов обяви 1 и 2 март за неучебни дни заради очаквано влошаване на зимната обстановка"}
{"url": "http://www.focus-news.net/news/2018/03/01/2494521/burgas-v-grada-shte-bade-predstaven-patriotichniyat-spektakal-vreme-e-svoboda.html", "text": "Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“ в кварталите на Бургас. Това е начинът, с който младите хора в града ще отбележат Националния празник 3 март – Освобождението на България от османско иго. Това съобщиха от пресцентъра на Община Бургас.\r\nВъздействащият спектакъл „Време е… СВОБОДА!“ е на режисьора Христо Симеонов и е създаден специално за своеобразното турне на младежите.\r\nСвободата! Нашата! Българската! Тя лети на крилете на младостта! Защото именно те – младите луди глави носят пробуда, палят пожари… И живот дават за свободна България! Те имат много имена.. Гледат ни с много очи… Затова! Нека ги почитаме! Нека ги споменуваме! Нека ги знаем и помним! Защото и днес ни казват ,,Време е…Свобода!“ Това е посланието на младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов, които ще ни подарят своя спектакъл-откровение! Спектакъл-ПОКЛОН!\r\nСпектакълът ще се играе при вход свободен и ще бъде с начален час – 18.00 часа. Спектакълът може да бъде гледат на следните дати:\r\n- 28 февруари 2018 г. в кв. Долно Езерово, ОУ „Христо Ботев“;\r\n- 1 март 2018 г. в кв. Рудник, НЧ „Възраждане 1927“;\r\n- 2 март 2018 г. в кв. Ветрен, НЧ „Обнова 1923“.\r\nСъбитието е част от кампанинята „Събуди се!“ на „Бургас харесва младите“ и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.03.01", "title": "Бургас: В града ще бъде представен патриотичният спектакъл „Време е… СВОБОДА!“"}
{"url": "http://www.focus-news.net/news/2018/03/01/2494516/api-otpada-ogranichenieto-za-dvizhenie-na-mps-nad-12-t-po-pat-ii-29-varna-dobrich.html", "text": "Отпада ограничението за движение на МПС над 12 т по път II-29 Варна-Добрич. Това съобщиха от пресцентъра на Агенция \"Пътна инфраструктура\". \r\nОтпада ограничението движение за всички МПС по път III-5308 Стефан Караджово – кръстовище с път II-79 Голямо крушово-Болярово.\r\nВ област Добрич е ограничено движението на МПС над 12 т по път II-71 Добрич – Силистра,  път III-207 Кочмар – Стефан Караджа, път III-2077 Кочмар – Тервел – Межден, по път III-2075 Орляк – Зърнево и по път III-7106 Карапелит – Кочмар .", "date": "2018.03.01", "title": "АПИ: Отпада ограничението за движение на МПС над 12 т по път II-29 Варна-Добрич"}
{"url": "http://www.focus-news.net/news/2018/03/01/2494522/veliko-tarnovo-v-grada-shte-bade-predstavena-izlozhbata-shedyovri-ot-fonda-na-mezhdunarodnoto-bienale-na-grafikata-varna.html", "text": "В града ще бъде представена изложбата „Шедьоври от Фонда на Международното биенале на графиката, Варна“. Това съобщиха от пресцентъра на Община Велико Търново. Тя ще бъде открита на днес и ще остане до 27 март 2018 г. Изложбата е по проект, спонсориран от Национален фонд „Култура“ при Министерството на културата – София, във връзка с реализацията на събития, представящи културното наследство и постиженията на съвременното българско изкуство по време на Българското председателство на ЕС. Организирана е от Асоциация „Международен графичен център – Варна“, основана през 1995 година.  \r\nТворбите в настоящата експозиция са част от Фонда на Международното биенале на графиката, като след деветнадесетте издания на форума, той притежава 1652 графични листа на автори от 57 държави. \r\nИзложбата „Шедьоври от Фонда на Международното биенале на графиката, Варна“, представя 100 творби на художници от водещите световни графични школи, с принос за развитието на графиката през втората половина на ХХ и началото на ХХI век. Тя утвърждава Биеналето като панорама на графичното изкуство и е свидетелство за това, че българската графика е неизменна част от процесите в Европа и света.\r\nЕкспозицията дава възможност да се проследят тенденциите в националното и чуждестранно графично изкуство. Тя включва 50 чуждестранни и 50 български автори от 41 страни. Сред тях наред със силното присъствие на школи като Германия, Испания, Италия, Полша, Словакия, Сърбия, Франция, Чехия и Япония, интерес предизвикват и държави като Австралия, Австрия, Бангладеш, Египет, Индия, Иран, Ирландия, Куба, Малайзия, Мароко, Мексико, Непал, Перу, Тайланд, Тунис и други.\r\nГрафиките в изложбата разкриват различни похвати, идеи и търсения. Те са ретроспекция и демонстрация на традициите, професионализма и многообразието от стилове на поколения творци като Винцент Хложник, Паул Вундерлих, Хосе Ернандес, Херман Хеблер, Албин Бруновски, Владимир Гажович, Душан Калай, Зоран Тодович, Миодраг Джудич – Дадо, Иржи Андерле, Акира Куросаки, Кунито Нагаока, Томиюки Сакута, Васил Захариев, Сидония Атанасова, Пенчо Балкански, Христо Градечлиев, Здравко Захариев, Любомир Йорданов, Жана Костуркова, Стефан Марков, Христо Нейков, Тодор Панайотов, Румен Скорчев, Михаил Петков, Борислав Стоев, Стоян Стоянов и други. \r\nЕкспозицията ще бъде представена във Варна, Велико Търново и София.", "date": "2018.03.01", "title": "Велико Търново: В града ще бъде представена изложбата „Шедьоври от Фонда на Международното биенале на графиката, Варна“"}
{"url": "http://www.focus-news.net/news/2018/03/01/2494517/the-guardian-burite-ema-i-zvyarat-ot-iztok-dovedoha-do-haos-vav-velikobritaniya.html", "text": "Благодарение на комбинираното действие на бурите „Ема“ , идваща от  Атлантическия океан и „Звярът от изтока“ първият ден на първия пролетен месец в годината няма да е пролетен, коментира изданието   The Guardian.\r\nСтотици хора са прекарали нощта блокирани в колите си при минусови температури на магистрала М80 в Шотландия. Спешните служби доставят топли напитки и одеяла на блокираните. „Червеният кръст“ прати същото за стотици пътници, останали на летището в Глазгоу.  Над по-голямата част на Шотландия е обявен червен код за опасност. Градският транспорт е прекъснат, както и електрозахранването в някои общини. Властите предупреждават, че поради бурното време поправянето му може да отнеме дни. \r\nВ Уелс и Англия е обявен оранжев код за опасност. Очаква се снеговалежите да продължат над цяла Великобритания. Хиляди училища остават затворени.  Виктор Турмаков", "date": "2018.03.01", "title": "The Guardian: Бурите „Ема“ и „Звярът от изток“ доведоха до хаос във Великобритания"}
{"url": "http://www.focus-news.net/news/2018/03/01/2494525/milka-hristova-zam-predsedatel-na-sos-ot-bsp-za-balgariya-promenite-v-zakona-za-ustroystvo-i-zastroyavane-na-stolichna-obshtina-shte-zatvoryat-vratichkite-za-zloupotrebi-s-bezrazbornoto-stroitelstvo-v-sofiya.html", "text": "Промените в Закона за устройство и застрояване на Столична община ще затворят вратичките за злоупотреби с безразборното строителство в София. Това каза в сутрешния блок „Добро утро, България“ на Радио „Фокус“ заместник-кметът на Столичния общински съвет от групата на БСП Милка Христова по повод приетите на първо четене в парламента промени. Тя обясни, че законът не касае само жилищните сгради, а всички сгради, независимо с оглед за какво е изграден конкретният терен. И най-добрата разпоредба, обаче, ако не се прилага принципно, без каквито и да е отклонения и човешки пристрастия, не би могла да донесе успех, добави тя и уточни, че тук въпросът е и на законодателство, и на контрол на администрацията, и на отговорност по прилагането на закона. „Някои норми дадоха възможност в необичайни да се появят високи сгради. Основателното негодувание на хората и мащабните протести доведоха всъщност до идеята, че трябва да се направи промяна на закона. Има чуваемост и по отношение на запазването статута на зелените зони, което най-много възбужда негодувание у гражданите на София. предприемачите, гонейки своите финансови интереси, търсят възможно най-добрата строителна реализация на даден парцел. Така че тази гонитба на интереси е неизбежна. Въпросът е общинската администрация да разполага с нормативен документ и да го прилага правилно.  според мен е задължително при определен тип сгради да се прави т.нар. транспортна симулация, при която да се изследва строителството на определена сграда до какво генериране на нов трафик ще предизвиква“, обясни Милка Христова и допълни, че проектите за застрояване на София не се приоретизират правилно. Тя добави, че столицата ни трябва да се развива на север, което не се случва, защото там няма инфраструктура, а това води до претоварването на южните и източните квартали, към които инвеститорите имат интерес заради изградената такава. Зам.-кметът на Столичния общински съвет каза още, че София трябва да се развива комплексно и хармонично благодарение на дългосрочен хоризонт и целеви инвестиции.", "date": "2018.03.01", "title": "Милка Христова, зам.-председател на СОС от \"БСП за България\": Промените в Закона за устройство и застрояване на Столична община ще затворят вратичките за злоупотреби с безразборното строителство в София"}
{"url": "http://www.focus-news.net/news/2018/03/01/2494526/blagoevgrad-obshtinata-organizira-tematichna-programa-i-mnogo-iznenadi-za-posreshtaneto-na-baba-marta.html", "text": "В Деня на Баба Марта – 1 март, отбелязваме и още един празник-  Деня на самодееца. По случай двата празника, тази година Община Благоевград и ЦЛТРДБ организират състезание, детско шоу „Мартенички“. Това съобщиха от пресцентъра на Общината. Събитието ще започне днес от 10.00 часа в Младежки дом. Инициативата представлява конкурс за най-бързо изработване на мартеничка. Само с предоставените заготовки, отборите ще направят интересни и красиви мартенички. Ще има и ментори – като на истински конкурс. Шоуто ще продължи с танци и много изненади. \r\nСлед като отборите направят своите мартенички, децата от школата по народно пеене  ще поведат всички с хубава българска народна песен към площадката пред ЦЛТРДБ, където пеейки децата ще украсят дръвчетата пред институцията. За да бъде празника истински, танцьорите от танцовите ансамбли ще дадат тон за едно общо празнична хоро. Преди началото на конкурса, във фоайето на ЦЛТРДБ  директорът  Цветанка Гаврилова ще връчи грамоти на преподавателите и съставите към институцията, която ръководи.", "date": "2018.03.01", "title": "Благоевград: Общината организира тематична програма и много изненади за посрещането на Баба Марта"}
{"url": "http://www.focus-news.net/news/2018/03/01/2494519/loshoto-vreme-zastigna-zapadna-i-tsentralna-evropa-komentari-v-evropeyskiya-pechat-agentsiya-fokus.html", "text": "Благодарение на комбинираното действие на бурите „Ема“ , идваща от  Атлантическия океан и „Звярът от изтока“ първият ден на първия пролетен месец в годината няма да е пролетен, коментира изданието   The Guardian.\r\nСтотици хора са прекарали нощта блокирани в колите си при минусови температури на магистрала М80 в Шотландия. Спешните служби доставят топли напитки и одеяла на блокираните. „Червеният кръст“ прати същото за стотици пътници, останали на летището в Глазгоу.  Над по-голямата част на Шотландия е обявен червен код за опасност. Градският транспорт е прекъснат, както и електрозахранването в някои общини. Властите предупреждават, че поради бурното време поправянето му може да отнеме дни. \r\nВ Уелс и Англия е обявен оранжев код за опасност. Очаква се снеговалежите да продължат над цяла Великобритания. Хиляди училища остават затворени. \r\n***\r\nНационалната метеорологична служба на Унгария е издала предупреждения за сняг и извънреден студ в почти цялата страна. Според нея най-тежко ще е положението край реките Дунав и Тиса, пише  Blikk.\r\nВластите предупреждават, че силният вятър може да доведе до снегонавявания. В десет комитата на страната е обявен първо равнище на опасност. Очаква се най-високите дневни температури да бъдат около минус осем градуса по Целзий, а през нощта минус 15. \r\nОчаква се лошото време да се задържи до края на седмицата. \r\n***\r\n Ирландските власти са обявили червен, най-висок, код за опасност заради очакваните виелици.  На хората е препоръчано да си останат по домовете в четвъртък и петък заради очакваните  най-обилни снеговалежи за последните десетилетия на острова, пише  Irish Times.\r\n„Източните и южните крайбрежни области ще пострадат най-лошо“, съобщават метеорологичните служби. Училищата в цялата страна са затворени, след като бе предупредено за очаквана снежна покривка от 40 см. \r\nГражданите на страната са предупредени да не шофират, защото видимостта може да стане нулева. Според Шон Хоугън, председател на националната група за координиране при бедствия, това би било „самоубийствено. \r\nМинистър-председателят на Ирландия Лео Варадкар призова бизнеса да обмисли възможността да не отваря врати в близките два дни или, ако е възможно, служителите да работят от домовете си.  „Не сме имали такава виелица от 1982 г. насам“, напомни той.\r\nСтотици полети са отменени на летищата в страната. На хората им е препоръчано да проверяват в интернет, за да видят дали полетите им са отменени или забавени. \r\n***\r\nСтуденото време в Испания е довело до два смъртни случая, затворени пътища и забавяне на трафика. Страната е връхлетяна от обилни снеговалежи и вятър със скорост от 100 км/ч, пише  El Pais.\r\nОбщински работник е починал в град Хинойос в област Андалусия, след като е бил смазан от дърво, докато е премахвал паднали клони. 65-годишен мъж е починал в баския град Галдакао, подхлъзвайки се на тротоара и удряйки фатално главата си. \r\nВъздушният и наземен транспорт в страната е забавен, след като обилни снеговалежи застигнаха Арагон, Кастилия и Леон, Навара, Галисия, Ла Риой, Каталуния и страната на баските. Летището в Билбао е временно затворено. Има полети в Сан Себастиан, Памплона и Логноньо.", "date": "2018.03.01", "title": "Лошото време застигна Западна и Централна Европа - коментари в европейския печат (Агенция \"Фокус\")"}
{"url": "http://www.focus-news.net/news/2018/03/01/2494523/chestita-baba-marta.html", "text": "На 1 март отбелязваме празника на Баба Марта. По традиция на този ден всеки се връзва мартеница, изработена от бял и червен конец, за здраве и плодовитост. Изработва се от усукан памучен или вълнен конец. Основните цветове са бял и червен. Бялото е цвят, символ на чистота и невинност, на радост. За българина бялото е знак за красота. Червеното също е цвят на жизненост, здраве и любовен огън. Червеното е светлината на изгряващото и залязващото слънце, на течащата кръв, на огъня. Червеното е цвят на победата и живота. То е цвят на войнска огнена храброст. Днес празнуват Марта, Мартин, Евдокия. \r\nСмята се, че на този ден студът влиза четиридесет метра в земята. От месец март може да се очаква всичко. И добро и лошо, и слънце и сняг, и дни на пречистване, подреждане на душата, но и на неподреден все още свят, и поради това изложен на безброй опасности. Свикнали сме да свързваме колебанията във времето с непостоянството на женския характер. Март е месецът, в който народът се подготвя и за едно друго раждане -Възкресението. \r\nВ народната представа Баба Марта е своенравна и капризна. Докато се смее, изведнъж заплаче. Често през март, когато има хубаво време, хората се лъжат и изкарват стадата на паша. В преданията Марта бързо напомня за себе си, праща студ и мраз, а стадата и пастирите се вкаменяват завинаги.\r\nНа 1 март българката почиства къщата си - да свети и да грее от чистота като пред всяко ново начало, изтупва дюшеците на слънце, пали старата си метла на двора и нарежда: „Вън бълхи, вътре Марта!\" Магическото изгонване на бълхите символизира прогонването на злото. Смет-\r\nта се изхвърля далече от дома. \r\nНе се работи никаква работа извън почистването на дома - да не бие град през лятото. Жените не месят, не предат, не шият, не перат. Не простират бели дрехи, за да не падат слани и градушки.\r\nПо мартеницата девойките могат да познаят и какъв ще бъде момъкът, за когото ще се омъжат. Когато видят първата лястовица или щъркел, или първото цъфнало дръвче, оставят я под камък. Поглеждат под камъка едва когато слънцето се завърти отново към есен и зима, тоест точно след половин година. Ако тогава по мартеницата има полепнали мравки, не е на добре, сиромах ще е на съдбата им.\r\nАко закачат мартеницата си на цъфнало плодно дръвче, ще са румени и здрави през цялата година. Ако мартеницата се хвърли в реката, злото ще се оттече и всичко ще върви като по вода.\r\nМартеницата може да се сложи под камък и за девет дни и след това по нея се гадае за животните. Ако под камъка има много мравки, годината ще е богата с овце. Ако има по-едри буболечки, едрият добитък ще се плоди. \r\nАко вали на 1 март, това е знак за лошо семейство.\r\nМного разпространено и до днес е поверието, че ако всеки си нарече един ден от март, по него ще познае каква година му предстои.\r\nКаквото е времето на 1 март, такова ще е и през пролетта и лятото. Ако валят дъжд или сняг или духа топъл вятър, пролетта ще е дъждовна, а годината - добра и плодородна. Ако се появи скреж - реколтата ще е слаба, ако духа северен вятър - пролетта ще дойде студена.\r\nЛегендата разказва, че първата мартеница е направена от Ахинора, жената на Аспарух. През втората половина на далечния VII в. Аспарух вече бил преминал Дунава и открил за българите земите около Балкана.", "date": "2018.03.01", "title": "Честита Баба Марта!"}
{"url": "http://www.focus-news.net/news/2018/03/01/2494529/radio-svobodna-evropa-makedoniya-v-sofiya-shte-se-provede-sreshta-na-liderite-na-zapadnite-balkani-i-na-es.html", "text": "В София на 1 март ще се състои среща на лидерите на страните от Западните Балкани с най-висшите представители на Европейския съюз, предава  Радио „Свободна Европа“ в  своята македонска редакция.\r\nСрещата се провежда по покана на Бойко Борисов, министър-председател на България, която в момента е ротационен председател на Съюза. На срещата ще се обсъди европейската перспектива на Западните Балкани, след като ЕС обяви наскоро своята стратегия за разширяване.  Виктор Турмаков", "date": "2018.03.01", "title": "Радио „Свободна Европа“ (Македония): В София ще се проведе среща на лидерите на Западните Балкани и на ЕС"}
{"url": "http://www.focus-news.net/news/2018/03/01/2494531/denyat-1-mart-v-balgarskata-istoriya.html", "text": "2016 г.\r\nГрупа журналисти, сред които и един българин, са попаднали под обстрел до сирийския град Кенсаба в провинция Латакия.2009 г. \r\nОфициално е открито Радио Видин.2007 г. \r\nЗакрита е Агенцията за чуждестранна помощ.2001 г. \r\nВ периода 1 – 14 март в България се извършва преброяване на населението. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци – около 745 000 (9,3 %), а роми – около 370 000 (4,65 %). Общо в България живеят 7 973 671 души (около 3 889 000 мъже и около 4 085 000 жени) или с над 500 000 по-малко от 1992 г. Отрицателният прираст за 2000 г. е 5,1 на хиляда. Жителите на градовете са 69 %, а на селата 31 %.1998 г. \r\nВ периода 22 февруари - 1 март е проведен учредителен конгрес на Българската евролевица. За лидер е избран Александър Томов.\r\nСъздава се на основата на учредената на 22 февруари 1997 г. Евролевица. Включва в себе си: Алтернативното социалистическо обединение - независими, Гражданското обединение за републиката (ГОР) и Движението за социален хуманизъм. Регистрацията й е обнародвана в \"Държавен вестник\" от 17 юли с.г. Председател на партията е Александър Томов. Други видни дейци: Бойко Радоев, Петя Шопова, Николай Камов, Росен Карадимов и др.1995 г. \r\nНа Шестата си национална конференция Новата социалдемократическа партия (НСДП) се разделя на две крила - едното с председател Васил Михайлов, а другото - с председател Красимир Пухтев. Към течението начело с Васил Михайлов преминава и Марио Тагарински.\r\nНова социалдемократическа партия (НСДП) е учредена на 9 януари 1990 г. като наследник на Независимия социалдемократически клуб. Членува в СДС от 3 април същата година, но след това членството й в него е замразявано няколко пъти. Печатен орган на партията е вестник \"Реформа\".1992 г. \r\nОснована е официално Консервативна и екологична партия (КЕП).\r\nОбособява се като самостоятелна формация след август 1991, когато част от членовете на Зелената партия в България, несъгласни с политиката й я напускат. Регистрирана е през април с.г. Председател: Христо Бисеров. От 8 юли 1995 г. председател на партията е Светлана Дянкова. Други дейци: Филип Димитров, Свободка Стефанова, Георги Ананиев и др.1984 г. \r\nЗапочва дейността си Бюрото за емпирични социологически изследвания към Българската социологическа асоциация.1973 г. \r\nПостановление на Министерския съвет и Централния съвет на Българските професионални съюзи за повишаване на заплатите на около 2 000 000 работещи.1955 г. \r\nБългария прекратява състоянието на война с Германия. Тази стъпка е предприета по внушение на Москва като част от инициативите, насочени към предотвратяване на влизането на ФРГ в НАТО.1951 г. \r\nМинистерският съвет одобрява \"Правилник за работата и устройството на Дирекция на изповеданията при Министерския съвет\", според който чрез дирекцията \"държавата упражнява контрол за осигуряване на свободата на съвестта и на изповеданията, както и свободата за извършване на религиозните обреди и за предотвратяване злоупотребата с църквата и религията за политически и противодемократически цели\".1945 г. \r\nУчреден е Общ земеделски професионален съюз (ОЗПС).1944 г. \r\nСССР отправя до България втората си нота против производството на немски военни катери във Варна. Предходната нота е изпратена на 22 януари 1944 г.1941 г. \r\nБългария се присъединява към Тристранния пакт.\r\nТристранният пакт (Берлински пакт) е съюзен договор между Германия, Италия и Япония. Подписва се на 27 септември 1940 г. в Берлин от министрите на външните работи на Германия – Й. Рибентроп, на Италия – Г. Чано, и на Япония – С. Курусу. С пакта се осигурява взаимодействието между тези държави при завладяването и преразпределението на света. В специален секретен протокол е набелязано създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г. Слага се край на политиката на неутралитет и страната ни става сателит на Германия. Със сключването на спогодбата Клодиус–Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939–1945 г.).1936 г. \r\nИзлиза първият брой на вестник Дневен Труд в София.1934 г. \r\nНа 28 февруари и 1 март в Германия се състои среща на цар Борис III с Хитлер и с външния министър фон Нойрат, които съветват за българо-югославско сближение.1923 г. \r\nВ периода 1 – 17 март се провеждат заседания на българо-югославска комисия в Ниш. На 23 същия месец се подписва споразумение за обща охрана на границата против четите на ВМРО.1919 г. \r\nИзготвен е мемоар на ВМРО до председателя на Парижката конференция за допускане на делегация на ВМРО и за решаване на македонския въпрос на базата на тезите на американския президент У. Уилсън.1912 г. \r\nСъздадена е Военната академия „Георги Раковски“\r\nГласуван и приет от Народното събрание Закон за създаване на Военна академия.1883 г. \r\nОсновано е работническото печатарско дружество \"Къпина\" в Пловдив с председател Михаил Георгиев, преименувано през юни на \"Единство\".1873 г. \r\nВ Букурещ се провежда заседание на Българския революционен централен комитет (БРЦК), ръководено от Любен Каравелов. На заседанието се обсъжда положението в страната и се взема решение за свикване на общо комитетско събрание.1870 г. \r\nВ Браила е отпечатан първият брой на хумористичния вестник \"Хитър Петър\".1841 г. \r\nАтанас Иванов открива в Стара Загора взаимно българско училище.\r\nВзаимното училище е светско начално училище, в което се прилага Бел-Ланкастеровият метод на обучение (някои от по-напредналите ученици обучават част от своите съученици). Първото взаимно училище е открито от Неофит Бозвели в Габрово на 2 януари 1835 г. по инициатива на Васил Априлов. Известният просветен и църковен деец съставя и първите взаимоучителни таблици на български език, които служат за учебни пособия. В тях се съдържа целият учебен материал, предвиден за децата от взаимните училища. Обучението продължава 2 години и се извършва на говорим български език. Изучава се граматика, нравоучение, хигиена, естествознание, география, история, аритметика и вероучение. Издръжката на училищата се поема от местното население. В този си вид те са важен етап в развитието на учебното дело по българските земи през Възраждането. През тях преминават мнозина дейци, които след това играят немалка роля в развитието на просветното дело. Взаимното училище поставят началото и на новобългарското образование. В това се състои и тяхната най-голяма заслуга.На тази дата са родени: 1970 г. \r\nРоден е Петър (Ути) Бъчваров – български актьор. Завършва НАТФИЗ \"Кръстьо Сарафов\", специалност кинорежисура в класа на проф. Хачо Бояджиев и театрална критика в класа на проф. Севелина Гьорова. Започва да се снима в киното: \"Трафик\", \"Хищна птица\", \"Граница\" са по-известни филми с негово участие. Водещ е на популярното телевизионно предаване \"Вкусно\". През 1998 г. излиза и първата му книга \"Вкусно - рецептите на Ути\", която претърпява 3 издания. През 1999 г. излиза и втората му книга \"Вкусно - рецепти без граница\".1939 г. \r\nРоден е Цветан Тодоров Тодоров - български и френски литературовед, семиолог, почетен член на СУ. Син на проф. Т. Боров. Завършва българска филология в СУ (1961 г.). Получава стипендия на името на академик Ал. Теодоров-Балан и заминава на специализация в Париж (1963 г.); защитава дисертация на тема “Семиотичен анализ на “Опасни връзки” под ръководството на Р. Барт (1966 г.). Докторската си дисертация “Теория на литературния анализ” защитава през 1970 г. при М. Дюфрен. Чете лекции в най-големите университети в света. Редсктор на сп. “Поетик” от 1970 г. (заедно с Ж. Жьонет). Принадлежи към школата на телкелистите (от сп. “Tel Quel”, основно с активното съдействие на Барт през 1960 г.). До 1963 г. пише статии и рецензии във в-к “Работническо дело”, сп. “Пламък”, “Литературни новини”, “Български език”, “Литературна мисъл” и др. Във Франция публикува студии в сп. “Комюникасион”, “Ревю д’естетик”, “Лангаж”, “Критик”, “Журнал дьо псиколожи”, “Семиотика”, “Поетик”, както и в много научни издания извън Франция. С книгата си “Теория на литературата. Текстове на руските формалисти, събрани, представени и преведени от Цв. Тодоров” (на френски, 1965 г.) привлича вниманието на специалистите. Всяка негова следваща книга се превръща в събитие за научната общественост. Разработва основни проблеми на поетиката, на фантастичната литература, на теорията на символа, на реториката и др. Живее във Франция (от 1963 г.). Книги: “Литература и значение” (1967 г., на френски), “Граматика на “Декамерон”” (1970 г., на френски), “Въведение във фантастичната литература” (1970 г., на френски), “Поетика на прозата” (1971 г., на френски, 1985 г. на бълг.), “Теории за символа” (1977 г., на френски), “Символизъм и интерпретация” (1978, на френски), “Дискурсните жанрове” (1978, на френски), “Михаил Бахтин. Диалогичният принцип” (1981 г., на френски), “Завладяването на Америка. Въпросът за Другия” (1982 г., на френски, 1992 г. на бълг.), “Ние и другите” (1989 г., на френски), “Поуките на историята” (1989 г., на френски), “На предела” (1994 г. на френски, 1998 г. на бълг.), “Живот с другите” (1995 г. на френски, 1998 г. на български), “На чужда земя” (1996 г. на френски, 1998 г. на български). Автор и на частта “Poetique” в “Encyclopedia Universalis” (1985 г.), “Семиотика. Реторика. Стилистика” (2000 г.), “Възхвала на индивида” (2000 г.), “Памет за злото. Изкушение на доброто” (2001 г.).1929 г. \r\nРоден е Георги Иванов Марков – български писател белетрист, драматург, журналист; емигрант. В емиграция писателят работи в Би Би Си и “Свободна Европа”, откъдето излъчва в ефир “Задочни репортажи за България” (репортажите и есетата - “биография на политическия режим в България”, са издадени след 1989 г.). Умира на 11 септември 1978 г. в Лондон, убит е по политически причини. През 2001 г. посмъртно е награден с орден “Стара планина”. Съчинения: “Цезиева нощ” (1957 г.); “Победителите на Аякс”, научно-фантастичен роман (1959 г.); “Анкета. Новели” (1961 г.); “Между нощта и деня. Разкази” (1961 г.); “Мъже. Роман” (1962 г., 1963 г., 1990 г., “Портретът на моя двойник” (сборник с новели, 1966 г.) “Госпожата на господин търговеца на сирене. Пиеса” (1963 г.), “Последният патент. Комедия” (1965 г.); “ Да се провреш под дъгата. Пиеса” (1966 г.); “Кафе с претенция. Комедия” (1967 г.); “Асансьорът. Пиеса” (1967 г.), “Калай. Пиеса” (1967 г.), “Атентат в затворената улица” (1968 г.); “Жените на Варшава” (сборник с новели, 1968 г.); “Аз бях той. Комедия” (1969 г.); “Комунисти. Пиеса” (1969 г.); “The Archangel Michael”, пиеса (1970 г.); “Задочни репортажи за България” (Цюрих, 1980-1981 г.) (София, 1990 г.); “Литературни есета” (Париж, 1982 г.) (София, 1990 г.); “The Truth that killed” (1984 г.); “Когато часовниците са спрели. Нови задочни репортажи за България” (1991 г.).1926 г. \r\nРоден е Атанас Христов Бояджиев - български композитор, автор на естрадна музика. Следва право в СУ (1944 г.). Завършва композиция при проф. Димитър Ненов в БДК. Композитор на музиката на телевизионния сериал \"На всеки километър\" (1971 г.), заедно с П. Ступел работи и върху други български сериали - \"Изгори, за да светиш\", \"Капитан Петко войвода\". В творчеството си се стреми към национален облик на българската естрада. Плодотворно е сътрудничеството му с група \"Щурците\". Автор на текстовете на песните му е Б. Гудев. Награждаван е многократно на фестивала \"Златният Орфей\" и телевизионния конкурс \"Мелодия на годината\".1926 г. \r\nРодена е Людмила Антонова Исаева - българска поетеса. Завършва Педагогическия институт в Шумен (1948 г.). От 1949 г. живее и работи в София: сътрудничка в Радио София, редактор в издание \"Български писател\" и др. Съчинения: \"Сърцето говори\" (1957 г.), \"Лирична биография\" (1963 г.), \"Истина\" (1967 г.), \"Не позволявайте света да остарява\" (1970 г.), \"Сърцевина\" (1975 г.), \"Изповед\" (1976 г.), \"Съдба\" (1979 г.), \"Писма от бялата къща\" (1984 г.), \"Чувства\" (1986 г.). Умира на 17 септември 1991 г. в София.1923 г. \r\nРоден е Неделчо Чернев - български драматичен и филмов режисьор. Завършва Държавно театрално училище (1947 г.). Работи във Врачанския военен театър, където за 9 години прави 24 постановки; от 1960 г. до 1990 г. е режисьор в тв.; родоначалник на тв театър - “Последната нощ” (1960 г.), “Юнгфрау” (1961 г.), “Усилие” (1962 г.). През 1964 г. с “Русият и гугутката” поставя началото на българския тв филм и сериал. Работи в областта на военно-приключенския, криминално-шпионския, антифашисткия и мелодраматичния жанр. Снима по сценарии на Н. Русев, К. Кюлюмов, Е. Константинов, П. Вежинов, С. Бъчварова, Ст. Ц. Даскалов, Анжел Вагенщайн, Антон Дончев и др. Работи с най-добрите оператори - Г. Карайорданов, Е. Вагенщайн, Д. Коларов, и композиторите П. Ступел и Ат. Бояджиев. При него създават едни от най-хубавите си роли известни българески актьори. Филмите му са изградени в рамките на соцреализма, но тъй като са привлекателни и динамични, ярки и зрелищни, се радват на огромен зрителски успех. Снима се в: “Грамофон и маслини за моите приятели” (1965 г.), “С пагоните на дявола” (1967 г.), “На всеки километър I, II” (1969 г., 1972 г.), “Дъщерите на началника” (1973 г.), “На живот и смърт” (1974 г.), “Изгори, за да светиш!” (1976 г.), “Момичето с хармониката” (1977 г.), “Капитан Петко войвода” (1981 г.), “Фалшификаторът от Черния кос” (1983 г.), “Денят не си личи по заранта” (1985 г.), “Дом за нашите деца” (тв, поредица от 4 филма 1987, 1988, 1990 г.). Умира на 8 януари 2000 г.1914 г. \r\nРоден е Кирил Николов Маджаров - български писател, обществен деец, комунист. Като ученик се включва в дейността на комунистическата младежка организация. Принуден е да напусне училище, завършва като частен ученик (1934 г.). Записва право в СУ (1936 г.), сътрудник на в-к “Жупел”, “Красногор”, “Горчив смях”, “РЛФ”, “Арденска дума”, “Академик”, “Час”, “Вестник на жената”, “Хоро”, участник в литературен сборник “Жажда” (1939 г.). Уредник на в-к “Родопска мисъл” (заедно с Тасо Примо и Н. Перич). Започва да пише под влияние на Хр. Смирненски, П. К. Яворов и Д. Дебелянов. Участва в акции на БОНС, през август 1944 г. става партизанин. Убит е в сражение на 14 август 1944 г., гара Куршумлий, Югославия. През 1951 г. излизат неговите “Избрани произведения” под редакцията на В. Андреев.1900 г. \r\nРоден полковник Кирил Киселички, командир на 24-а пехотна дивизия от 15.12.1944 г.1897 г. \r\nРоден е Сава Цолов Гановски (псевд. Трудин) - български философ марксист и естет, педагог и общественик. Академик от 1952 г., член е на мн. АН, професор. Народен представител. След преврата на 9 септември 1944 г. заема отговорни административни длъжности. Директор е на Педагогическия институт при БАН, председател е на Бюрото на Народното събрание. Съчинения: \"Основни направления във философията\" (1934 г.), \"Проблеми на възпитанието\" (1940 г.), \"Кратка история на философията\" (1941 г.), \"Обществено-икономическата формация и мирното съвместно съществуване\" (1962 г.) и др. Умира на 24 април 1993 г. в София.1879 г. \r\nРоден е Александър Стоименов Стамболийски – български общественик, политик, държавник, лидер на БЗНС. Завършва Плевенското винарско училище (1898 г.). Участва в учредителния конгрес на БЗНС (1899 г.). Учи агрономство в гр. Хале, Германия (1900-1902 г.). Поради заболяване се завръща в България; редактор е на вестник “Земеделско знаме” (от 1901 г.) и списание “Земеделска мисъл” (1910-1923 г.). Народен представител е в ХIV Народно събрание (1908-1911 г.), ХVI-ХХ Народно събрание (1913-1923 г.) и V Велико народно събрание (1911 г.). Привърженик е на идеята и практиката за съсловното народовластие на земеделците. В програмата на БЗНС (1905 г.) Стамболийски внася идеите за ограничаване на икономическата експлоатация, премахването на политическото господство на едрите собственици и установяването на самостоятелна селска власт. ХV конгрес на БЗНС (1919 г.) насочва съюза към установяване на народовластническо конституционно управление, което да осъществява икономически реформи и усъвършенства политическото устройство на обществото. Стамболийски не одобрява влизането на България в I световна война и се бори срещу нея. Касиран е като депутат и е осъден на доживотен затвор (1915 г.). През септември 1918 г. е освободен и е изпратен заедно с Райко Даскалов да успокои разбунтувалите се войници и да ги върне на фронта. Министър е на обществените сгради, пътищата и благоустройството в правителството на Т. Теодоров (ноември 1918 г. – октомври 1919 г.). След изборите (септември 1919 г.) оглавява коалиционно правителство на земеделци, народняци и прогресивни либерали (октомври 1919 г. – май 1920 г.), същевременно е министър на войната и министър на обществените сгради, пътищата и благоустройството. През май 1920 г. съставя самостоятелен земеделски кабинет, в който е и министър на външните работи и изповеданията; до юни 1921 г. управлява и Министерството на войната. Като министър-председател подписва Ньойския мирен договор (27 ноември 1919 г.). Във вътрешната политика Стамболийски прилага програмата на БЗНС и си създава много неприятели в различни кръгове на обществото: армия, Църква, интелигенция, ВМРО. Сам убеден демократ, Стамболийски твърдо вярва в конституционната демокрация. Поради това не взема сериозни мерки за ликвидиране на заговора срещу правителството. На 9 юни 1923 г. тайната офицерска организация Военен съюз извършва преврат и на власт идва правителство, съставено от представители на Народния сговор. Стамболийски се опитва да организира контрапреврат, но не успява. Заловен е в с. Голак, Ихтиманско и на 14 юни 1923 г. е убит в родното си село Славовица по жесток начин.1875 г. \r\nРоден е Кирил Григоров Пърличев - македонски революционер, деец на националноосвободителното движение. Син на Григор Пърличев. Завършва Висшето училище (днес СУ). По професия е учител и журналист. От 1895 г. участва в четите, организирани от ВМОК и прехвърляни в Македония. Присъства на Солунския конгрес на ВМОРО (1896 г.). Като студент в СУ е задграничен представител на ВМОРО. Участва в Илинденско-Преображенското въстание като четник в четата на Хр. Чернопеев. След въстанието е учител в Солун и София. Сътрудничи на в-к \"Македония\", \"Свобода или смърт\" и др. Автор на \"Сръбският режим и революционната борба в Македония 1912-1915” (1917 г.). Активно участва в създаването на Съюза на българските конституционни клубове. След I световна война (1919 г.) е един от организаторите на възстановяването на ВМРО и един от задграничните представители на организацията. След разцеплението на организацията (1928 г.) остава в крилото на ген. Ал. Протогеров. През 1931 г. се отказва от активна революционна дейност. След 1941 г. е директор на Музея на старините в Охрид. През 1944 г. е арестуван от комунистите и предаден на югославските власти. Умира на 9 февруари 1944 г. в Охрид в югославски затвор при неизяснени обстоятелства.1866 г. \r\nРоден генерал-майор Стоян Пушкаров, началник на артилерията във 2-ра армия през Първата световна война.На тази дата умират: 1971 г. \r\nУмира Иван Йовчев Снегаров - български историк, специалист по църковна история. Роден е на 12 октомври 1883 г. в Охрид. Член-кореспондент на БАН (1933 г.), акад. (1943 г.). Завършва Духовната семинария в Цариград (1906 г.) и Киевската духовна академия (1912 г.). През 1912-1926 г. е учител в Солунската мъжка гимназия, в Ямболското педагогическо училище, в Софийската семинария, в Първа мъжка и Първа девическа гимназии в София. Доцент по църковна история (1926 г.), професор (от 1933 г.) в Богословския факултет на СУ (от 1950 г. - Духовна академия). Автор на 21 монографии, на 200 студии, на статии, рецензии, на популярни статии и отзиви. Научните му интереси са насочени към изучаване историята на Българската църква. Обстойните му изследвания в тази област го определят като най-добрия неин познавач. Най-голямото му научно дело е фундаменталното изследване “История на Охридската архиепископия”. Автор е на изследвания за българо-руските културни връзки до ХVIII в., за манастирски кондики. Пише биографиите на Неофит Рилски, Райно Попович и др.1938 г. \r\nУмира Максим Скопски и Пловдивски (светско име - Марин Пелов) – висш служител на Българската православна църква. Роден е през 1850 г. в с. Орешак, Троянско. Ръкоположен в йеродяконски сан през 1870 г. Завършва Киевската духовна семинария (1881 г.). През 1892 г. е хиротонисан за епископ и е избран за скопски митрополит, но е принуден да напусне Скопие (1895 г.). След това управлява Ловешката епархия, а през 1906 г. е избран за пловдивски митрополит. От 1913 г. до 1928 г. митрополит Максим е член на Светия синод, а от 1924 г. до 1928 г. е наместник-председател на Светия синод. Участва в комисиите по изменението на Екзархийския устав, ръководи мъдро Българската православна църква.1914 г. \r\nУмира Иван Попхристов Кършовски - български книжовник, общественик, участник в борбата за освобождение на България от турско иго. Роден е на 12 август 1839 г. в Елена. Учи в Елена и Свищов. Работи като учител на различни места. Постъпва в Първа българска легия на Г. С. Раковски (1862 г.); в Белград остава до 1864 г. Учителства в Добруджа и се занимава с революционна дейност (1865-1866 г.). Емигрира в Румъния и се включва в организирането на чети през Дунава (през 1867 г. е писар в четата на П. Хитов), включва се във Втората българска легия в Белград (1868 г.). След кратък престой в Одеса се установява в Румъния и учителства. Един от дейните членове на Гюргевския революционен комитет. В Плоещ издава на румънски език в-к “Вултурул” и “Индепенденца национала” (1876-1877 г.). След Освобождението е съдия, адвокат, член е на Либералната партия, народен представител в I и II НС. Доброволец в Сръбско-българската война (1885 г.). Редактор на в-к “Струма” (1889 г.), “Вардар” (1889-1891 г.), “Юнак” (1898-1900 г., заедно с Ив. Бобевски); сътрудничи на българския и румънския периодичен печат. Издава книги: “Нова българска Света гора - Бузлуджа” (1898 г.), “Неразбранщина” (1899 г.), “Румъно-българско скарвание и истинските му причини” (кн. 1-3, 1900 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.01", "title": "Денят 1 март в българската история"}
{"url": "http://www.focus-news.net/news/2018/03/01/2494530/d-r-atanas-kambitov-kmet-na-blagoevgrad-denyat-na-samodeetsa-e-praznik-na-vsichki-hora-obedineni-okolo-ideyata-za-zapazvaneto-na-balgarskite-traditsii-i-kultura.html", "text": "Денят на самодееца е празник на всички хора, обединени около идеята за запазването на българските традиции и култура. Това се казва в поздравителен адрес от кметът на Община Благоевград д-р Атанас Камбитов по повод 1 март – Ден на самодееца, съобщиха от пресцентъра на Община Благоевград. В текста се посочва още: „Поздравявам Ви за всеотдайността, креативността и стремежа към развитие и съхранение на българското творчество. Бъдете здрави, все така трудолюбиви и продължавайте да предавате изконните български ценности на поколенията! Днес е денят, когато изпълняваме и стар български обичай – закичването с мартеници. Честит празник на всички!“.", "date": "2018.03.01", "title": "Д-р Атанас Камбитов, кмет на Благоевград: Денят на самодееца е празник на всички хора, обединени около идеята за запазването на българските традиции и култура"}
{"url": "http://www.focus-news.net/news/2018/03/01/2494532/stara-zagora-prohodimi-sa-vsichki-patishta-na-teritoriyata-na-obshtina-kazanlak.html", "text": "Проходими са всички пътища на територията на община Казанлък, каза за Радио „Фокус“ директорът на Общинско предприятие „Комунални дейности и поддръжка на инфраструктурата“ Николай Чалъков. Изчистени са преспите в пътните участъци между селата Хаджи Димитрово – Шейново и Шейново – Ясеново. Опесъчени са заледените участъци по главните улици в Казанлък, техника почиства и второстепенните улици.\r\nТехника и 100 работници на общинското предприятие почистват 894-те стъпала и подходите към Паметника на свободата на връх Шипка, където ще се проведат официалните тържества по повод 140 години от Освобождението на България от осванско робство.\r\nСлавяна ГАЙДАРОВА", "date": "2018.03.01", "title": "Стара Загора: Проходими са всички пътища на територията на община Казанлък"}
{"url": "http://www.focus-news.net/news/2018/03/01/2494524/tass-ruskiyat-ministar-na-otbranata-predlaga-na-oon-sazdavaneto-na-komisiya-za-otsenka-na-situatsiyata-v-rakka.html", "text": "Министърът на отбраната на Русия Сергей Шойгу е изпратил предложение до специалния пратеник на ООН за Сирия Стефан де Мистура за откриването на хуманитарни коридори от Ет Танфа и  Рукбан, както и да се създаде международна комисия за оценяване на хуманитарната ситуация в Ракка, предава ТАСС.\r\n„Министърът на отбраната ген. Шойгу по дипломатически канали изпрати разяснение до специалния представител на ООН по Сирия Стефан де Мистура за серията мероприятия, провеждани по заръка на президента на Русия Владимир Путин от Центъра за помирение на враждуващите страни“, пише в официално заявление на руското министерство на отбраната.\r\nВ частност в посланието се подчертава, че „се предлага откриването на хуманитарни коридори от Ет Танфа и Рвкбан, а също така да се създаде международна комисия за оценка на хуманитарната ситуация в Ракка“, която до преди няколко месеца бе столица на самообявения от страна на „Ислямска държава“ „халифат“.   Виктор Турмаков", "date": "2018.03.01", "title": "ТАСС: Руският министър на отбраната предлага на ООН създаването на комисия за оценка на ситуацията в Ракка"}
{"url": "http://www.focus-news.net/news/2018/03/01/2494533/v-mon-shte-se-provede-sreshta-na-koordinatsionnoto-zveno-po-mehanizma-za-obhvat-na-detsa-i-uchenitsi.html", "text": "В Министерството на образованието и науката ще се проведе среща на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Това съобщиха от пресцентъра на Министерството на образованието и науката (МОН). Срещата ще бъде ръководена от заместник-министър председателя Томислав Дончев. В нея ще участва и министър Красимир Вълчев.\r\nСлед края на срещата, която се очаква да приключи в 12.00 часа, ще има изявления за медии.", "date": "2018.03.01", "title": "В МОН ще се проведе среща на Координационното звено по механизма за обхват на деца и ученици"}
{"url": "http://www.focus-news.net/news/2018/03/01/2494534/afp-germanski-grazhdanin-voenen-savetnik-na-talibanite-e-zaloven-v-afganistan.html", "text": "Германски гражданин, за когото се смята, че е бил военен съветник на талибаните в Афганистан,  е арестуван в провинция Хелманд, предава  AFP.\r\n„Мъж с дълга брада, носещ черен тюрбан, идентифицирал се като германски гражданин и говорещ на немски е задържан с още трима талибани в понеделник в областта Герешк в провинцията Хелманд“, съобщи Омар Звак, говорител на властите на провинцията. \r\nНачалникът на местната полиция Исмаил Каплуак съобщи, че мъжът, задържан от афганистанските специални служби през нощта, е бил „военен съветник на Мулла Насър“ – командир на елитния „Червен отряд“ на талибаните. \r\nСнимките на афганистанската армия показват мъж на около 40 години с дълга червеникаво-кестенява брада и със сив тюрбан.  Виктор Турмаков", "date": "2018.03.01", "title": "AFP: Германски гражданин „военен съветник“ на талибаните е заловен в Афганистан"}
{"url": "http://www.focus-news.net/news/2018/03/01/2494527/ria-novosti-letishteto-v-zheneva-e-vremenno-zakrito-zaradi-loshoto-vreme.html", "text": "Международното летище в Женева е временно затворено заради лошото време, предава РИА Новости.\r\n„Заради сложната метеорологична обстановка летището в Женева е затворено до второ нареждане-. В момента съветваме пътниците да не се отправят към летището“, пише в официално заявление на летищните власти.\r\nУлиците на Женева са затрупани със сняг, движението на транспорта е затруднено. Виктор Турмаков", "date": "2018.03.01", "title": "РИА Новости: Летището в Женева е временно закрито заради лошото време"}
{"url": "http://www.focus-news.net/news/2018/03/01/2494535/vratsa-zimnata-obstanovka-v-obshtinata-se-normalizira.html", "text": "На територията на община Враца са спрели валежите от сняг. Днес в региона е обявен жълт код за опасно ниски температури, като за общината те ще са между -15° и -10°. Това съобщиха от пресцентъра на Общината.\r\nНаселените места във Враца са без проблеми с електрозахранването и водоподаването. През последното денонощие всички пътни артерии са обработени с над 10 тона сол и са проходими при зимни условия. Екипи от ОП „БКС“ – Враца продължават да извозват натрупания сняг, както и да разчистват около контейнерите, с цел по-добра организация на сметоизвозването.", "date": "2018.03.01", "title": "Враца: Зимната обстановка в общината се нормализира"}
{"url": "http://www.focus-news.net/news/2018/03/01/2494538/gabrovo-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Габрово. Това съобщи за Радио „Фокус“ – Велико Търново дежурният в Областно пътно управление (ОПУ) – Габрово.  Няма допълнително въведени ограничения. Настилките навсякъде са заснежени, обработени срещу заледявания и се опесъчават. Времето е слънчево. Температурата на въздуха е минус 18 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Настилката там също е заснежена, но обработена. От ОПУ съветват водачите да карат внимателно и със съобразена скорост.\r\nНадежда КРЪСТЕВА", "date": "2018.03.01", "title": "Габрово: Проходими при зимни условия са пътищата в областта"}
{"url": "http://www.focus-news.net/news/2018/03/01/2494542/blagoevgrad-s-tarzhestven-retsital-detsata-ot-dg-detelini-pochetoha-natsionalniya-praznik-na-balgariya-3-mart.html", "text": "Тържествен рецитал, посветен на Освобождението на България, представиха възпитаниците на ДГ „Детелини в Благоевград. Това съобщиха от пресцентъра на Общината. В програмата бяха представени паметни стихотворения на именити български поети. Сред тях - „Стани, стани, юнак балкански“, „Боят настана“, „Аз съм българче“. Във финалното изпълнение бе развят и българският флаг. \r\nКметът на Благоевград д-р Атанас Камбитов бе подготвил мартенички за всички деца от ДГ „Детелини“ по повод настъпващия празник Баба Марта. \r\nПо време на инициативата бе разчупена и питка за здраве.\r\nОт името на кмета д-р Камбитов, Симона Митова, началник-отдел „Образование“, поздрави децата, преподавателите и родителите за подготвената програма.\r\nГостите в залата аплодираха бурно патриотизма, усилията и представянето на децата.", "date": "2018.03.01", "title": "Благоевград: С тържествен рецитал децата от ДГ „Детелини“ почетоха Националния празник на България - 3 март"}
{"url": "http://www.focus-news.net/news/2018/03/01/2494536/veliko-tarnovo-pochisteni-i-obraboteni-sa-patnite-nastilki-v-grada-obshtestvenite-prostranstva-sashto-sa-prohodimi.html", "text": "Почистени и обработени са пътните настилки във Велико Търново, предаде репортер на Радио „Фокус” – Велико Търново. Тротоарите, стълбищата и обществените пространства също са проходими. Пътните настилки са заснежени и заледени, но обработени. Температурата на въздуха е минус 16 градуса. Натоварен е трафикът в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално.\r\nНа територията на областта настилките са заснежени и заледени, но също се обработват. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Ограничено е движението по път Алеково – Козловец, както и по път Павел – Совата за МПС над 12 тона, поради снегонавяване и нулева видимост.\r\nНадежда КРЪСТЕВА", "date": "2018.03.01", "title": "Велико Търново: Почистени и обработени са пътните настилки в града, обществените пространства също са проходими"}
{"url": "http://www.focus-news.net/news/2018/03/01/2494541/burgas-otlaga-se-spektakalat-vreme-e-svoboda-poradi-loshi-meteorologichni-usloviya.html", "text": "Поради лоши метеорологични условия спектакълът \"Време е... СВОБОДА!\" на режисьора Христо Симеонов, посветен на Националния празник на България - 3 март, се отлага. Това съобщиха от пресцентъра на Община Бургас. Събитието ще се проведе на следните дати:\r\n14 март /сряда/ - НЧ \"Възраждане 1927\", кв. Рудник\r\n15 март /четвъртък/ - НЧ \"Обнова 1923\", кв. Ветрен\r\n16 март /петък/ - ОУ \"Христо Ботев\", кв. Долно Езерово\r\n В него участват младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов. Всички постановки ще се играят при вход свободен и ще бъдат с начало - 18.00 часа.\r\nСъбитието е част от кампанинята \"Събуди се!\" на \"Бургас харесва младите\" и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.03.01", "title": "Бургас: Отлага се спектакълът \"Време е... СВОБОДА!\", поради лоши метеорологични условия"}
{"url": "http://www.focus-news.net/news/2018/03/01/2494544/burgas-ochakva-se-do-obyad-da-bade-otvorena-am-trakiya-do-burgas.html", "text": "Участъкът Карнобат-Бургас по АМ \"Тракия\" е затворен за всички МПС в двете посоки. Това съобщиха от Областна админстрация-Бургас. Участъкът Зимница-Карнобат е затворен за всички МПС в двете посоки. Очаква се до обяд да бъде отворена магистралата до Бургас. Петолъчката-Бургас е отворена за всички МПС. Път 3-6009 Миролюбово-Каблешково отворен за всички МПС. Ришки проход е отворен за всички МПС. Дюлинският проход е затворен за всички МПС. Движението през Айтоски проход (Айтос-Руен-Провадия) е забранено за превозни средства над 12 тона. Пътят Варовник-Вълчаново ханче е отворен. Вълчаново ханче-Малина е затворен за всички МПС поради обилен снеговалеж, силен вятър и снегонавявания. Пътят Дюлино-Русокастро е отворен. Пътят Обзор-Слъчнев бряг е затворен за движение на МПС над 12 тона. Пътят Несебър- Равда е отворен. Временно движението по пътя в участъка Каблешково-Бургас е ограничено за всички МПС.\r\nПрез изминалата нощ на територията на областта по републиканската пътна мрежа са работили 160 машини. Използвани са 365 тона пясък и 475 тона сол. 1 март е неучебен ден за всички училища в общините Бургас, Айтос, Камено, Несебър и Средец. 1 и 2 март са неучебни дни за всички училища в общините Карнобат, Малко Търново, Поморие, Созопол и Сунгурларе. На тел. 112 няма подадени сигнали за бедстващи хора. Електроразпределителното дружество, обслужващо региона, са осигурили два агрегата, с помощта на които е възстановен токът в населените места в Малко Търново, където няма ток два дни. Работи се за цялостно отстраняване на авариите. Няма постъпила информация за други населени места в областта без електричество. Пристанището и Летището са отворени.", "date": "2018.03.01", "title": "Бургас: Очаква се до обяд да бъде отворена АМ \"Тракия\" до Бургас"}
{"url": "http://www.focus-news.net/news/2018/03/01/2494548/dobrich-nagrazhdavane-na-detsata-pobediteli-v-obshtinskiya-konkurs-martenitsa-ti-daryavam-shte-se-provede-v-golyamata-zasedatelna-zala-na-obshtinata.html", "text": "Награждаване на децата, победители в общинския конкурс „Мартеница ти дарявам“ ще се проведе от 12.00 часа в Голямата заседателна зала на Община град Добрич. Това съобщиха от пресцентъра на Общината.", "date": "2018.03.01", "title": "Добрич: Награждаване на децата, победители в общинския конкурс „Мартеница ти дарявам“, ще се проведе в Голямата заседателна зала на Общината"}
{"url": "http://www.focus-news.net/news/2018/03/01/2494543/politico-slovashkiyat-ministar-na-kulturata-podade-ostavka-zaradi-smartta-na-zhurnalist.html", "text": "Трима високопоставени политици от Словакия подадоха оставка след убийството на журналист, разследващ обвиненията в корупция срещу лица, приближени до министър-председателя Роберт Фицо, предава  Politico.\r\nПолитиците са словашкият министър на културата Марек Мадярич, както и двама души, споменати в черновата на последната статия на убития репортер – главният държавен съветник Мария Трошкова и председателя на съвета за сигурност на републиката Вилиам Яшан. \r\nЖурналистът Ян Кучияк бе открит мъртъв в дома си, заедно с годеницата си в неделя. Последната статия на журналиста сочи, че редица италиански бизнесмени, живеещи в Източна Словакия са имали връзка с калабрийската мафия „Ндрангета“ и с Трошкова и Яшан. \r\nМадярич заяви, че ще подаде оставка като министър на културата, защото „не може да се примири с факта, че журналист е убит по време на мандата ми“. \r\nТрошкова и Яшан съобщиха в общо заявление, че опитите „на някои политици и медии да свържат нашите имена с тези отвратителни престъпление“ са неприемливи. Те допълниха, че подават оставка, за да не може имената им да бъдат използвани в политическата битка срещу министър-председателя Роберт Фицо. Виктор Турмаков", "date": "2018.03.01", "title": "Politico: Словашкият министър на културата подаде оставка заради смъртта на журналист"}
{"url": "http://www.focus-news.net/news/2018/03/01/2494528/premierat-boyko-borisov-provezhda-sreshta-s-ginka-varbakova-v-ministerskiya-savet.html", "text": "В Министерски съвет се провежда среща между премиерът Бойко Борисов с Гинка Върбакова, собственик на „Инерком България“, във връзка със сделката за продажбата на активите на ЧЕЗ-България, предаде репортер на Агенция „Фокус“.", "date": "2018.03.01", "title": "Премиерът Бойко Борисов провежда среща с Гинка Върбакова в Министерския съвет"}
{"url": "http://www.focus-news.net/news/2018/03/01/2494546/predsedatelyat-na-parlamenta-tsveta-karayancheva-pozdravi-deputatite-za-baba-marta.html", "text": "Председателят на Народното събрание Цвета Караянчева поздрави депутатите по повод Баба Марта, предаде репортер на Агенция „Фокус“. „Честита Баба Марта. Да сте румени и засмени“, поздрави тя. \r\nПленарното заседание започна с гласуване на окончателни промени в Закона за митниците.\r\nБиляна ИВАНОВА", "date": "2018.03.01", "title": "Председателят на парламента Цвета Караянчева поздрави депутатите за Баба Марта"}
{"url": "http://www.focus-news.net/news/2018/03/01/2494547/ginka-varbakova-premierat-zhelae-da-ima-palen-kontrol-varhu-sdelkata-za-chez-i-varhu-samata-kompaniya.html", "text": "Тази сутрин имах официална среща с премиера Бойко Борисов, на която се запознах с него и той с мен. Това каза на брифинг в МС Гинка Върбакова собственик на „Инерком България“ след среща премиера Бойко Борисов, финансовия министър Владислав Горанов и вицепремиера Томислав Дончев във връзка със сделката за продажбата на активите на ЧЕЗ-България, предаде репортер на Агенция „Фокус“. „Обсъдихме обстановката, която се създаде със сключването на нашата сделка и притесненията, които изразяват всички. Водихме разговори за това, че премиерът желае да има пълен контрол върху сделката, която сключваме и върху компанията, която ще придобием“, заяви Върбакова. Тя посочи, че заминава за Чехия, за да може да разговаря с продавача и за възможностите, по които може да се случи това. „Премиерът пожела пълен контрол, за да може да бъде гарантирана сигурността на крайните потребители. Това са вече разговори, които ще водим с ЧЕЗ с продавача“, уточни още Гинка Върбакова.\r\nЦветилена СИМЕОНОВА", "date": "2018.03.01", "title": "Гинка Върбакова: Премиерът желае да има пълен контрол върху сделката за ЧЕЗ и върху самата компания"}
{"url": "http://www.focus-news.net/news/2018/03/01/2494552/ginka-varbakova-sklonna-sam-darzhavata-da-uchastva-v-sdelkata-za-chez-ako-tova-shte-uspokoi-krayniya-potrebitel.html", "text": "Финансирането на сделката за купуването на ЧЕЗ е напълно публично и ще стане ясно за всички. Става дума за финансиране от международни банки, които ще подкрепят сделката заедно с наше участие. Това каза на брифинг в МС Гинка Върбакова собственик на „Инерком България“ след среща премиера Бойко Борисов, финансовия министър Владислав Горанов и вицепремиера Томислав Дончев във връзка със сделката за продажбата на активите на ЧЕЗ-България, предаде репортер на Агенция „Фокус“. „Няма участие на български банки във финансирането. Ако това ще успокои крайните потребители, съм склонна държавата да има участие в сделката. Склонна съм да прехвърля договора, който има, стига продавачът да бъде съгласен на това. Това са разговори, които ще предстоят. Заминавам за Чехия като представите на моите компании, за да запозная продавача със създалата се обстановка и да водя разговори с него по договора, който имаме“, коментира Върбакова. Тя подчерта, че не може да коментира части от сделката, тъй като това е конфиденциална информация спрямо договора за покупко-продажба и спрямо банките, с които се работи. \r\nЦветилена СИМЕОНОВА", "date": "2018.03.01", "title": "Гинка Върбакова: Склонна съм държавата да участва в сделката за ЧЕЗ, ако това ще успокои крайния потребител"}
{"url": "http://www.focus-news.net/news/2018/03/01/2494554/haskovo-rayko-lozev-e-noviyat-direktor-na-obshtinsko-predpriyatie-ekoprogres.html", "text": "Лозев е новият директор на Общинско предприятие “Екопрогрес“ в Хасково. Заповедта за назначението му е от днес. Той е на временен трудов договор до провеждането на конкурс. Днес той бе представен на екипа на общинското предприятие от зам.-кмета Велин Балкански. Това съобщиха от Община Хасково.\r\nЗавършил е ВМИ Варна-електроинженер. 28 години е бил ръководител на електроразпределително дружество. 3 години е работил в централата на EVN Пловдив. Има опит и в частни фирми.\r\nДосегашният временно изпълняващ длъжността директор Гюнай Юсуф остава зам.-директор.", "date": "2018.03.01", "title": "Хасково: Райко Лозев е новият директор на Общинско предприятие “Екопрогрес“"}
{"url": "http://www.focus-news.net/news/2018/03/01/2494540/vidin-patishtata-v-oblastta-sa-zasnezheni-obraboteni-i-prohodimi-pri-zimni-usloviya.html", "text": "Пътищата в област Видин са заснежени, обработени и проходими при зимни условия, съобщиха за Радио „Фокус“ – Видин от Областно пътно управление-Видин. Няма въведени ограничения за преминаването на тежкотоварните камиони по главен път Е-79 и в двете посоки, за Монтана. Временно се ограничава движението от разклона за с. Киряево до с. Раковица в двете посоки за всички автомобили поради снегонавяване. Натоварен е трафикът по главен път Е-79 в посока от и за Дунав мост 2, пътната настилка е почистена до асфалт. По главния път пътуват предимно тежкотоварни автомобили, най-натоварен е участъкът между Дунавци и Видин.\r\nАнна ЛОЗАНОВА", "date": "2018.03.01", "title": "Видин: Пътищата в областта са заснежени, обработени и проходими при зимни условия"}
{"url": "http://www.focus-news.net/news/2018/03/01/2494551/denyat-1-mart-v-svetovnata-istoriya.html", "text": "2016 г. \r\nПравителството на Украйна прие постановление, което забранява на държавните служители да критикуват работата на институциите и своите колеги.2015 г. \r\nЕстонската реформистка партия, водена от министър-председателя Таави Рийвас, печели парламентарните избори в страната.2015 г. \r\nВ Таджикистан се провеждат парламентарни избори.2015 г. \r\nПрезидентът на Уругвай Табаре Васкес официално встъпва в длъжност.2014 г. \r\nВ Крим се взема решение за провеждане на референдум на 30 март за статуса на полуострова.2012 г. \r\nНовият президент на Финландия Саули Нийнистьо встъпва официално в длъжност.2012 г. \r\nБезработицата в еврозоната достига 14 годишен максимум от 10,7%.2003 г. \r\nВ САЩ се приема законопроект срещу клонирането.1998 г. \r\nВ Ню Йорк е преместена сграда с рекордно тегло. Театърът тежи 3400 тона.1992 г. \r\nНа проведения в Босна и Херцеговина референдум мнозинството гласува за отделяне от Югославия. През 1991-1992 г. етническите и религиозни противоречия в СФР Югославия довеждат до избухването на военни конфликти между босненци, хървати и сърби. Това води до икономическа и политическа нестабилност. Босна и Херцеговина обявяват независимостта си от Белград. Международната общност под егидата на ООН се намесва чрез военен контингент на НАТО, за да бъде спрян конфликтът. През 1996 г. лидерите на трите етнически общности се споразумяват. Подписано е Дейтънското споразумение в Париж, според което Босна и Херцеговина става двуобщностна държава - Мюсюлманско-хърватска федерация и Република Сръбска. На 14 септември са проведени избори, спечелени от националистическите партии. Избрано е колективно председателство, в което влизат А. Изетбегович - мюсюлманин, М. Краишник - сърбин и К. Зубак - хърватин. На 3 януари 1997 г. е сформирано правителството на Харис Силайджич и Светозар Михайлович.1977 г. \r\n1 март е обявен за Международен ден за борба против ядреното оръжие (отбелязва се по решение на Международната конференция за забрана на атомното и водородното оръжие, състояла се в Хирошима (Япония)1966 г. \r\nСъветската станция “Венера-3” за първи път в световната история достига Венера. Венера е втората от планетите, които се движат около Слънцето. Тя изминава пътя си около Слънцето за 224 дни и 7 часа и за също толкова време (225 дни) се завърта около оста си. Диаметърът й е около 12 700 км. Отстои от Слънцето на около 108 млн. км.1954 г. \r\nНа тихоокеанския атол Бикини САЩ извършват своя пръв опит с водородна бомба. Термоядрената бомба (водородна бомба) се състои от атомна бомба, заобиколена от слой хидрогенен материал (напр. литиев деутерид). При температурата, получена от взривената атомна бомба, настъпва синтез на водородните ядра в хелиеви ядра (термоядрена реакция) с отделяне на още по-големи количества енергия. Взривният ефект на термоядрената бомба е сравним с взривяването на десетки мегатонове тротил.1950 г. \r\nВ Тайван Чан Кайши е избран за президент на Китай.\r\nЧан Кайши (Цзян Цзе-ши) е роден на 1 октомври 1887 г. във Фънхуа, провинция Дзъджиън. Той е китайски общественик, политик; генералисимус (от 1926 г.). Завършва Военна академия за нисш и среден клас офицери в Баудин/Паотин (Северен Китай) (1906 г.); спечелва конкурс и място в японската военна академия (1907-1911 г., през 1909-1911 г. е на служба там). През 20-те години на XX в. постъпва в партията “Гоминдан”, привърженик на нейното ляво радикално крило, верен последовател на идеите на Сун Ят-сен. Като главнокомандващ на Национално-революционната армия участва в Северния поход на Мао Дзе-дун (1926-1927 г.). На 12 април 1927 г. предотвратява опита за преврат, ликвидира метежа, организиран от агентите на Коминтерна в китайското национално-освободително движение; създава централизирано управление в Китай. Председател е на ЦК на “Гоминдан” (от 1926 г.), президент на Р Китай, председател е на ИС, главнокомандващ въоръжените сили. През 1930-1934 г. извършва 5 похода за борба срещу действията на ортодоксалните комунисти. След нападението на Япония (7 юли 1937 г.) обединява национално-патриотичните сили за борба с окупаторите; влиза в съюз с ККП. След капитулацията на Япония и победата на народната революция (1949 г.) Чан Кайши се оттегля на о-в Тайван, където създава Китайска република. Умира на 5 април 1975 г. в Тайпе, Тайван.1947 г. \r\nЗапочва работа Международният Валутен Фонд.\r\nМВФ е специализирано учреждение при ООН. Създаден е през 1944 г. в Бретън Удс, САЩ. Седалището му е във Вашингтон. Фондът регулира валутните отношения между страните членки и подпомага развитието на международната търговия. Предлага специални кредитни улеснения за подпомагане на икономически слабите и задлъжнелите страни. В капитала най-големи са вноските на САЩ, Великобритания, Германия, Франция и Япония, които имат ръководно положение. Към 2000 г. членуват 183 държави. България е член от 1990 г.1941 г. \r\nХимлер за първи път посещава концлагера Аушвиц.\r\nХайнрих Химлер е германски политик по време на III райх. След Първата световна война (1914-1918 г.) участва във фашистки организации за разправа с работното движение в Германия. От 1929 г. е ръководител на СС. След 1933 г. е началник на политическата полиция в Мюнхен, Бавария, а по-късно и в цяла Германия. От 1936 г. Химлер е шеф на Гестапо. От 1943 г. е имперски министър на вътрешните работи. От 1944 г. е командващ резервната армия. Химлер е главен организатор на концентрационните лагери. След капитулацията на фашистка Германия се самоубива. След превземането на Полша Третият райх изгражда комплекс от три части в бивши полски казарми в град Освиенцим. През 1940 г. е създаден основният лагер - Аушвиц 1. По заповед на Химлер там за първи път е инсталирана газова камера. През 1941 г. е построен Биркенау (Аушвиц 2) в него има най-много газови камери. Следващата година е построен и Моновиц (Аушвиц 3 или \"Буна\"), лагерът, в който са експлоатирани над 10 000 затворници. През 1942 г. е взето решението за унищожаване на всички евреи. Започва масовото депортиране към Аушвиц. Още на гаровия перон неспособните да работят - жени, деца и старци, се изпращат в газовите камери, без да бъдат вписани в регистрите. Предполага се, че 3/4 от пътниците от всяка влакова композиция са убивани с газ Zyklon веднага. На \"способните\" им се татуира номер. Повечето от тях умират от глад, изтощение и болести. Останалите са подложени на експерименти, водени от д-р Йозеф Менгеле. Телата са горени в крематориуми с капацитет по 1440 трупа за 24 часа. В края на 1944 г., когато Червената армия се приближава към Аушвиц, нацистите унищожава документите. В средата на януари 1945 г. те евакуират лагера. Под конвой 56 000 мъже и жени, способни да вървят, поемат към Германия в т.нар \"поход на смъртта\", при който умират от глад и болести. На 27 януари Съветската армия открива в Лагера над 7 тона човешка коса.\r\nВ Нешвил (щата Тенеси) започва да излъчва първата УКВ радиостанция.1921 г. \r\nЗа президент на ФИФА е избран Жул Риме (Jules Rimet). Той остава на този пост до 1954 г. Жул Риме е основател на клуба \"Ред Стар\" - Париж и негов президент от 1904 г. От 1910 г. е начело на Френската лига, а от 1919 г. - президент на Френската футболна федерация. На конгреса на Международната федерация в Амстердам през 1928 г. той представя своята идея за организиране на отборно световно първенство, осъществена след 2 години в Уругвай. Наричан е \"баща на световните шампионати\". През 1946 г. ФИФА решава да назове купата, връчвана на отбора първенец, с името \"Жул Риме\" и тя да стане постоянно притежание на отбора, който първи я спечели 3 пъти.1912 г. \r\nАмериканецът Алберт Бери извършва първия в света скок с парашут.1897 г. \r\nВладимир Илич Ленин е изпратен на заточение в Сибир.1896 г. \r\nВ 10-часово сражение етиопските войски разбиват италианците в битката при Адуа. Адуа е град в Северна Етиопия, столица на провинция Тигре.\r\nАнри Бекерел открива радиоактивността.1881 г. \r\nАлександър III е провъзгласен за руски император. Той се проявява се като груб монарх, привърженик на реакционни и консервативни убеждения. Участва в Руско-турската война като командир на Русенския отряд. За бойни заслуги е награден с ордена \"Свети Георги\" четвърта и трета степен. Заема престола след убийството на баща му от крайните радикали. Александър III живее в Гатчино (затова съвременниците му го наричат \"гатчинския пленник\"). На 29 април 1881 г. с манифест утвърждава самодържавието. В първата половина на 80-те години въвежда редица реформи (задължително откупване на земята от селяните, намаляване на откупните вноски и др.). В края на 80-те и началото на 90-те години провежда т. нар. Контрареформи – въвежда института на земските началници, ограничава земското и градското самоуправление и др. Завършва присъединяването на цяла Средна Азия. Започва сближаване с Франция, което завършва със сключването на Френско-руския договор (1891-1893 г. ).1878 г. \r\nВ Сан Стефано започва демонстративна акция за навлизане на руски части в Цариград. Пълномощниците на Високата порта подновяват преговорите и акцията е прекратена.1853 г. \r\nВ Цариград пристига княз Александър Меншиков, извънреден пратеник на руския император Николай I. Мисията на княз Меншиков е предизвикана от решението на султан Абдул Меджид (1839-1861 г.) да удовлетвори желанието на Франция и да предостави на католическата църква правото да управлява Светите места в Ерусалим и Витлеем. Русия възприема предоставените на Франция привилегии като посегателство към нейните собствени интереси и затова Николай І претендира Русия да получи правото да покровителства православните църкви в района на Светите места. Задачата на княз Меншиков е официално да връчи на Високата порта руските искания. Поведението на княз Ал. Меншиков обаче е предизвикателно, а самите руски искания са представени в ултимативен тон. Мнозина изследователи смятат, че Николай І съзнателно е инструктирал княз Меншиков да се държи грубо, опитвайки се по такъв начин да предизвика конфликт между Русия и Турция.1780 г. \r\nПенсилвания става първия американски щат забранил робството.1638 г. \r\nВ Северна Америка пристигат първите преселници от Швеция.1565 г. \r\nВ Бразилия е основана португалската колония Рио де Жанейро.1555 г. \r\nНострадамус публикува \"Столетия\", книгата която съдържа предсказания за събития от европейската история. Той е френски лекар и астролог. Придворен лекар на Шарл IX.1331 г. \r\nСлед многогодишна обсада османският владетел Орхан Гази превзема Никея.\r\nНикея е древен град във Витиния (Мала Азия), на брега на езерото Асканион. Основан е от Антигон под името Антигония. Скоро след това е наречен Никея, на името на жената на Лизимах, който го разширява. В него се провеждат два вселенски събора. Завзет е от селджукските турци през 1076 г. и е превърнат в столица на Иконийския султанат. Отвоюван е от християните през 1097 г. Столица е на основаната от Теодор I Ласкарис Никейска империя (1204 г.). Турците отново завладяват града през 1333 г. Днес името на града е Изник.\r\nОрхан Гази е османски владетел (от 1324 г. до 1359 г.), син е на Осман. На 3 април 1326 г. завзема Бруса и вероятно установява своята столица там. През 1327 г. завладява крепостта Улубат. През 1328 г. византийският император Андроник III предприема безрезултатен поход срещу османския владетел и е принуден да се оттегли. През 1331 г. Орхан превзема след многогодишна обсада и Никея (на 1 март) и започва обсада на Никомидия. Тези действия карат Андроник да сключи мир с Орхан и съгласно договора се задължава да изплати на османците “12 000 перпери за крепостите между Никомидия и Константинопол”. През 1337 г. Орхан превзема Никомидия и налага властта си над цялата област Витиния. Вероятно към 1348/1349 г. Орхан покорява и бейлика Кареси. През 1341 г. във Византия започва гражданска война, след като великият доместик Йоан Кантакузин се обявява за басилевс и през 1345 г. при Орхан пристигат пратеници на двете враждуващи групировки, търсещи съюз с османския владетел. През 1346 г. Орхан се жени за Теодора, дъщерята на Йоан Кантакузин. През 1352 г. извиканата от Кантакузин в подкрепа на сина му Матей османска войска, командвана от Орхановия син Сюлейман, завзема крепостта Цимпе. На 2 март 1354 г. земетресение разрушава стените на крепостта Галиполи и Сюлейман я завладява, а скоро след това я превръща в основна база за османската експанзия на Балканския полуостров. Последната крепост, завладяна от Орхан, е ключовата за византийска Тракия крепост Дидимотихон. Орхан умира през 1359 г.493 г. \r\nСвети Геласий I става римски папа (1 март 493 г. – 21 ноември 496 г.), първия титулуван “викарий на Христа” на събора в Рим (395 г.). Автор е на често цитираната през Средновековието доктрина за отношенията между светската и църковната власт, развита в писмо до император Анастасий I (491-519 г.). Според папата светът се управлява от 2 власти - свещената власт на духовенството, чийто център е папата, и светската, която е в ръцете на императора. И двата вида власт са осветени от Бога, независими са, но духовната власт има предимство, защото се грижи за спасението на светската. Геласий защитава римското върховенство и в отношенията с Константинопол, за което му помагат добрите връзки с Теодорих (493-526 г.), владетел на Италия и крал на остготите. Геласий не признава спорното 28-мо правило от събора в Халкидон, което изравнява статута на Константинопол и Рим, и поддържа Акакиевата схизма (484 г.).На тази дата са родени: 1927 г. \r\nРоден е Хари Белафонте - певец и киноактьор. По-известните му роли са във филмите \"Кармен Джоунс\", \"Слънчевият остров\", \"Бък и проповедникът\", \"Играчът\", \"Прет-а-порте\", \"Същността на белите хора\", \"Канзас сити\". От началото на 50-те години пее в \"Гринич Вилидж\", Ню Йорк, в направлението фолк-ривайвъл. Вторият му албум го превръща в \"крал на калипсото\". Избран е за един от председателите на UNICEF. Заедно със С. Полак е режисьор и сценарист на филм за живота на Н. Мандела. Някои албуми: \"Harry Belafonte\" (1956 г.), \"Calypso\" (1957 г.), \"Belafonte Live\" (1972 г.) г. и др. Най-известният му филм е \"Бък и проповедникът\" (1972 г.).1922 г. \r\nРоден е Ицхак Рабин – министър-председател на Израел в периодите 1974-1977 г. и в 1992-1995 г. В периода 1964-1968 г. е началник на генералния щаб на армията. В периодите 1984-1990 г. и 1992-1995 г. е председател на партията “Авода”. Носител е на Нобелова награда за мир. Убит е от терорист през 1995 г.1910 г. \r\nРоден е Арчър Джон Портър Мартин (Martin) - английски биохимик и физико-химик, член на Лондонското кралско дружество (1950 г.). Завършва Кембриджкия университет (1932 г.). Разработва методи на разпределителната хроматография на хартия (1941 г., съвместно с Р. Синг) и др. Лауреат на Нобелова награда за 1952 г. (съвместно с Р. Синг).1906 г. \r\nРоден е Фам Ван Донг (Pham Van Dông) - виетнамски политик и държавник, комунист. Министър-председател на Демократична Република Виетнам (1955-1976 г.), на СРВ (до 1987 г.). Учи в Ханойския колеж. Член е на КП от 1930 г. През 1929 г е арестуван от френските колониални власти и осъден на 10 години затвор. Освободен е (1936 г.), след идването на власт на правителството на Народния фронт във Франция. Един от организаторите на Лигата за борба за независимост на Виетнам (Виетмин). През 1944-1945 г. участва в създаването на революционна база в Северен Виетнам; член е на Националния комитет за освобождение на Виетнам. След августовската революция 1945 г. е министър във Временното правителство на Демократична Република Виетнам (ДРВ). Заместник министър-председател (1949-1955 г.), министър на външните работи на ДРВ (1954 г.). Член е на Политбюро на ЦК на ВКП от 1976 г.1904 г. \r\nРоден е Алтън Глен Милър - американски джаз музикант от ерата на суинга (тромбон). Ръководи оркестър, с който участва във филма “Серенада в слънчевата долина” (1941 г.).\r\nМилър е един от най-продаваните артисти в периода 1939-1942 г. През декември 1944 г. по време на Втората световна война на път за Франция, с цел да развлича американските войски, самолетът му изчезва. Тялото му така и не е отрито. Най-известните му произведения са: \"In the Mood\", \"Tuxedo Junction\", \"Chattanooga Choo Choo\", \"Moonlight Serenade\", \"Sun Valley Jump\", \"String of Pearls\", \"Little Brown Jug\", \"Pennsylvania 6-5000\".1892 г. \r\nРоден е Акутагава Рюноске - японски писател. Ученик на Нацуме Сосеки. Публикува свои произведения от 1914 г. Става популярен с новелите \"Рашомон\" (1915 г.) и \"Нос\" (1916 г.). Със скептицизъм и отвращение от японския милитаризъм са пропити произведенията му \"Мъките на ада\" (1918 г.), \"Животът на един идиот\" (1927 г.) и др. Стилът на прозата му е блестящ. Завършва живота си със самоубийство на 24 юли 1927 г. През 1935 г. в Япония е учредена литературна награда на негово име.На тази дата умират: 1792 г. \r\nУмира Леополд ІІ (Leopold II) – австрийски владетел, император на Свещената Римска империя (1790-1792 г.). Роден е на 5 май 1747 г. във Виена. Син е на император Франц I и Мария Терезия. Брат е на Йосиф II и френската кралица Мария-Антоанета. Леополд ІІ отменя почти всички реформи на Йосиф II. Сключва Райхенбахската конвенция с Прусия (1790 г.), потушава Брабантската революция (1789-1790 г.), сключва съюзът с Прусия, насочен срещу революционна Франция (февруари 1792 г.).1510 г. \r\nУмира Франсишку Алмейда (Almeida) – португалски мореплавател, първият португалски вицекрал на Индия (1505-1509 г.). Роден е около 1450 г. в Лисабон. В стремежа си да обезпечи монопола на португалската търговия с индийските държави установява контрол по море и суша. Издига укрепления в Кананур и на остров Анджадива. През 1509 г. разбива египетския султански флот при остров Диу.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.01", "title": "Денят 1 март в световната история"}
{"url": "http://www.focus-news.net/news/2018/03/01/2494555/gazeta-express-ministar-predsedatelyat-na-kosovo-e-protiv-razmyanata-na-teritorii-sas-sarbiya.html", "text": "Министър-председателят на Косово Рамуш Харадинай заяви, че е „напълно против“ идеята за размяна на територия между страната му и Сърбия. Той напомни, че именно размяната на земи е основната причина за кървавите войни на Балканите, пише   Gazeta Express.\r\nИма предложения Косово да предаде част от северните си територии, обитавани от етнически Сърбия. Но Харадинай заяви по време на телевизионно интервю, че е „напълно против промяната на граници, защото именно така се случват трагедиите“. Той изрази увереност, че мирът със Сърбия е възможен и без преговори за размяна на територии. „Мирът се дължи на хората, а не на земите и териториите“, допълни той. „Територията е основната причина за много трагедии. Тук на Балканите имаше войни. Не подкрепям поредната война в региона“, убеден е министър-председателят. \r\n„Имам интерес да седя на същата маса със сръбския президент Александър Вучич и да приключа това, което трябва да бъде приключено между Косово и Сърбия – това е признаването на моята страна“, допълни Харадинай.  Виктор Турмаков", "date": "2018.03.01", "title": "Gazeta Express: Министър-председателят на Косово е против размяната на територии със Сърбия"}
{"url": "http://www.focus-news.net/news/2018/03/01/2494556/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК . По високите части на планините има висока лавинна опасност. Температурите варират между -19 и -10 градуса. Снежната покривка е от 60 до 130 сантиметра. Лифтовите съоръжения в курортите работят. Има данни за леки инциденти на ски пистите, но без сериозни последствия. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.01", "title": "ПСС: Добри са условията за туризъм в планините"}
{"url": "http://www.focus-news.net/news/2018/03/01/2494557/sofiya-191-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "191 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата – Пепи Джуренов. Не е имало проблеми в центъра през изминалата нощ, а през деня настанените няма да напускат центъра заради лошите метеорологични условия и ниските температури.", "date": "2018.03.01", "title": "София: 191 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/01/2494560/evrodeputatat-andrey-novakov-shte-predstavi-v-gabrovo-vazmozhnostite-za-kandidatstvane-po-programata-aleco.html", "text": "Възможностите за кандидатстване по първата българска програма на Европейския съюз - A.L.E.C.O. (Achieve Leadership in Entrepreneurship and Cooperation Opportunities) ще бъдат представени пред габровци и жителите на габровска област. Програмата ще бъде презентирана от евродепутата от ГЕРБ/ЕНП Андрей Новаков, който е неин автор. Това съобщиха от пресцентъра на ПП ГЕРБ.\r\nA.L.E.C.O. ще предостави възможност на 120 млади европейски предприемачи да почерпят опит от утвърдени в техния бранш компании в САЩ, Израел и Сингапур и след като се върнат в България, да го приложат на практика. За пилотната фаза на програмата са осигурени средства в размер 750 000 евро. \r\nПредставянето в Габрово ще бъде на 2 март, от 18.00 ч. в Художествена галерия „Христо Цокев“, ет. 3. Събитието е отворено за всички жители на габровска област, които желаят да се запознаят с програмата и възможностите за кандидатстване.\r\nПовече информация бъдещите кандидатите могат да намерят на: http://andreynovakov.eu/aleco/.", "date": "2018.03.01", "title": "Евродепутатът Андрей Новаков ще представи в Габрово възможностите за кандидатстване по програмата A.L.E.C.O."}
{"url": "http://www.focus-news.net/news/2018/03/01/2494559/kurir-makedoniya-chervena-trevoga-za-opasno-studeno-vreme-v-sarbiya.html", "text": "Метеорологичните служби на Сърбия обявиха червена код за опасност заради изключително студеното време,  което може да предизвика поледици, предава македонската медия “Курир“.\r\n„Прогнозират се особено опасни метеорологични явления. Възможни са големи щети, опасни за сигурността на хората и животните“, пише на интернет-страницата на сръбските метеорологични служби.  Очакват се валежи в югозападните части на страната, които по-късно следобед ще прераснат в сняг. \r\nСпоред прогнозата днес сутринта ще е ясно и изключително студено на повечето места, с най-ниска температура от минус 20 до минус 14 градуса по Целзий.\r\nВ петък  през деня и в събота сутринта ще вали дъжд, което ще доведе до поледици. Виктор Турмаков", "date": "2018.03.01", "title": "„Курир“ (Македония): Червена тревога за опасно студено време в Сърбия"}
{"url": "http://www.focus-news.net/news/2018/03/01/2494558/razgrad-ogranicheno-e-dvizhenieto-za-mps-nad-12-t-na-teritoriyata-na-tsyalata-oblast-s-izklyuchenie-pat-i-2-ruse-razgrad-shumen.html", "text": "Няма затворени участъци от републиканската пътна мрежа на територията на област Разград. Ограничено е движението за МПС над 12 т на територията на цялата област, с изключение път I-2 Русе – Разград – Шумен. Това съобщиха от ОДМВР-Разград. Ограничено е движението за МПС над 3,5 т по път II-49 Кубрат – с. Старо Село. \r\nНяма откъснати населени места и селища без ток и вода\r\nНа 28 февруари 2018 г. в 13:05 часа в РСПБЗН–Разград е получено съобщение за евакуиране на Ахмед Мехмедов Кати - служител /охранител/ на фирма „СЕПАТЕКС“ООД, гр.Разград от складова база на гарова промишлена зона в гр.Разград.", "date": "2018.03.01", "title": "Разград: Ограничено е движението за МПС над 12 т на територията на цялата област, с изключение път I-2 Русе – Разград – Шумен"}
{"url": "http://www.focus-news.net/news/2018/03/01/2494550/politologat-parvan-simeonov-predpostavki-za-ogromni-trusove-vav-vlastta-prez-sledvashtite-mesetsi-nyama-vapreki-kazusa-chez.html", "text": "Предпоставки за огромни трусове във властта през следващите месеци няма, въпреки казуса ЧЕЗ. Това каза за сутрешния блок „Добро утро, България“ на Радио „Фокус“ политологът Първан Симеонов. По думите му случаят има потенциал да достигне до мащабите на този с КТБ в медийното пространство и поставя ГЕРБ в неизгодна ситуация - сами срещу всички. Според политолога напрежението около сделката с ЧЕЗ доказва за пореден път, че когато авторитетната фигура като на премира е заета с международни дела, се образуват подобни капани, излизането от които става трудно. \r\n„Това показва няколко много тревожни симптома. Първо, държавата е на ръчен режим много отдавна – свикнала е така, успива се, харесва й се, приема го като част от пейзажа и в момента, в който институциите трябва да свършат работа, става проблем. Представете си що за инвестиционна среда е това, след като се случват такива неща. Още един знак – българското общество не може да приеме капиталистическата пазарна реалност, а ако не можем да я приемем, си е наш тежък проблем. Тя е тук и ще остане. И най-тежкият проблем се състои в това, че България продължава да се управлява ден за ден. Няма сила на света, която да убеди българина, че приватизацията на електроразпределителните дружества е била смислена, или че токът може да се повишава като цена – всичко това означава, че ние като общество не търпим нищо друго, освен добри новини“, обясни Първан Симеонов. \r\nТой коментира още, че управлението у нас продължава да спестява лошите новини на обществото, свикнало да възприема само добрите такива. Политологът допълни, че в подкрепа на това управляващите продължават да не говорят за реформи, да не предвиждат промени в редица сектори, така че да поддържат илюзорната „захаросана“ реалност. Симеонов каза още, че резултатът от това, обаче ще бъде за сметка на идващите поколения.", "date": "2018.03.01", "title": "Политологът Първан Симеонов: Предпоставки за огромни трусове във властта през следващите месеци няма, въпреки казуса ЧЕЗ"}
{"url": "http://www.focus-news.net/news/2018/03/01/2494562/stara-zagora-parkiraneto-v-tsentralnata-gradska-chast-e-bezplatno-po-povod-1-mart.html", "text": "Днес в Стара Загора паркирането в централната градска част е безплатно. Престоят на автомобили в границите на „Зелена зона“ ще бъде освободен от такси на 1 март. Това съобщиха от Общината.\r\nПо повод отбелязването на националния празник и 140 години от Освобождението на България, със заповед на кмета на Живко Тодоров, „Зелената зона“ ще бъде безплатна и от 3 до 5 март включително. Паркирането в зоната и извън нея трябва да се извършва при спазване на Закона за движението по пътищата. \r\nНа 6 март, вторник, „Зелена зона“ ще работи с обичайното си работно време от 08.00 до 18.00 часа.", "date": "2018.03.01", "title": "Стара Загора: Паркирането в централната градска част е безплатно по повод 1 март"}
{"url": "http://www.focus-news.net/news/2018/03/01/2494561/blagoevgrad-v-obshtinata-shte-se-provede-vstapitelna-preskonferentsiya-po-proekt-vavezhdane-na-merki-za-energiyna-efektivnost-v-obshtinski-administrativni-sgradi.html", "text": "От 11:00 часа в зала 5 на Община Благоевград ще се проведе встъпителна пресконференция по проект „Въвеждане на мерки за енергийна ефективност в общински административни сгради”. Това съобщиха от пресцентъра на Общината.", "date": "2018.03.01", "title": "Благоевград: В Общината ще се проведе встъпителна пресконференция по проект „Въвеждане на мерки за енергийна ефективност в общински административни сгради”"}
{"url": "http://www.focus-news.net/news/2018/03/01/2494565/7-dushi-sa-raneni-pri-katastrofi-prez-izminaloto-denonoshtie-v-stranata.html", "text": "7 души са ранени при катастрофи през изминалото денонощие, съобщиха от пресцентъра на МВР. В страната са станали 6 пътнотранспортни произшествия. На територията на столицата са регистрирани  168 леки пътни инцидента.", "date": "2018.03.01", "title": "7 души са ранени при катастрофи през изминалото денонощие в страната"}
{"url": "http://www.focus-news.net/news/2018/03/01/2494567/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са отрицателни. Няма затворени пътища от републиканската пътна мрежа. Пътните настилки са почистени и обработени срещу заледяване. Остава в сила забраната за движение на товарни автомобили над 12 тона и с ремаркета и полуремаркета през прохода Превала, както и по направленията Батак – Доспат и Гоце Делчев – Доспат – Девин. По пътя Рожен – Лъки и Момчиловци – местност „Момина вода“ остава ограничението за движение с вериги, както и за товарните автомобили, които трябва да са под 12 тона и без ремаркета и полуремаркета. От Пътната служба предупреждават, че заради ниските температури трябва да се шофира внимателно, тъй като на места може да има заледявания. С повишено внимание да се шофира и по пътя Смолян – Рудозем, тъй като направлението се намира в по-усоен участък. През нощта не са поучавани сигнали за инциденти по пътищата в областта, както и за закъсали автомобили.\r\nВ Смолян пътните настилки по централните улици са почистени до асфалт, второстепенните улици са заснежени. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.01", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/03/01/2494568/pregled-na-osnovnite-temi-v-balkanskiya-pechat-pechat-agentsiya-fokus.html", "text": "Метеорологичните служби на Сърбия обявиха червена код за опасност заради изключително студеното време,  което може да предизвика поледици, предава македонската медия “Курир“.\r\n„Прогнозират се особено опасни метеорологични явления. Възможни са големи щети, опасни за сигурността на хората и животните“, пише на интернет-страницата на сръбските метеорологични служби.  Очакват се валежи в югозападните части на страната, които по-късно следобед ще прераснат в сняг. \r\nСпоред прогнозата днес сутринта ще е ясно и изключително студено на повечето места, с най-ниска температура от минус 20 до минус 14 градуса по Целзий.\r\nВ петък  през деня и в събота сутринта ще вали дъжд, което ще доведе до поледици.\r\n***\r\nМинистър-председателят на Косово Рамуш Харадинай заяви, че е „напълно против“ идеята за размяна на територия между страната му и Сърбия. Той напомни, че именно размяната на земи е основната причина за кървавите войни на Балканите, пише   Gazeta Express.\r\nИма предложения Косово да предаде част от северните си територии, обитавани от етнически Сърбия. Но Харадинай заяви по време на телевизионно интервю, че е „напълно против промяната на граници, защото именно така се случват трагедиите“. Той изрази увереност, че мирът със Сърбия е възможен и без преговори за размяна на територии. „Мирът се дължи на хората, а не на земите и териториите“, допълни той. „Територията е основната причина за много трагедии. Тук на Балканите имаше войни. Не подкрепям поредната война в региона“, убеден е министър-председателят. \r\n„Имам интерес да седя на същата маса със сръбския президент Александър Вучич и да приключа това, което трябва да бъде приключено между Косово и Сърбия – това е признаването на моята страна“, допълни Харадинай. \r\n***\r\n Председателят на „Американският елинистичен институт“ Ник Ларигакис изпрати до президента на САЩ Доналд Тръмп писмо, в което призова администрацията му да застави Турция да прекрати агресивното си поведение спрямо Кипър и Гърция, пише   Cyprus Mail.\r\n„От името на националната членска маса на „Американския елинистичен институт“ Ви пиша, за да призова правителството на САЩ да осъди турските провокации и агресия в Източно Средиземно море, които имат ужасяващи последствия и за интересите на САЩ в сферата на сигурността“, пише в писмото на Ларигакис. \r\n„Враждебното поведение на Турция, нейната дипломация на канонерките в Егейско море срещу партньора ѝ в НАТО Гърция и войнствените заплахи срещу суверенните права на Кипър да прави проучвания за газ в своята икономическа зона са достигнали до нови, опасни висини“, допълни той.\r\n„Турският президент Реджеп Тайип Ердоган заплашва Гърция, Кипър и международните газови и петролни компании, предупреждавайки ги да не „престъпват линиите“. Турските провокации са насочени и срещу САЩ“, смята Ларигакис. Според него турското поведение е опасност и за американските компании като „Ексън Мобайл“ „Ноубъл Енерджи“, които също търсят въглеводороди в региона“. \r\nСъщо така Ларигакис смята, че „Турция продължава да демонстрира, че не е истински съюзник на САЩ и НАТО, на който може да се разчита“. „Турция е голям източник на нестабилност и провалил се съюзник на САЩ. Нека правителството призове Турция, провокаторът на тези напрежения, да прекрати агресивните си действия, които са заплаха за мира и стабилността и не са в интересите на САЩ“, категоричен е той.\r\n***\r\n Общо 997 мигранти са пристигнали на бреговата на гръцките егейски острови през февруари, пише  Protothema.\r\nОт всички тях 533 са идентифицирани и регистрирани на центъра за прием на остров Лесбос, 47 на Хиос и 397 на Самос. Засилените потоци към Лесбос и Самос в сравнение с Хиос се дължат на засилените мерки на от турска страна в региона между остров Хиос и полуостров Еритрея в Мала Азия. \r\nСпоред интернет страницата на турската брегова охрана общо 25 операции са проведени в турски териториални води през февруари, най-вече между Турция и Хиос, като в резултат на 1046 души не им е позволено да достигнат до Гърция. \r\n***", "date": "2018.03.01", "title": "Преглед на основните теми в балканския печат печат (Агенция \"Фокус\")"}
{"url": "http://www.focus-news.net/news/2018/03/01/2494563/tass-turtsiya-pristapva-kam-parvata-mashtabna-gradska-operatsiya-v-afrin.html", "text": "Въоръжените сили на Турция в края на седмицата ще започнат първата си мащабна операция в градски условия в предградията на Африн, предава ТАСС, позовавайки се на местни медии.\r\nТурската армия заедно с отрядите на „Сирийската свободна армия“ в рамките на започналата на 20 януари операция „Маслинова клонка“ взеха под свой контрол повече от 420 кв. км. територия около Африн. Военните са се приближили до двата стратегически важни населени пункта Раджо и Джиндерес северозападно и югозападно от Африн съответно. Именно не тези два града в края на седмицата трябва да започне  мащабната операция по прочистване, в която ще участват армейски и прехвърлени от  Турция полицейски части. \r\nДо момента ВС на Турция и ССА основно поемаха под контрол селски райони. Операцията в Раджо и Джиндерес, както планира командването, ще продължи около седмица. Турските медии отбелязват, че 80% от населението е напуснало градовете.  Те имат стратегическо значение за постигането на основната цел на операцията – обкръжението и прочистването на Африн.  Виктор Турмаков", "date": "2018.03.01", "title": "ТАСС: Турция пристъпва към първата мащабна градска операция в Африн"}
{"url": "http://www.focus-news.net/news/2018/03/01/2494570/burgas-shte-se-provede-rabotna-sreshta-za-razvitieto-na-ulitsa-bogoridi-kato-kulturno-prostranstvo.html", "text": "Община Бургас и Сдружение „Хамалогика“ канят собствениците на помещения с търговско предназначение в пешеходната зона на ул. „Богориди“ и района на прилежащите й улици, за участие в работна група за обсъждане на идейни предложения, спомагащи изготвянето на модел за устойчиво включване на творческите индустрии, малкия и среден бизнес в сферата на културата и обслужването в град Бургас. Това съобщиха от пресцентъра на Общината.\r\nОбсъждането ще се проведе в от 18:30 часа в сградата на „Бизнес инкубатор – Бургас“, ул. „Княз Александър Батенберг“ №28.\r\nЦелта, която си поставя Община Бургас, заедно със Сдружение „Хамалогика“, е да комбинира инвестиционните усилия по обновяване на централни градски пространства с подкрепа за творчески личности и индустрии, културни и икономически оператори, социални иновации, образование, малък бизнес и изкуство в градската среда.", "date": "2018.03.01", "title": "Бургас: Ще се проведе работна среща за развитието на улица „Богориди“ като културно пространство"}
{"url": "http://www.focus-news.net/news/2018/03/01/2494545/silistra-40-mashini-sa-bili-na-teren-za-obrabotka-na-patishtata-v-oblastta.html", "text": "40 машини са били на  терен за обработка на пътищата в област Силистра тази сутрин. Това съобщи за Радио „Фокус“-Шумен дежурният в Областното пътно управление. Снеговалежът е спрял, температурата на въздуха е минус 12 градуса. Пътната обстановка започва бавно и постепенно да се нормализира, но все още има ограничения за движението на автомобили. Разрешено е движение на МПС до 3,5 тона по пътя Силистра-Добрич през кариерите на с. Поп Кралево, Тервел-Алеково на територията на област Силистра, Исперих-Окорш, Русе-Силистра, Зебил-Вълкан. Затворени са участъците Секулово- Нови пазар и Каблешково-Межден.\r\nИвелина ИВАНОВА", "date": "2018.03.01", "title": "Силистра: 40 машини са били на  терен за обработка на пътищата в областта"}
{"url": "http://www.focus-news.net/news/2018/03/01/2494564/sofiya-izklyuchitelno-intenziven-e-trafikat-na-okolovrastniya-pat-v-platnoto-v-posoka-zh-k-iztok-obrazuvalo-se-e-zadrastvane-poradi-verizhna-katastrofa.html", "text": "Изключително интензивен е трафикът на Околовръстния път на София в платното в посока ж. к. „Изток“, предаде репортер на Радио „Фокус“. Задръстването започва от Националния исторически музей до отбивката за Симеоновско шосе поради катастрофа между три леки автомобила в лявата лента. Няма пострадали.", "date": "2018.03.01", "title": "София: Изключително интензивен е трафикът на Околовръстния път в платното в посока ж. к. „Изток“, образувало се е задръстване поради верижна катастрофа"}
{"url": "http://www.focus-news.net/news/2018/03/01/2494549/cyprus-mail-amerikanskiyat-elinistichen-institut-prizova-donald-tramp-da-deystva-sreshtu-turtsiya.html", "text": "Председателят на „Американският елинистичен институт“ Ник Ларигакис изпрати до президента на САЩ Доналд Тръмп писмо, в което призова администрацията му да застави Турция да прекрати агресивното си поведение спрямо Кипър и Гърция, пише   Cyprus Mail.\r\n„От името на националната членска маса на „Американския елинистичен институт“ Ви пиша, за да призова правителството на САЩ да осъди турските провокации и агресия в Източно Средиземно море, които имат ужасяващи последствия и за интересите на САЩ в сферата на сигурността“, пише в писмото на Ларигакис. \r\n„Враждебното поведение на Турция, нейната дипломация на канонерките в Егейско море срещу партньора ѝ в НАТО Гърция и войнствените заплахи срещу суверенните права на Кипър да прави проучвания за газ в своята икономическа зона са достигнали до нови, опасни висини“, допълни той.\r\n„Турският президент Реджеп Тайип Ердоган заплашва Гърция, Кипър и международните газови и петролни компании, предупреждавайки ги да не „престъпват линиите“. Турските провокации са насочени и срещу САЩ“, смята Ларигакис. Според него турското поведение е опасност и за американските компании като „Ексън Мобайл“ „Ноубъл Енерджи“, които също търсят въглеводороди в региона“. \r\nСъщо така Ларигакис смята, че „Турция продължава да демонстрира, че не е истински съюзник на САЩ и НАТО, на който може да се разчита“. „Турция е голям източник на нестабилност и провалил се съюзник на САЩ. Нека правителството призове Турция, провокаторът на тези напрежения, да прекрати агресивните си действия, които са заплаха за мира и стабилността и не са в интересите на САЩ“, категоричен е той. Виктор Турмаков", "date": "2018.03.01", "title": "Cyprus Mail: „Американският елинистичен институт“ призова Доналд Тръмп да действа срещу Турция"}
{"url": "http://www.focus-news.net/news/2018/03/01/2494574/api-za-natsionalniya-praznik-3-mart-tranzitnoto-dvizhenie-prez-shipka-shte-se-prenasochva-kam-prohoda-na-republikata.html", "text": "За тържествата на връх Шипка по случай Националния празник на Република България от 20 ч. на 2 март до 18 ч. на 3 март ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък. Това съобщиха от пресцентъра на Агенция \"Пътна инфраструктура\". \r\nКакто всяка година транзитният трафик ще се насочва по път II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.\r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6).\r\nОграничението в движението през Шипченския проход не важи за организирания междуградски автобусен транспорт.", "date": "2018.03.01", "title": "АПИ: За Националния празник 3 март транзитното движение през Шипка ще се пренасочва към Прохода на Републиката"}
{"url": "http://www.focus-news.net/news/2018/03/01/2494537/kyustendil-patishtata-v-regiona-sa-prohodimi-pri-zimni-usloviya-na-mesta-ima-zaledeni-patni-uchastatsi.html", "text": "Пътищата в Кюстендилския регион са проходими при зимни условия, на места има заледени пътни участъци. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Нормален е трафикът по Автомагистрала „Струма” и път Е-79. Слабо натоварено е движението в посока ГКПП „Гюешево”. Главните улици в Кюстендил са почистени до асфалт, в кварталите уличната мрежа е заснежена и заледена.\r\nВенцеслав ИЛЧЕВ", "date": "2018.03.01", "title": "Кюстендил: Пътищата в региона са проходими при зимни условия, на места има заледени пътни участъци"}
{"url": "http://www.focus-news.net/news/2018/03/01/2494569/targovishte-55-mashini-obrabotvat-patishtata-v-oblastta.html", "text": "55 машини обработват пътищата в област Търговище. Това съобщи за Радио „Фокус“-Шумен дежурният в Областно пътно управление. Настилките са заснежени, обработени. Движението се извършва при зимни условия. Ограничение за движение на автомобили над 12 тона има по пътя  Разград-Търговище и Котленският проход. Температурата на въздуха е минус 8 градуса.\r\nИвелина ИВАНОВА", "date": "2018.03.01", "title": "Търговище: 55 машини обработват пътищата в областта"}
{"url": "http://www.focus-news.net/news/2018/03/01/2494575/euobserver-avstriyskite-deputati-predlagat-zakon-v-podkrepa-na-pusheneto.html", "text": "Австрийските депутати предложиха проектозакон, който да отмени забраната за пушене в ресторантите и кафетата, предава  EUObserver.\r\nПредложението е дадено от крайнодясната „Партия на свободата“ и предизвиква обществено критика. Близо 13 хил. души в Австрия умират ежегодно от болести, свързани с тютюнопушенето.  Виктор Турмаков", "date": "2018.03.01", "title": "EUObserver: Австрийските депутати предлагат закон в подкрепа на пушенето"}
{"url": "http://www.focus-news.net/news/2018/03/01/2494576/veliko-tarnovo-stoyanka-mutafova-zaradva-pochitatelite-si-v-grada.html", "text": "Голямата българска актриса Стоянка Мутафова зарадва почитателите си във Велико Търново. Това съобщиха от Общината. Над два часа продължи срещата й с публиката, запълнила до краен предел голямата заседателна зала на общината. С голям интерес великотърновци узнаха как е създаден Сатиричният театър, кои са били първите роли на Госпожа Стихийно бедствие, както и какво я свързва със Старата столица. \r\nСтоянка Мутафова сподели, че неин голям приятел е бил писателят Емилиян Станев, а на театралната сцена е играла с друг голям великотърновец – Константин Кисимов. \r\nПо време на разговора бе представена биографичната книга за актрисата „Добър вечер, столетие мое“, написана от дъщеря й Мария Грубешлиева – Муки. В края на срещата почитателите на Стоянка Мутафова я зарадваха с бурни аплодисменти и много цветя, а букет бе връчен и от името на председателя на Общинския съвет Венцислав Спирдонов. \r\nСтоянка Мутафова гостува във Велико Търново по покана на Клуб 7.", "date": "2018.03.01", "title": "Велико Търново: Стоянка Мутафова зарадва почитателите си в града"}
{"url": "http://www.focus-news.net/news/2018/03/01/2494577/stara-zagora-detsa-podariha-martenichki-na-sluzhiteli-v-obshtinata.html", "text": "Малчугани от детска градина №25 „Ален мак“ дойдоха в Община Стара Загора, за да поздравят служителите с празника и да подарят мартеници.Това съобщиха от Общината.\r\nДецата бяха посрещнати от зам.-кмета Иванка Сотирова. Тя ги разпита как са пристигнали до Общината, играят ли в снега, студено ли е навън. \r\nСлед това малките палавници изпълниха стихчета свързани с днешния празник. „Баба Марта е при нас, бягай бързо студ и мраз“, декламираха момиченцата и момченцата от трета група на детското заведение. \r\nТе разказаха колко се радват на снега, как са правили снежен човек и са се пързаляли с шейни.\r\nИванка Сотирова им пожела да са румени и засмени, и  да сбъднат мечтите си. Тя завърза червено-бяла мартеничка на всяка детска ръчичка. После почерпи гостенчетата с вкусен шоколад.\r\nДецата подариха красиви мартеници, изработени от тях, разбира се, с помощта на родителите.", "date": "2018.03.01", "title": "Стара Загора: Деца подариха мартенички на служители в Общината"}
{"url": "http://www.focus-news.net/news/2018/03/01/2494579/premierat-boyko-borisov-provede-sreshta-s-ministar-predsedatelya-na-cherna-gora-dushko-markovich.html", "text": "Премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани. Това съобщиха от правителствената информационна служба. В разговора си двамата отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.\r\n„Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области“, заяви премиерът Борисов и допълни, че Черна гора е добър пример за региона. „Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС“, подчерта българският министър-председател. \r\nПремиерът на Черна гора Душко Маркович поздрави българския си колега и правителството за успешното провеждане Българското председателство на Съвета на ЕС и благодари за усилията на България за поставянето на Западните Балкани в центъра на обсъжданията в Европа. Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона. „Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБРВ в Лондон“, добави премиерът Борисов.", "date": "2018.03.01", "title": "Премиерът Бойко Борисов проведе среща с министър-председателя на Черна гора Душко Маркович"}
{"url": "http://www.focus-news.net/news/2018/03/01/2494580/afp-sadat-v-hamburg-osadi-na-dozhivoten-zatvor-islyamist-izvarshil-napadenie-s-nozh-v-grada-minaloto-lyato.html", "text": "Германският съд осъди палестински джихадист на доживотен затвор заради нападението му с нож в супермаркет в Хамбург, оставило мъртъв един човек и ранени други шестима, предава  AFP.\r\n27-годишният Ахмад Алхал е съден за нападението с нож от миналия юли в германския пристанищен град . При изчитането на присъдата съдията отбеляза „особената жестокост“ на престъплението, намалявайки по този начин осъденият да получи амнистия.  Виктор Турмаков", "date": "2018.03.01", "title": "AFP: Съдът в Хамбург осъди на доживотен затвор ислямист, извършил нападение с нож в града миналото лято"}
{"url": "http://www.focus-news.net/news/2018/03/01/2494584/aktualna-patna-obstanovka.html", "text": "Температурите са в интервала от – 20° до – 3°. Това съобщиха от пресцентъра на Агенция „Пътна инфраструктура“ (АПИ).\r\nТемператури от метеостанциите на АПИ в °C:\r\n- проход „Предела“: -8,3°;\r\n- Кресна: -2,5°;\r\n- проход „Република“: -6,8°;\r\n- Костандово: -16,3°;\r\n- проход „Шипка“: -3,3°;\r\n- проход „Петрохан“: -11,8°;\r\nВремето над страната е предимно облачно.\r\nВятър духа в областите Варна, Видин Добрич, Пазарджик, Пловдив, Разград, Сливен, Смолян, София, Търговище и Шумен. \r\nПътните настилки са предимно заснежени, заледени и обработени.\r\nОбстановка /състояние/ по републиканската пътна мрежа:\r\nПроходи: \r\nОграничения за текущия период:\r\n- „Айтоски“– забранен за МПС над 12 т;\r\n- „Дюлински“ – забранен за всички МПС;\r\n- „Дюлински” – затворен за всички МПС;\r\n- „Котленски” – затворен за МПС над 12 т;\r\n- „Обзорски“ – забранен за МПС над 12 т;\r\n- „Печинско“ – отворен за всички МПС;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС;\r\nВременни ограничения:\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” – забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: \r\nОПУ Бургас:\r\nОграничено е движението за всички МПС по АМ „Тракия“ от Карнобат до Бургас в двете посоки.\r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: няма ограничения.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за всички МПС по път I-9 Дуранкулак – граница с Област Варна поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас: \r\n- ограничено е движението за МПС над 12т в участъка Обзор – Слънчев бряг.\r\nДруги въведени извънредни временни ограничения на движението:\r\nОПУ Благоевград: няма ограничения.\r\nОПУ Бургас:\r\n- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;\r\n- Временно е ограничено движението на МПС над 10 т по път III-908 Варовник – Вълчаново ханче поради обилен снеговалеж, силен вятър и снегонавявания;\r\n- Временно движението по път III-2085 Горица – Просеник е ограничено за всички МПС поради обилен снеговалеж, силен вятър и снегонавявания.\r\n- Временно движението по път III-6009 Изворище – Каблешково – Ахелой  е ограничено за всички МПС;\r\nОПУ Варна: няма ограничения.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост \r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- ограничено е движението за всички МПС по път III-1412 от разклон за с. Бранковци до с. Раковица поради снегонавявания.\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 3,5 т по път II-27 Добрич – Балчик поради обилен снеговалеж и влошени метеорологични условия.;\r\n- Временно движението по път II-29 Добрич – Генерал Тошево – Кардам – ГКПП Йовково е ограничено за движение на МПС над 3,5 т поради обилен снеговалеж, силен вятър и снегонавявания;\r\n- Ограничено е движението на МПС над 3,5 т по път II-71 Добрич – Силистра поради обилен снеговалеж и снегонавявания; \r\n- Временно движението по път II-71 Добрич – Балчик е ограничено за всички МПС поради обилен снеговалеж, силен вятър и снегонавявания.\r\n- Ограничено е движението на МПС над 3,5 т по път III-207 Кочмар – Тервел – граница Шумен – Силистра поради обилен снеговалеж и снегонавявания;\r\n- Ограничено е движението на МПС над 12 т по път III-207 Кочмар – Стефан Караджа поради обилен снеговалеж\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението за всички МПС по път III-901 Шабла – Каварна поради снегонавявания.\r\n- Ограничено е движението за МПС на 12 т. по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за МПС над 12 т. по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Временно движението по път III-7102 Тервел – Ангеларий е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Временно движението по път III-7106 Карапелит – Кочмар е ограничено за движение на  МПС над 12 т поради обилен снеговалеж, силен вятър и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали: няма ограничения.\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Батак-Доспат е ограничено за МПС над 12 т с ремаркета и полуремаркета.\r\nОПУ Перник: няма ограничения.\r\nОПУ Плевен: няма ограничения.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за МПС над 12 т по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 12 т по път II-49 Разград –Тутракан поради влошени метеорологични условия.\r\n- Ограничава се движението за МПС над 12 т по път II-49 Разград – Търговище поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 12 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 12 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т. по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т. по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за МПС над 3,5 т по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 12 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради обилен снеговалеж и влошени метеорологични условия.\r\n- Временно движението на МПС над 3,5 т по път III-202 Щръклево – Русе е ограничено поради обилен снеговалеж, силен вятър и снегонавявания.\r\n- Временно движението за всички МПС по път III-2001 Писанец – Ветово е ограничено поради обилен снеговалеж, силен вятър и снегонавявания.\r\n- Временно движението за всички МПС по път III-2003 Дряновец – Сеново е ограничено поради обилен снеговалеж, силен вятър и снегонавявания.\r\n- Временно движението за МПС над 3,5 т. по път III-2102 Сливо поле – Черешово е ограничено поради обилен снеговалеж, силен вятър и снегонавявания.\r\n- Временно движението за всички МПС по път III-2302 Червена вода – Ветово е ограничено поради обилен снеговалеж, силен вятър и снегонавявания. \r\nОПУ Силистра:\r\n- Ограничава се движението за МПС над 3,5 т по път II-23 Дулово – Исперих поради влошени метеорологични условия;\r\n- Ограничено е движението за МПС над 3,5 т по път II-49 Старо село – Кубрат поради влошени метеорологични условия.\r\n- Ограничава се движението за МПС над 3,5 т по път II-71 Силистра – Добрич поради обилен снеговалеж, силен вятър и снегонавявания.\r\n- Ограничено е движението на всички МПС по път III-205 Тутракан – Исперих поради нулева видимост и снегонавявания. Обходен маршрут: Царев дол – Черногор – Главиница – Исперих.\r\n- Ограничено е движението за МПС над 3,5 т по път III-207 Алеково – Тервел поради обилен снеговалеж и снегопочистване;\r\n- Ограничено е движението за МПС над 3,5 т по път III-701 Секулово – Нови пазар поради обилен снеговалеж и снегопочистване;\r\n- Ограничено е движението за МПС над 3,5 т по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 12 т по път III-2305 Конево - Зебил - Вълкан поради обилен снеговалеж и снегопочистване.\r\nОПУ Сливен:\r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Благоевград – Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.\r\nОПУ София: няма ограничения.\r\nОПУ Стара Загора: няма ограничения.\r\nОПУ Търговище: няма ограничения.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.;\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол: няма ограничения.\r\nМашини работили по зимното поддържане: 717 бр.", "date": "2018.03.01", "title": "Актуална пътна обстановка"}
{"url": "http://www.focus-news.net/news/2018/03/01/2494583/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер на Агенция „Фокус“. Депутатите гласуват окончателни промени в Закона за митниците.\r\nБиляна ИВАНОВА", "date": "2018.03.01", "title": "В парламента започна поименна проверка за наличие на кворум"}
{"url": "http://www.focus-news.net/news/2018/03/01/2494581/menda-stoyanova-gerb-v-zakona-za-mitnitsite-ne-stava-vapros-za-kasovi-aparati-a-za-softuer-za-upravlenie-na-prodazhbite.html", "text": "В Закона за митниците не става въпрос за касови апарати, а за софтуер за управление на продажбите. Това каза председателят на Бюджетна комисия и депутат от ГЕРБ Менда Стоянова по време на дебатите по второто четене на Закона за митниците, предаде репортер на Агенция „Фокус“.  Менда Стоянова посочи, че цифрите, които се хвърлят от опозицията имат за цел да излязат като заглавия във вестници и да заблудят хората. „Става дума за софтуер за управление на продажбите и онези фискални устройства  - касов апарат или фискален принтер, които са свързани с компютъра за управление на продажбите“, коментира Менда Стоянова. „Има европейски държави, които въвеждат тези иновативни технологии за контрол, но ако ние направим тази крачка, вие ще опищите орталъка“, обърна се Менда Стоянова към БСП. „Вие преследвате две цели – едната цел е популизма – малкия и средния бизнес, чиито защитник сте вие, а вижте лошите ГЕРБ какво правят. Втората цел може би някъде ви боли за укритите обороти“, посочи Менда Стоянова. \r\nДеница КИТАНОВА", "date": "2018.03.01", "title": "Менда Стоянова, ГЕРБ: В Закона за митниците не става въпрос за касови апарати, а за софтуер за управление на продажбите"}
{"url": "http://www.focus-news.net/news/2018/03/01/2494566/radoslav-taskov-obs-blagoevgrad-radio-fokus-pirin-uspya-da-se-prevarne-v-sinonim-na-barzina-korektnost-i-most-mezhdu-horata-i-institutsiite.html", "text": "Помня денят, в който бе първият рожден ден на Радио „Фокус“ – Пирин и денят, в който открихме Вашият офис. От тогава до днес за мен Вие успяхте да превърнете името на „Фокус“ в синоним на бързина, на коректност на информацията. Това каза председателят на Общински съвет (ОбС) – Благоевград Радослав Тасков по повод 12-годишнина от откриването на офиса на Радио „Фокус“ – Пирин в Благоевград и 13-годишнина от започването на излъчването на радиото в Югозападна България. \r\n„В крайна сметка Вие съумяхте да бъдете медия, каквато пише по учебниците, а именно медия, която е мост между нас, които се занимаваме с обществена дейност, хората, които участват в новините и Вашите слушатели. Не по-маловажно е и онова, което правите като група „Фокус“ за запазване на българщината и за онова, всички подвизи, които нашите предшественици са направили в славната ни история да бъдат показвани, а във вашия случай да ги припомняте ежедневно“, каза още Тасков. Той изрази задоволството си от това, че именно в навечерието на Националния празник на България – 3 март има възможността да поздрави екипа ни. „Пожелавам Ви най-вече здраве, все така да отстоявате изконните принципи на журналистиката и да продължавате да бъдете една от малкото медии, които наистина предоставяте само истината на слушателите си“, добави Тасков.\r\nЛивия НИНОВА", "date": "2018.03.01", "title": "Радослав Тасков, ОбС – Благоевград: Радио „Фокус“ – Пирин успя да се превърне в синоним на бързина, коректност и мост между хората и институциите"}
{"url": "http://www.focus-news.net/news/2018/03/01/2494585/mvr-dilar-na-narkotitsi-e-zadarzhan-ot-kriminalisti-na-odmvr-pazardzhik.html", "text": "Специализираната операция на служители от сектор „Противодействие на криминалната престъпност“ е проведена, след близо двумесечно разследване на престъпната дейност на 27-годишния В.Н. от Велинград. Вчера следобед в района на септемврийското село Варвара екипите засекли мъжа, докато шофирал лек автомобил „Мерцедес“. Това съобщиха от пресцентъра на МВР. При последвалите процесуално-следствени действия в колата криминалистите открили и иззели плик с около 50 грама суха листна маса и две пликчета с бучки от бял прах с общо тегло от 63 грама, реагирали при полевия наркотест на марихуана и амфетамин. В рамките на операцията полицейските екипи претърсили и жилища, обитавани от В.Н. във Велинград и Пловдив. От там  иззели близо 540 грама амфетамин, 65 грама марихуана, 26 таблетки, реагирали при наркотеста на метамфетамин, две електронни везни, немалка сума пари. В хода на разследването е установено, че мъжът, неизвестния до момента на полицията, е разпространявал дрогата в региона на Пазарджик и Пловдив. \r\nОперацията е реализирана под наблюдението на прокурор от Окръжната прокуратура в Пазарджик. Предстои срокът на задържане на велинградчанина да бъде удължен със 72 часа. Работата по документирането на престъпната му дейност продължава. \r\nОт началото на годината това е осми случай на задържан дилър на наркотични вещества от служителите на ОДМВР-Пазарджик.", "date": "2018.03.01", "title": "МВР: Дилър на наркотици е задържан от криминалисти на ОДМВР-Пазарджик"}
{"url": "http://www.focus-news.net/news/2018/03/01/2494588/montana-patyat-prez-prohoda-petrohan-e-zasnezhen-i-na-mesta-zaleden-obraboten-preminavashtite-avtomobili-tryabva-da-sa-s-verigi.html", "text": "Пътят през прохода Петрохан е заснежен и на места заледен, обработен, преминаващите автомобили трябва да са с вериги, каза за Радио „Фокус“ дежурният служител в Областно пътно управление – Монтана. Трафикът е с нормална интензивност и в двете посоки. Температурата на въздуха на прохода е минус 15 градуса. Остава забраната за преминаване на тежкотоварни автомобили над 12 тона през прохода.\r\nАнна ЛОЗАНОВА", "date": "2018.03.01", "title": "Монтана: Пътят през прохода Петрохан е заснежен и на места заледен, обработен, преминаващите автомобили трябва да са с вериги"}
{"url": "http://www.focus-news.net/news/2018/03/01/2494589/interfaks-pavel-grudinin-se-otkaza-ot-uchastie-na-kandidat-prezidentskite-izbori-na-ruskiya-parvi-kanal.html", "text": "Кандидатът за президент на Русия от Комунистическата партия Павел Грудинин се отказа да участва в предизборните дебати на „Първи Канал“, напускайки студиото по време на записите, предава Интерфакс.\r\n„Това, което се случва не са дебати, а бит-пазар. Дебати има, когато спориш със съперника, а въпросите и отговорите са просто интервю. Защо да стоим часове тук, след като имаме по шест минути, не е обяснимо никому… ЦИК и централните канали не искат да спорим един срещу друг. Направиха от дебатите шоу и развалят отношението към президентските избори. Тези дебати нямат право на живот, напускам студиото“, заяви Грудинин при напускането си. \r\nОт КПРФ съобщиха, че Грудинин засега не се е отказал да се появява на организираните по другите телевизионни канали дебати. Той е готов и да се върне на тези на „Първи канал“, ако ръководството промени формата им. Виктор Турмаков", "date": "2018.03.01", "title": "Интерфакс: Павел Грудинин се отказа от участие на кандидат-президентските избори на руския „Първи канал“"}
{"url": "http://www.focus-news.net/news/2018/03/01/2494553/ministar-vladislav-goranov-iskame-nay-malko-kontrolen-dyal-ot-aktivite-na-chez.html", "text": "Заявихме ясна воля, че искаме да участваме в сделка за  ЧЕЗ по един или друг начин. Това каза на брифинг в МС финансовият министър Владислав Горанов след среща премиера Бойко Борисов, вицепремиера Томислав Дончев и Гинка Върбакова собственик на „Инерком България“ във връзка със сделката за продажбата на активите на ЧЕЗ-България, предаде репортер на Агенция „Фокус“. „Разговорите са на твърде предварителен етап. Заявихме ясна воля, че искаме да участваме в тази сделка по един или друг начин. Ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе подобна сделка“, обясни финансовият министър. „Тук говорим за една сделка готвена извън държавата, с повече от година и поливна история между частни субекти. Включваме се на етап, в който има подписан договор за покупко-продажба, сами разбирате, че сме в деликтна ситуация да зависим от волята на две независими от влиянието на държавата частни субекти – в случая чешка компания и българска частна компания, която е извървявала своя път за сключване на подобна сделка. Виждаме добрата воля от страна българското дружество да допусне държавата под една или друга форма в сделката. Уверявам ви, че в момента, в който имаме позицията на чешката страна веднага ще бъдете осведомени“, каза още Горанов. \r\nНа въпрос какъв дял може да има държавата, министър Горанов заяви: „Най-малко контролен дял“.\r\nЦветилена СИМЕОНОВА", "date": "2018.03.01", "title": "Министър Владислав Горанов: Искаме най-малко контролен дял от активите на ЧЕЗ"}
{"url": "http://www.focus-news.net/news/2018/03/01/2494578/nimh-v-stara-zagora-e-izmerena-nay-niskata-temperatura-za-izminaloto-denonoshtie-minus-22-gradusa.html", "text": "В Стара Загора е измерена най-ниската температура за изминалото денонощие - минус 22 градуса. Това съобщиха за Агенция „Фокус” от НИХМ. В Кнежа са измерени минус 21 градуса, в Кюстендил, Чирпан и Казанлък – минус 19 градуса.", "date": "2018.03.01", "title": "НИМХ: В Стара Загора е измерена най-ниската температура за изминалото денонощие - минус 22 градуса"}
{"url": "http://www.focus-news.net/news/2018/03/01/2494591/sliven-patishtata-v-oblastta-sa-prohodimi-pri-zimni-usloviya.html", "text": "Пътищата в Сливенска област са проходими при зимни условия. През нощта 25 машини са обработвали пътищата, съобщиха от Областно пътно управление-Сливен. Има заледени, но опесъчени участъци от републиканската пътна мрежа. Времето е слънчево, видимостта е добра. Пътната настилка на АМ „Тракия” е почистена. Затворени за движение на товарни автомобили над 12 тона са проходите Твърдишки и Котленски, а участъкът Елена – Сливен е затворен за товарни камиони над 10 тона.\r\nТемпературата на въздуха е -6 градуса.", "date": "2018.03.01", "title": "Сливен: Пътищата в областта са проходими при зимни условия"}
{"url": "http://www.focus-news.net/news/2018/03/01/2494594/mvr-sazdadena-e-vremenna-organizatsiya-na-dvizhenieto-na-mps-prez-shipchenskiya-prohod-na-3-mart.html", "text": "Във връзка с тържествата на връх Шипка по случай Националния празник на Република България, от 20.00 часа на 2 март до 18.00 часа на 3 март ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък. Това съобщиха от пресцентъра на МВР.  \r\nТрафикът ще се насочва по път II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\n За област Стара Загора към Прохода на Републиката движението ще се осъществява по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ /път I-5 с път I-6/. \r\nОграничението в движението през Шипченския проход не важи за организирания междуградски автобусен транспорт.", "date": "2018.03.01", "title": "МВР: Създадена е временна организация на движението на МПС през Шипченския проход на 3 март"}
{"url": "http://www.focus-news.net/news/2018/03/01/2494592/pernik-detsa-zakichiha-s-martenitsi-kmetskiya-ekip.html", "text": "Ученици от 8-мо ОУ \"Кракра Пернишки\" и възпитаници на ОБМД-Перник поздравиха кмета Вяра Церовска и екипа й с прекрасна песен и ги закичиха с мартеници в утрото на 1-ви март. Това съобщиха от пресцентъра на Община Перник. Талантливите деца и младежи посетиха кабинета на кмета и пожелаха на общинското ръководство здраве и късмет.\r\nГрадоначалникът не скри емоциите си от приятната изненада и им пожела да са преди всичко здрави и усмихнати. „Желая ви от сърце много успех,  да обичате родителите си, училището си и града, в който живеете“, с тези думи се обърна Вяра Церовска към малките перничани. \r\nВ днешния ден ще бъде открита и изложба в Младежкия дом в Перник с най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче“. Красивото събитие ще бъде започне в 11.00 часа.", "date": "2018.03.01", "title": "Перник: Деца закичиха с мартеници кметския екип"}
{"url": "http://www.focus-news.net/news/2018/03/01/2494595/haskovo-44-godishna-zhena-ot-merichleri-e-zadarzhana-sled-kato-e-udarila-uchitelka-na-dashterya-si.html", "text": "44-годишна жена от Меричлери е задържана с полицейска мярка за 24 часа. Установено е, че спорът между нея и учителката възникнал, след като вчера 14-годишната й дъщеря била изгонена от клас. Това съобщиха от пресцентъра на МВР. Поводът за наложеното наказание бил написани на дъската нецензурни думи по време на час. По първоначални данни, същия ден по обяд майката нахлула в училището и ударила преподавателката с дървена дръжка на метла.  \r\nСлед подадения сигнал в полицията и изясняване на обстоятелствата около инцидента, на родителката е съставен акт по смисъла на Указа за борба с дребното хулиганство, а работата по документирането на случая продължава.", "date": "2018.03.01", "title": "Хасково: 44-годишна жена от Меричлери е задържана, след като е ударила учителка на дъщеря си"}
{"url": "http://www.focus-news.net/news/2018/03/01/2494582/dragomir-stoynev-bsp-s-promenite-v-zakona-za-mitnitsite-balgarski-predpriemachi-shte-badat-reketirani-ot-gerb.html", "text": "С промените в Закона за митниците български предприемачи ще бъдат рекетирани от ГЕРБ. Това каза заместник-председателят на ПГ на „БСП за България“ Драгомир Стойнев  по време на дебататите по второто четене на Закона митниците и във връзка с текста  за софтуер за управление на продажбите, предаде репортер на Агенция „Фокус“. „Трябва да има дебат по тази тема. ГЕРБ обещават едни неща на изборите, а когато дойдат на власт правят точно обратното. Сега е моментът да се знае, че ГЕРБ ще вземат 200 млн. лв. от българските граждани“, каза Стойнев. \r\nДеница КИТАНОВА", "date": "2018.03.01", "title": "Драгомир Стойнев, БСП: С промените в Закона за митниците български предприемачи ще бъдат рекетирани от ГЕРБ"}
{"url": "http://www.focus-news.net/news/2018/03/01/2494601/veliko-tarnovo-ot-dnes-tsenata-na-bileta-za-gradskiya-transport-v-grada-e-1-lev.html", "text": "От днес цената на билета за градския транспорт  във Велико Търново е 1 лев, предаде репортер на Радио „Фокус“ – Велико Търново. Само единият от двата превозвачи, обслужващ градските линии, е вдигнал цената на услугата. Другият все още вози на старата цена от 0,70 лева. До повишението на цената на билета за градския транспорт се стигна след като кметът Даниел Панов направи предложение пред Общински съвет за промяна на критериите за изменение на цените.\r\nЦената на градския транспорт във Велико Търново не е променяна от около 8 години насам. Обществените поръчки бяха спечелени от превозвачите още през 2009 година. Сключените договори са за период от 10 години. Досега автобусният билет във Велико Търново бе най-евтин в цяла България. Поскъпването му се обуславя от покачването на цените на горивата, както и от повишението на минималната работна заплата от 1 януари.\r\nНадежда КРЪСТЕВА", "date": "2018.03.01", "title": "Велико Търново: От днес цената на билета за градския транспорт  в града е 1 лев"}
{"url": "http://www.focus-news.net/news/2018/03/01/2494596/kyustendil-gradat-shte-posreshtne-uchastnitsite-v-svetovniya-probeg-na-mira.html", "text": "Кюстендил ще посрещне участниците в Световния пробег на мира. За Радио „Фокус” – Кюстендил Стоян Стоянов, експерт „Младежки дейности” към Община Кюстендил съобщи, че около 18.00 часа участниците в пробега ще бъдат в Кюстендил. Посрещането ще бъде на площад “Велбъжд”. Организаторите са подготвили спортни игри и други забавления за учениците и гражданите. Пробегът на мира преминава през 155 държави и са изминати досега над 600 000 километра, което представлява 15 обиколки на земното кълбо.\r\nВенцеслав ИЛЧЕВ", "date": "2018.03.01", "title": "Кюстендил: Градът ще посрещне участниците в Световния пробег на мира"}
{"url": "http://www.focus-news.net/news/2018/03/01/2494586/pazardzhik-prohodimi-pri-zimni-usloviya-sa-patishta-v-oblastta.html", "text": "Проходими при зимни условия са пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени.   Въведено е ограничение за МПС над 12 тона с ремаркета и полуремаркета по направлението Батак – Доспат. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.01", "title": "Пазарджик: Проходими при зимни условия са пътища в областта"}
{"url": "http://www.focus-news.net/news/2018/03/01/2494593/v-agentsiya-mitnitsi-veche-shte-ima-dlazhnost-zam-direktor-na-direktsiya.html", "text": "Народните представители приеха окончателни промени в Закона за митниците, предаде репортер на Агенция „Фокус“. Обстоятелствата относно съдебния статус вече ще се установяват служебно. Депутатите решиха директорите на дирекции от специализираната администрация на Агенция „Митници“ да могат да бъдат подпомагани от зам.-директор.\r\nБиляна ИВАНОВА", "date": "2018.03.01", "title": "В Агенция „Митници“ вече ще има длъжност зам.-директор на дирекция"}
{"url": "http://www.focus-news.net/news/2018/03/01/2494604/ministerstvo-na-turizma-shte-izdade-parvite-udostovereniya-za-planinski-vodachi-na-15-mart.html", "text": "Министерството на туризма ще връчи първите удостоверения за планински водачи. Очаква се това да стане на официална церемония на 15 март в София. Това съобщиха от пресцентъра на Министерството на туризма. Удостоверенията се издават с подпис на министъра на туризма Николина Ангелкова на успешно издържалите  изпита за придобиване на професионална правоспособност. Документ ще получат 10 професионалиста. След това планинските водачи трябва да подадат заявление за вписване в Списъка на правоспособните планински водачи, част от Националния туристически регистър. Включването в него става със заповед на министър Николина Ангелкова, след което правоспособното лице получава идентификационна карта, задължителна за упражняване на професията. В момента в списъка за правоспособни водачи са вписани 248 квалифицирани лица. \r\nТова са първите изпити, които се провеждат за придобиване на правоспособност за упражняване на професията „Планински водач“. За провеждането им със заповед на министъра на туризма бе създадена комисия, в която са включени представители от Министерството на туризма, Министерството на образованието и науката, Министерството на младежта и спорта, на акредитирани висши училища и на браншови, продуктови и професионални туристически сдружения, вписани в Националния туристически регистър. Изпитът се състои от две части – устна  и практическа  по въпросник. Предстои насрочване на следващ изпит за придобиване на правоспособност за правоспособност за планински водачи. \r\nНа церемонията в средата на март освен първите удостоверения за правоспособност на планинските водачи, документ за придобиване на правоспособност ще получат и успешно издържалите изпита за екскурзоводи. Това ще е втора група професионалисти, които са преминали изпита за упражняване на професията, който се организира от Министерството на туризма.", "date": "2018.03.01", "title": "Министерство на туризма ще издаде първите удостоверения за планински водачи на 15 март"}
{"url": "http://www.focus-news.net/news/2018/03/01/2494603/api-vremenno-dvizhenieto-po-patya-nova-zagora-gurkovo-v-uchastaka-panicharevo-asenovets-se-osashtestvyava-dvuposochno-v-edna-lenta-zaradi-avariral-tir.html", "text": "Временно движението по път II-55 Нова Загора - Гурково в участъка  Паничарево - Асеновец се осъществява двупосочно в една лента поради изтегляне на аварирал товарен камион. Това съобщиха от пресцентъра на Агенция \"Пътна инфраструктура\". \"Пътна полиция\" регулира движението.", "date": "2018.03.01", "title": "АПИ: Временно движението по пътя Нова Загора - Гурково, в участъка  Паничарево - Асеновец, се осъществява двупосочно в една лента заради аварирал ТИР"}
{"url": "http://www.focus-news.net/news/2018/03/01/2494587/mustafa-karadaya-dps-neka-se-zapoznaem-s-faktite-za-sreshtata-za-chez-i-togava-shte-se-proiznesem.html", "text": "Нека да видим какви действия са си начертали, да видим какви са намеренията и тогава да се произнесем. Нека да се запознаем с фактите. Това каза пред журналисти в Народното събрание председателят на ПГ на ДПС Мустафа Карадайъ за срещата между премиера Бойко Борисов и Гинка Върбакова, собственик на купувача на ЧЕЗ „Инерком България“, предаде репортер на Агенция „Фокус“. Попитан добра ли е идеята държавата да влезе в ЧЕЗ той коментира: „Не очаквайте от нас да коментираме предположения“.\r\nБиляна ИВАНОВА", "date": "2018.03.01", "title": "Мустафа Карадайъ, ДПС: Нека се запознаем с фактите за срещата за ЧЕЗ и тогава ще се произнесем"}
{"url": "http://www.focus-news.net/news/2018/03/01/2494606/burgas-75-godishna-zhena-ot-grada-e-stanala-zhertva-na-telefonna-izmama-s-16-200-leva.html", "text": "75-годишна жена от града е станала жертва на телефонна измама с 16 200 лева. Това съобщиха от ОДМВР-Бургас. Жената, живееща на ул. „Ружа“ в Бургас, е била лъгана в продължение на е 3 дни (от 20.03. 2018 г. до 23.02.2018 г.) Тя е предала сумата от общо 16 200 лв. (последната част от която в размер на 5 600 лв., оставила в торбичка под пейка в близост до Областна управа – Бургас). Извършителят е 67-годишния от Х.Х. от с. Билка, общ. Руен, който взел последната част от парите на пенсионерката. Х.Х. направил пълни самопризнания и върнал 1 400 лв. Работата по цялостно документиране на престъпната дейност на 67-годишния мъж продължава от служители на Първо Районно управление – Бургас.", "date": "2018.03.01", "title": "Бургас: 75-годишна жена от града е станала жертва на телефонна измама с 16 200 лева"}
{"url": "http://www.focus-news.net/news/2018/03/01/2494609/shumen-obstanovkata-v-oblastta-se-normalizira-sled-prodalzhitelnite-valezhi-i-silniya-vyatar.html", "text": "Обстановката в Шумен и региона се нормализира след продължителните валежи и силния вятър. Това съобщиха от пресцентъра на Областна администрация Шумен. Все още остава ограничението за движение за МПС над 3,5 по път Шумен – Силистра. Ришки проход е забранен за МПС над 12 т. Възстановено е движението за всички МПС по път I-2 Шумен-Разград-Русе. Възстановено е движението за всички моторни превозни средства по третокласната пътна мрежа в област Шумен. По информация на дежурните в общините няма населени места без ток и вода, доставя се хляб. Почистващите фирми работят за разчистване на общинските пътища. В община Нови пазар след село Памукчии в посока Преселка все още пътят не е отворен, като се пътува през Мировци. В община Венец е затворен пътят към Габрица и се пътува през Черноглавци. В община Каолиново в момента се работи за разчистване пътя към село Климент. В община Хитрино са отворени пътищата към Венец и Висока поляна, в останалите направления между селата продължава работата по почистване на пътищата.", "date": "2018.03.01", "title": "Шумен: Обстановката в областта се нормализира след продължителните валежи и силния вятър."}
{"url": "http://www.focus-news.net/news/2018/03/01/2494602/silistra-minus-19-gradusa-sa-izmereni-v-glavinitsa.html", "text": "Минус 19 градуса са измерени в Главиница,в Силистра минималната температура минус 13,4. Това съобщи за Радио „Фокус“-Шумен Йордан Чешмеджиев, ръководител на Метеорологичната обсерватория. „Оправдаха се очакванията за студено и мразовито време. Осъмнахме с температурни рекорди. Сутринта в 7 часа местно време в Алфатар беше измерена минимална температура от минус 16,4 градуса, температурният рекорд за тази дата от както се правят метеорологични наблюдения в Алфатар е от 1986 година, тогава минималната температура е била 16,0 градуса. От същата година е и температурния рекорд в Главиница, когато на същата дата е измерена минимална температура от минус 18,4 градуса, а днес там измериха минус 19,0 градуса“, каза Йордан Чешмеджиев. Снежната покривка в област Силистра е от 34 до 54 см. Температурите до края на седмицата ще се покачват, но има опасност от образуване на поледици.\r\nИвелина ИВАНОВА", "date": "2018.03.01", "title": "Силистра: Минус 19 градуса са измерени в Главиница"}
{"url": "http://www.focus-news.net/news/2018/03/01/2494610/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.01", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/01/2494605/reuters-rusiya-saobshtava-che-tsivilnite-v-iztochna-guta-iskat-da-badat-evakuirani.html", "text": "Руската армия съобщава, че цивилните в контролирания от сирийската опозиция анклав Източна Гута са изпратили голям брой молби да бъдат евакуирани, предава  Reuters.\r\nСпоред  руския генерал-майор Владимир Золотухин  въоръжената опозиция продължава да обстрелва евакуационния коридор, извеждащ от Източна Гута към териториите, контролирани от правителството.  Виктор Турмаков", "date": "2018.03.01", "title": "Reuters: Русия съобщава, че цивилните в Източна Гута искат да бъдат евакуирани"}
{"url": "http://www.focus-news.net/news/2018/03/01/2494613/vecher-makedoniya-izklyuchitelno-studeno-vreme-skova-balkanite.html", "text": "Балканският полуостров е скован от сняг и лед. Днес е най-студеният ден за тази зима. Има жертви в Сърбия и Словения, съобщава македонската медия “Вечер“.\r\nОстра зима в Европа. Балканите са оковани в сняг и лед. Днес е най-студеният ден през тази зима. Има и жертви на студ и сняг в Сърбия и Словения.\r\nВ Сърбия е  съобщено за два смъртни случая. Мъж на 75 години е намерен мъртъв на полски път, недалеч от село Малоша, близо до Долевац. В село Ярешник в Босилеградско е открито  безжизненото тяло на човек  на 49-годишна възраст.\r\nВ Словения, където температурите са далеч под нулата, възрастен човек е починал от замръзване, след като е излязъл на двора си за дърва в град Марибор.\r\nСняг с дебелина от 110 см е регистриран в Албания. Снеговалежи има  дори в Тирана, където те са  рядкост. Много училища са затворени, докато на места пътищата са блокирани, а електроподаването – прекъснато.\r\nВ Косово всички училища са затворени поради изключително ниски температури.\r\nНиските температури затрудняват трафика в Хърватия и много училища остават затворени заради  сняг по крайбрежието на  Адриатическо море. Виктор Турмаков", "date": "2018.03.01", "title": "„Вечер“ (Македония) : Изключително студено време скова Балканите"}
{"url": "http://www.focus-news.net/news/2018/03/01/2494600/targovtsite-veche-sa-zadalzheni-da-izpolzvat-samo-softueri-za-upravlenie-na-prodazhbite-registrirani-v-spisak-na-nap.html", "text": "Народните представители приеха окончателни промени в Закона за митниците, предаде репортер на Агенция „Фокус“. С промените депутатите измениха и Закона за данък върху ДДС. Министърът на финансите вече ще определя изискванията към софтуера за управление на продажбите в търговските обекти и към производителите, разпространителите и ползвателите на такъв софтуер. С наредба министърът ще определя изискванията и към лицата, които извършват продажби чрез електронен магазин.\r\nДепутатите решиха производителите и разпространителите на софтуер да декларират в НАП, че софтуерът отговаря на изискванията. Ще се декларира и това, че софтуерът не може да променя, изтрива или манипулира информацията в базата данни, с която работи.\r\nНАП ще създаде електронен списък на софтуерите за управление на продажби в търговските обекти. Лицата ще са длъжни да използват в търговските си обекти само включените в списъка софтуери.\r\nБиляна ИВАНОВА", "date": "2018.03.01", "title": "Търговците вече са задължени да използват само софтуери за управление на продажбите, регистрирани в списък на НАП"}
{"url": "http://www.focus-news.net/news/2018/03/01/2494611/gabrovo-1-mart-shte-e-neucheben-den-za-patuvashtite-do-grada-uchenitsi.html", "text": "1 март ще е неучебен денза пътуващите до Габрово ученици. Това съобщиха за Радио „Фокус“ – Велико Търново от Община Габрово. Решението днес пътуващите ученици да останат по домовете си е взето от ръководството на средищното училище СУ „Райчо Каролев“ във връзка с усложнената зимна обстановка. Продължава почистването и обработванеот на пътнтие участъци към селата, както и на градската пътна мрежа. Температурата в Габрово е минус 17 градуса. Предвид изключително ниските температури, градските линии се движат със закъснения. Линиите към селата се изпълняват по график. Не се изпълняват линиите към Свищов и Варна.\r\nТоплоподаването в града е нормално.\r\nПроходът Шипка е проходим при зимни условия, пътното платно е почистени и обработено. Височината на снежната покривка е около 80 см, температурата – минус 17 градуса. Остава в сила забраната за движение на МПС с обща маса над 12 тона. Пътищата за гр. Севлиево, Трявна, Дряново са почистени и обработени, проходими при зимни условия.\r\nВремето в курортен комплекс Узана ясно и слънчево Температурата е минус 15, снежната покривка е 80 см. Пътят е почистен, обработен, проходим е при зимни условия.\r\nНадежда КРЪСТЕВА", "date": "2018.03.01", "title": "Габрово: 1 март ще е неучебен ден за пътуващите до града ученици"}
{"url": "http://www.focus-news.net/news/2018/03/01/2494608/ednolichnite-targovtsi-koito-ne-izpolzvat-softuer-registriran-v-nap-shte-plashtat-globa-ot-5-do-10-hil-leva.html", "text": "Народните представители приеха окончателни промени в Закона за митниците, предаде репортер на Агенция „Фокус“. С промените депутатите измениха и Закона за данък върху ДДС и въведоха санкции при използването на софтуер за управление на продажбите в търговски обекти. За физически лица, които не са търговци- от 1000 до 3000 лева. За юридическите лица или едноличните търговци- от 5000 до 10 хил. лева. При повторно нарушение размерът на глобата се увеличава двойно.\r\nБиляна ИВАНОВА", "date": "2018.03.01", "title": "Едноличните търговци, които не използват софтуер, регистриран в НАП, ще плащат глоба от 5 до 10 хил. лева"}
{"url": "http://www.focus-news.net/news/2018/03/01/2494615/montana-nivoto-na-reka-dunav-kray-lom-se-e-ponizhilo-s-16-sm.html", "text": "Нивото на Дунав в началото на българския участък на реката - при Ново село, за последното денонощие се е понижило с 15 см, водният стоеж е 352 см, съобщиха от местната Хидрометеорологична станция. Нивото на реката край Видин е 403 см, понижението също е от 15 см. Край Лом през последното денонощие нивото на реката се е понижило с  16 см, водният стоеж е 429 см. Нивото на реката се е понижило край Оряхово с 13 см, водният стоеж е 319 см. Температурата на водата край Ново село е 2,6 градуса, а край Оряхово - 3,3 градуса.", "date": "2018.03.01", "title": "Монтана: Нивото на река Дунав край Лом се е понижило с 16 см"}
{"url": "http://www.focus-news.net/news/2018/03/01/2494617/sadokladchitsite-na-ep-postignahme-obshto-razbirane-otnosno-ramkata-na-vazmozhno-sporazumenie-za-prerazglezhdane-na-direktivata-otnosno-komandirovaneto-na-rabotnitsi.html", "text": "По време на седмия триалог постигнахме общо разбиране относно рамката на едно възможно споразумение за преразглеждане на директивата относно командироването на работници. Това се посочва в съвместно изявление на съдокладчиците на Европейския парламент (ЕП) Елизабет Морен-Шартие и Агнес Йонгхериус, българския заместник-министър на труда и социалната политика Зорница Русинова и комисаря по въпросите на заетостта, социалните въпроси, уменията и трудовата мобилност Мариан Тейсен във връзка с преразглеждането на Директивата относно командироването на работници, изпратено от Представителството на Европейската комисия в България.  \r\nПубликуваме пълния текст на изявлението без редакторска намеса:\r\n\"След интензивни преговори, ние преговарящите от името на Европейския парламент, Съвета и Комисията сме изключително доволни, че успяхме да обсъдим всички въпроси по време на седмия триалог. Постигнахме общо разбиране относно рамката на едно възможно споразумение за преразглеждане на директивата относно командироването на работници. Смятаме, че предложеното пакетно споразумение е балансирано. Възможното споразумение установява принципа на равно заплащане за еднакъв труд на едно и също място, като същевременно осигурява повече правна сигурност както за работниците, така и за работодателите. \r\nСега ще представим резултатите от нашите преговори в съответните ни институции и ще направим всичко възможно да осигурим необходимите за окончателното приключване мандати\".", "date": "2018.03.01", "title": "Съдокладчиците на ЕП: Постигнахме общо разбиране относно рамката на възможно споразумение за преразглеждане на директивата относно командироването на работници"}
{"url": "http://www.focus-news.net/news/2018/03/01/2494618/premierat-boyko-borisov-razgovarya-s-prezidenta-na-kosovo-hashim-tachi.html", "text": "„Трябва да се възползваме от момента и да се съсредоточим върху реалното изграждане на коридори между нашите страни – транспортни, енергийни, дигитални“, заяви премиерът Бойко Борисов на срещата си с косовския президент Хашим Тачи. Това съобщиха от правителствената информационна служба. Той подчерта, че се откриват възможности с хибридно финансиране, чрез подкрепа от различни финансови институции и други донори, да се инвестира в изпълнението на конкретни проекти. „Свързаността, както и визовата либерализация, ще спомогне за увеличаване на туристите между нашите страни и на преките бизнес контакти, което ще има за резултат задълбочаване на търговското сътрудничество в региона”, каза българският министър-председател. \r\nПремиерът Борисов припомни конфликтите на Балканите през 90-те години на миналия век и подчерта, че най-важното в момента е да се гледа напред - какво може да се направи за региона и за хората. „Тази наша цел, която се превърна в европейска тема на най-високо ниво, означава и интегриране на Косово. Наясно сме за предизвикателствата, произтичащи от позицията на някои страни-членки по статута, но това не бива да ви обезкуражава“, каза Борисов.\r\nДвамата лидери приветстваха и Стратегията за Западните Балкани, в която Европейската комисия включи всички идеи на България за развитие на региона. „С този документ категорично се декларира желанието Европа да се развива като континент на стабилността, сигурността и просперитета. На Косово, Република Македония, Сърбия, Черна гора, Босна и Херцеговина и Албания и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС“, добави премиерът Бойко Борисов.", "date": "2018.03.01", "title": "Премиерът Бойко Борисов разговаря с президента на Косово Хашим Тачи"}
{"url": "http://www.focus-news.net/news/2018/03/01/2494619/aktualna-patna-obstanovka.html", "text": "Температурите са в интервала от – 20° до – 3°. Това съобщиха от пресцентъра на Агенция „Пътна инфраструктура“ (АПИ). \r\nТемператури от метеостанциите на АПИ в °C:\r\n- проход „Предела“: -8,3°;\r\n- Кресна: -2,5°;\r\n- проход „Република“: -6,8°;\r\n- Костандово: -16,3°;\r\n- проход „Шипка“: -3,3°;\r\n- проход „Петрохан“: -11,8°;\r\nВремето над страната е предимно облачно.\r\nВятър духа в областите Варна, Видин Добрич, Пазарджик, Пловдив, Разград, Сливен, Смолян, София, Търговище и Шумен. \r\nПътните настилки са предимно заснежени, заледени и обработени.\r\nОбстановка /състояние/ по републиканската пътна мрежа:\r\nПроходи: \r\nОграничения за текущия период:\r\n- „Айтоски“– забранен за МПС над 12 т;\r\n- „Дюлински” – затворен за всички МПС;\r\n- „Котленски” – затворен за МПС над 12 т;\r\n- „Обзорски“ – забранен за МПС над 12 т;\r\n- „Печинско“ – отворен за всички МПС;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС;\r\nВременни ограничения:\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” – забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: \r\nОПУ Бургас:\r\nОграничено е движението за всички МПС по АМ „Тракия“ от Карнобат до Бургас в двете посоки. \r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради силен вятър и снегонавявания.\r\nОбходен маршрут: Стара Загора – Нова Загора – Гурково.;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за МПС до 3,5 т. по път I-9 Дуранкулак – граница с Област Варна поради силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради силен вятър и снегонавявания.\r\nОПУ Бургас: \r\n- ограничено е движението за МПС над 12т в участъка Обзор – Слънчев бряг.\r\nДруги въведени извънредни временни ограничения на движението:\r\nОПУ Бургас:\r\n- Временно е ограничено движението на всички МПС по път III-795 Вълчаново ханче - Малина поради силен вятър и снегонавявания;\r\n- Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания;\r\n- Временно движението по път III-2085 Горица – Просеник е ограничено за всички МПС силен вятър и снегонавявания.\r\n- Временно движението по път III-6009 Изворище – Каблешково – Ахелой е ограничено за всички МПС;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване.\r\n- Ограничено е движението по път III-407 Павел – Совата за МПС над 12 т. поради снегонавяване.\r\nОПУ Видин:\r\n- ограничено е движението за всички МПС по път III-1412 от разклон за с. Бранковци до с. Раковица поради снегонавявания.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради снегонавявания;\r\n- Ограничено е движението за МПС над 3,5 т по път II-27 Добрич – Балчик поради снегонавявания.\r\n- Временно движението по път II-29 Добрич – Генерал Тошево – Кардам – ГКПП Йовково е ограничено за движение на МПС над 3,5 т снегонавявания;\r\n- Ограничено е движението на МПС над 12 т по път II-71 Добрич – Силистра поради снегонавявания; \r\n- Временно движението по път II-71 Добрич – Балчик е ограничено за всички МПС поради снегонавявания.\r\n- Ограничено е движението на МПС над 3,5 т по път III-207 Кочмар – Тервел – граница Шумен – Силистра поради снегонавявания \r\n- Ограничено е движението на МПС над 12 т по път III-207 Кочмар – Стефан Караджа поради снегонавявания \r\n- Ограничено е движението на всички МПС по път III-293 Добрич – Крушари поради снегонавявания;\r\n- Ограничено е движението на всички МПС по път III-296 Генерал Тошево – Каварна поради снегонавявания;\r\n- Ограничено е движението за всички МПС по път III-901 Шабла – Каварна поради снегонавявания.\r\n- Ограничено е движението за МПС на 12 т. по път III-2077 Кочмар – Тервел – Межден поради снегонавявания.;\r\n- Ограничено е движението за МПС над 12 т. по път III-2075 Орляк – Зърнево поради обилен снегонавявания. \r\n- Ограничено е движението за всички МПС по път III-2702 Генерал Киселово – Ведрина – Добрич поради снегонавявания. \r\n- Ограничено е движението на всички МПС по път III-2903 Генерал Тошево – Росица поради снегонавявания.\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради снегонавявания.\r\n- Временно движението по път III-7102 Тервел – Ангеларий е ограничено за движение на всички МПС поради снегонавявания.\r\n- Ограничено е движението за всички МПС по път III-7103 Oногур – Телериг – Крушари поради снегонавявания.\r\n- Временно движението по път III-7106 Карапелит – Кочмар е ограничено за движение на  МПС над 12 т поради снегонавявания.\r\n- Ограничено е движението за всички МПС по път III-9002 Балчик – Генерал Тошево поради снегонавявания.\r\n- Ограничено е движението за всички МПС по път III-9701 Добрич – Сърнино поради снегонавявания.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради снегонавявания.\r\nОПУ Пазарджик: \r\n- Временно движението по път II-37 Батак-Доспат е ограничено за МПС над 12 т с ремаркета и полуремаркета.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради снегонавявания.\r\n- Движението по път III-8611 Белица – Загражден се осъществява задължително с вериги за всички МПС снегонавявания.\r\nОПУ Разград: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Ограничено е движението за МПС над 3,5 т по път II-23 Кубрат – Дулово поради снегонавявания.\r\n- Ограничено е движението за МПС над 12 т по път II-49 Разград –Тутракан поради снегонавявания.\r\n- Ограничава се движението за МПС над 12 т по път II-49 Разград – Търговище поради снегонавявания.\r\n- Ограничено е движението за МПС над 12 т по път II-51 Дралфа – Чудомир – Лозница – път I-2 поради снегонавявания.\r\n- Ограничено е движението за МПС над 12 т по път III-205 Разград – Исперих поради снегонавявания.\r\n- Ограничено е движението за МПС над 12 т по път III-205 Исперих – Стефан Караджа снегонавявания.\r\n- Ограничено е движението за МПС над 12 т по път III-206 Пороище – Лозница поради снегонавявания.\r\n- Ограничено е движението за МПС над 12 т по път III-702 Пристое – Лъвино поради снегонавявания.\r\n- Ограничено е движението за МПС над 12 т. по път III-2001 Ветово – Глоджево поради снегонавявания.\r\n- Ограничено е движението за МПС над 12 т по път III-2002 Цар Калоян – Захари Стояново снегонавявания.\r\n- Ограничено е движението за МПС над 12 т. по път ІІІ-2003 Дряновец – Сеново поради снегонавявания.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за МПС над 3,5 т по път ІІІ-2102 Черешово – Бисерци поради снегонавявания.\r\n- Ограничено е движението за МПС над 12 т по път ІІІ-2302 Сеново – Просторно поради снегонавявания.\r\n- Ограничено е движението за МПС над 12 т по път ІІІ-2305 Исперих – Зебил поради снегонавявания.\r\n- Ограничено е движението за МПС над 12 т по път ІІІ-2306 Тодорово – Къпиновци поради снегонавявания.\r\n- Ограничено е движението за МПС над 12 т по път ІІІ-4902 Побит Камък – Веселец снегонавявания.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/ поради снегонавявания.\r\n- Ограничено е движението за МПС над 12 т по път ІІІ-7002 Ясенково – Голям извор поради снегонавявания.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Временно движението на МПС над 3,5 т по път III-202 Щръклево – Русе е ограничено поради снегонавявания.\r\n- Временно движението за всички МПС по път III-2001 Писанец – Ветово е ограничено поради снегонавявания.\r\n- Временно движението за всички МПС по път III-2003 Дряновец – Сеново е ограничено поради снегонавявания.\r\n- Временно движението за МПС над 3,5 т. по път III-2102 Сливо поле – Черешово е ограничено снегонавявания.\r\n- Временно движението за всички МПС по път III-2302 Червена вода – Ветово е ограничено поради снегонавявания.\r\nОПУ Силистра:\r\n- Ограничава се движението за МПС над 3,5 т по път II-23 Дулово – Исперих поради снегонавявания.\r\n- Ограничено е движението за МПС над 3,5 т по път II-49 Старо село – Кубрат поради снегонавявания.\r\n- Ограничава се движението за МПС над 12 т по път II-71 Силистра – Добрич поради снегонавявания.\r\n- Ограничено е движението на всички МПС по път III-205 Тутракан – Исперих поради снегонавявания. Обходен маршрут: Царев дол – Черногор – Главиница – Исперих.\r\n- Ограничено е движението за МПС над 3,5 т по път III-207 Алеково – Тервел поради снегонавявания.\r\n- Ограничено е движението за МПС над 3,5 т по път III-701 Секулово – Нови пазар поради снегонавявания.\r\n- Ограничено е движението за МПС над 3,5 т по път III-2077 Каблешково – Межден снегонавявания.\r\n- Ограничено е движението за МПС над 12 т по път III-2305 Конево - Зебил - Вълкан поради снегонавявания.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Благоевград – Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.\r\nОПУ Търговище: \r\n- Ограничава се движението по път II-49 Разград – Търговище за МПС над 12 т. поради снегонавявания.\r\nМашини работили по зимното поддържане: 717 бр.", "date": "2018.03.01", "title": "Актуална пътна обстановка"}
{"url": "http://www.focus-news.net/news/2018/03/01/2494612/dragomir-stoynev-pg-na-bsp-za-balgariya-napusna-zalata-zashtoto-se-otne-pravoto-na-opozitsiyata-da-zashtiti-predpriemachite.html", "text": "ПГ на „БСП за България“ напусна залата, защото се отне правото на опозицията да защити предприемачите. Това каза заместник-председателят на ПГ на „БСП за България“ по време на брифинг в Народното събрание във връзка с процедурата за спиране на дебатите по текста от Закона за митниците за новите софтуери за управление на продажбите, предаде репортер на Агенция „Фокус“. Стойнев поясни, че от ГЕРБ са прекъснали и дебата, за да не могат от БСП да се изказват. „Това е една партия, която се брои за демократична и европейска“, заяви Стойнев. „Не е нормално управляващите под натиск да прокарват поредния лобистки закон“, каза Стойнев и поясни, че става въпрос за Закона за митниците, чрез който в преходните и заключителните разпоредби изменят 7 закона на едно четене. По думите му това е начинът на ГЕРБ да вкарват промени на тъмно. „ГЕРБ ще рекетира малки и средни предприемачи, малкия и средния бизнес“, каза Стойнев. „Ето това е ГЕРБ“, посочи заместник-председателят на ПГ на „БСП за България“ и обясни, че се намалява административната тежест за държавата и за чиновниците, но не и за бизнеса. „Скоро ще има предсрочни избори, нека българските предприемачи да се замислят за кого ще гласуват“, допълни Стойнев. \r\nДеница КИТАНОВА", "date": "2018.03.01", "title": "Драгомир Стойнев: ПГ на „БСП за България“ напусна залата, защото се отне правото на опозицията да защити предприемачите"}
{"url": "http://www.focus-news.net/news/2018/03/01/2494622/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за образователни теми под заглавието „Учители от „Аксаков“ на обучение в Брюксел. На втора страница водеща е темата за проблемите с паркингите в Пазарджик. „Търси се концесионер за „Синя зона“, пише изданието и допълва, че договорите за паркингите при бившите Халии на ул. „Иван Вазов„ ще бъдат прекратени, а общо 57-те им места ще преминат към „Синя зона“. Основна тема за трета страница на вестника е положението в региона след снеговалежите. „Снегопочистването продължава“, пише „Пазарджишка Марица“ и уточнява, че над 60 машини работят по пътищата от републиканската мрежа в областта. На четвърта страница е поместен анализ на сделката за ЧЕЗ под заглавието „Сънят на разума винаги ражда чудовища“. На следващите си страници изданието отделя място за национални теми, а също за спортни и културни материали.", "date": "2018.03.01", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/01/2494607/sofiya-vladimirova-sem-neka-sledvashtite-godini-sa-oshte-po-uspeshni-za-radio-fokus-pirin-i-radio-fokus-kyustendil-i-tehniya-ekip.html", "text": "Нека следващите години са още по успешни за Радио „Фокус“ – Пирин и Кюстендил и техния екип. Това се посочва в поздравителен адрес от председателят на Съвета за електронни медии (СЕМ) София Владимирова по повод 12-та годишнина от създаването на Радио „Фокус“ – Пирин и 10-та годишнина от създаването на Радио „Фокус“ – Кюстендил. \r\nВ текста се казва още: „От името на Съвета на електронни медии Ви поздравявам по случай 12-та годишнина от създаването на радио „Фокус“ – гр. Благоевград и 10-та годишнина от създаването на  радио „Фокус“ – гр. Кюстендил. Пожелавам на Вас и на всички колеги в медията здраве, да се радвате на нови професионални успехи, да съхранявате жив непримиримия журналистически дух и ентусиазъм да утвърждавате стандартите на професионалната журналистика!\r\nНека следващите години са още по-успешни, нека аудиторията Ви следва, одобрява и насърчава във високо благородната и обществено ангажирана мисия“.", "date": "2018.03.01", "title": "София Владимирова, СЕМ: Нека следващите години са още по успешни за Радио „Фокус“ – Пирин и Радио „Фокус“ – Кюстендил и техния екип"}
{"url": "http://www.focus-news.net/news/2018/03/01/2494625/sofiya-shofyorite-da-se-dvizhat-s-povisheno-vnimanie-v-tunel-trayanovi-vrata-na-am-trakiya-poradi-avarien-remont-na-elektrozahranvaneto-na-osvetlenieto.html", "text": "Шофьорите да се движат с повишено внимание в тунел „Траянови врата“ на АМ „Тракия“ поради авариен ремонт на електрозахранването на осветлението. Това съобщиха от пресцентъра на Агенция \"Пътна инфраструктура\". Участъкът е сигнализиран е с пътни знаци и ограничението на скоростта е 50 км/ч.", "date": "2018.03.01", "title": "София: Шофьорите да се движат с повишено внимание в тунел „Траянови врата“ на АМ „Тракия“ поради авариен ремонт на електрозахранването на осветлението"}
{"url": "http://www.focus-news.net/news/2018/03/01/2494627/haskovo-detsata-ot-19-dg-shturche-dovedoha-baba-marta-v-obshtinata.html", "text": "Децата от 19 ДГ „Щурче“ доведоха Баба Марта при кмета на Община Хасково Добри Беливанов. Това съобщиха от Общината.\r\nС песни танци и стихчета те наричаха за здраве, успех и благоденствие. Пижо, Пенда, Мартенка и техните приятели мартеничките сътвориха един малък първомартенсски празник. \r\nБаба Марта върза мартеничка на кмета а той от своя страна подари мартенички на всички деца и техните учители и им пожела да са здрави, все така прилежни и послушни. \r\nДецата и Баба Марта посетиха и зам.-кмета Велин Балкански, който също им подари мартенички с пожелание за здраве и весели детски игри.", "date": "2018.03.01", "title": "Хасково: Децата от 19 ДГ „Щурче“ доведоха Баба Марта в Общината"}
{"url": "http://www.focus-news.net/news/2018/03/01/2494626/apostol-apostolov-kmet-na-simitli-pozhelavam-na-ekipa-na-radio-fokus-pirin-da-badete-vse-taka-korektni-i-vse-taka-barzi-pri-predavaneto-na-novinite.html", "text": "Изключително доволен съм от съвместната ни работа с екипа на Радио „Фокус“ – Пирин. Това каза кметът на Община Симитли Апостол Апостолов по повод 12-годишнина от откриването на офиса на Радио „Фокус“ – Пирин в Благоевград и 13-годишнина от започването на излъчването на радиото в Югозападна България. „Не напразно с Вас имаме една ползотворна и съвместна работа повече от 12 години. Пожелавам Ви да бъдете все така коректни и все така бързи при предаването на новините, въобще да бъдете себе си и това, което бяхте до сега и да надграждате“, каза още кметът на Симитли Апостол Апостолов. На екипът на Радио „Фокус“ – Пирин той пожела да бъде здрав и много успешен.\r\nЛивия НИНОВА", "date": "2018.03.01", "title": "Апостол Апостолов, кмет на Симитли: Пожелавам на екипа на Радио „Фокус“ – Пирин да бъдете все така коректни и все така бързи при предаването на новините"}
{"url": "http://www.focus-news.net/news/2018/03/01/2494590/volen-siderov-obedineni-patrioti-darzhavata-tryabva-da-ima-pone-blokirashta-kvota-za-da-mozhe-da-kontrolira-erp-tata.html", "text": "Държавата трябва да има поне блокираща квота, за да може да контролира ЕРП-тата. Това каза председателят на ПГ на „Обединени патриоти“ Волен Сидеров пред журналисти в Народното събрание, предаде репортер на Агенция „Фокус“.  „Добре е да има блокираща квота, как да стане трябва да кажат управляващите. Аз съм скромен парламентарист и давам идеи“, коментира Сидеров. Според него така ще има гаранция, че потребителят ще бъде защитен. Във връзка с идеята на премиера Бойко Борисов държавата да си върне ЧЕЗ изцяло, Волен Сидеров коментира, че ако той е стигнал до тази идея, може само да го поздрави. По думите му БСП е яхнала тази тема. „Водил съм тази битка за отвоюване на ЕРП-тата, БСП ги нямаше“, допълни Сидеров. \r\nДеница КИТАНОВА", "date": "2018.03.01", "title": "Волен Сидеров, „Обединени патриоти“: Държавата трябва да има поне блокираща квота, за да може да контролира ЕРП-тата"}
{"url": "http://www.focus-news.net/news/2018/03/01/2494629/gd-granichna-politsiya-dinamichna-e-obstanovkata-na-granichnite-punktove-s-rumaniya-poradi-vloshenata-meteorologichna-obstanovka.html", "text": "Динамична е обстановката на граничните пунктове с Румъния поради влошената метеорологична обстановка. Това съобщиха за Агенция „Фокус“ от пресцентъра на ГД „Гранична полиция“.  На ГКПП „Кардам“ е възстановено движението, но румънските гранични власти не пропускат автомобили над 3,5 тона в двете посоки.  Непроходими остават пътищата към ГКПП „Дуранкулак“ и ГКПП „Кайнарджа“. Фериботът на ГКПП „Свищов“ не работи.\r\nНа ГКПП „Дунав мост Видин – Калафат“ трафикът на товарни автомобили на изход от страната е интензивен. \r\nГКПП „Дунав мост Русе-Гюргево“ е проходим за всички видове превозни средства. За да се избегне възможността за авариране и блокиране на платната на мостовото съоръжение, граничните власти пропускат товарни автомобили на реципрочен принцип – по 20 камиона последователно за България и за Румъния.\r\nНа българо-сръбската граница,  българо-македонската,  българо-гръцката и българо-турската граници  пунктовете са проходими при зимни условия, трафикът е нормален.", "date": "2018.03.01", "title": "ГД „Гранична полиция“: Динамична е обстановката на граничните пунктове с Румъния поради влошената метеорологична обстановка"}
{"url": "http://www.focus-news.net/news/2018/03/01/2494620/dobrich-okrazhen-sad-dobrich-prekrati-dve-dela-za-otnemane-na-imushtestvo-dobrich.html", "text": "Добрич: Окръжен съд - Добрич прекрати две дела за отнемане на имущество Добрич, съобщиха от пресцентъра на съда. Окръжен съд - Добрич прекрати две дела за отнемане в полза на държавата на имущество, придобито от престъпна дейност, поради недопустимост на предявените искове. Причината за прекратяване на делата са неспазени от Комисията за противодействие на корупцията и отнемане на незаконно придобитото имущество законови срокове, в които би трябвало да започне и да приключи процедурата по проверката на нечие имущество. В едното от прекратените дела се искаше отнемане на имущество от Анелия Ц. - бивш председател на Варненския административен съд. Ищецът е направил искане за отнемане на сумата от 153 548 лева, като се е позовавал на влязла в сила на 7 октомври 2015 г. осъдителна присъда за подкуп срещу бившата съдийка и предположението, че има косвена връзка между това престъпление и претендираната за отнемане сума. Другото дело беше образувано по иск за отнемане в полза на държавата на незаконно придобито имущество от Петър П. от Добрич, неговата бивша съпруга и дружество, еднолична собственост на първия ответник и контролирано от него през 2010г. и 2011година. Комисията е започнала проверка на имуществото, след като първият ответник е бил привлечен като обвиняем за данъчни престъпления. След частичен отказ от първоначално предявените искове, Комисията настояваше от тримата ответници да бъде отнето имущество на обща стойност 342 662.33 лева. Съдебните състави и по двете дела са преценили обаче, че Комисията не е спазила определените срокове, в които трябва да започне и приключи процедурата по проверката на имуществото на проверяваните лица. И в двата съдебни акта се посочва, че визираните срокове са задължителни, а не инструктивни и след като Комисията не ги е спазила, тя е изгубила правото си да предяви искове в съда срещу проверяваните лица. По делото срещу бившия председател на Варненския административен съд производството пред Комисията е образувано през юли 2008г., а решението за внасяне на мотивираното искане за отнемане на имущество е от май 2016г., почти 7 години след изтичане на законовия срок. По другото дело Комисията не е спазила срока, в който би трябвало да вземе решение за започване на проверка на имуществото на Петър П. от Добрич.", "date": "2018.03.01", "title": "Добрич: Окръжен съд - Добрич прекрати две дела за отнемане на имущество Добрич"}
{"url": "http://www.focus-news.net/news/2018/03/01/2494621/dragomir-stoynev-bsp-znayat-se-firmite-koito-shte-proizvedat-kasovite-aparati-i-shte-razrabotyat-softuera-za-upravlenie-na-prodazhbite.html", "text": "Вече се говори, че се знаят фирмите, които ще произведат касовите апарати и ще разработят софтуера и връзките с останалите системи. Това каза заместник-председателят на ПГ на „БСП за България“ по време на брифинг в Народното събрание във връзка с процедурата за спиране на дебатите по текста от Закона за митниците за новите софтуери за управление на продажбите, предаде репортер на Агенция „Фокус“. Стойнев заяви, че става въпрос за три-четири фирми. „Тези, които едвам изкарват хляба си, тези, които са микро, малки и средни предприятия и личните ви лекари, трябва да подновят своите устройства, да ги заплатят. Това всичко ще бъде за тяхна сметка“, каза заместник-председателят на ПГ на „БСП за България“. \r\nДеница КИТАНОВА", "date": "2018.03.01", "title": "Драгомир Стойнев, БСП: Знаят се фирмите, които ще произведат касовите апарати и ще разработят софтуера за управление на продажбите"}
{"url": "http://www.focus-news.net/news/2018/03/01/2494623/donald-tusk-kam-velikobritaniya-imate-li-po-dobra-ideya-za-sporazumenie-za-brekziti.html", "text": "Председателят на Европейския съвет Доналд Туск заяви, че „общата регулаторна област“ е решението на ЕС за избягване на „твърда граница“ между Република Ирландия и Северна Ирландия след Брекзит, предава EUobserver.\r\nПо време на реч преди срещата си с британския министър-председател Тереза Мей този следобед той заяви, че ще пита „дали британското правителство има по-добри идеи“. Агенция \"Фокус\" припомня:\r\nЕвропейската комисия на 28 февруари 2018 г. публикува чернова на предлагания от ЕС вариант на договора за Брекзит. Британският министър-председател го разкритикува остро.  Виктор Турмаков", "date": "2018.03.01", "title": "Доналд Туск към Великобритания: Имате ли по-добра идея за споразумение за Брекзит?"}
{"url": "http://www.focus-news.net/news/2018/03/01/2494628/afp-vladimir-putin-zayavi-che-shte-namali-na-polovina-nepriemlivoto-ravnishte-na-bednost-v-rusiya-v-sledvashtite-shest-godini.html", "text": "Руският президент Владимир Путин заяви, че цели да намали „неприемливото“ равнище на бедност в страната наполовина в течение на следващите шест години, предава  AFP.\r\n„Трябва поне наполовина да намалим равнището на бедност в следващите шест години“, заяви Путин. Той добави, че 20 милиона руснаци живеят в момента под линията на бедност, в сравнение с 42 милиона през 2000 г. Виктор Турмаков", "date": "2018.03.01", "title": "AFP: Владимир Путин заяви, че ще намали на половина „неприемливото“ равнище на бедност в Русия в следващите шест години"}
{"url": "http://www.focus-news.net/news/2018/03/01/2494636/liderat-na-bsp-korneliya-ninova-podari-martenitsi-na-zhurnalistite-v-parlamenta.html", "text": "Председателят на БСП Корнелия Нинова поздрави журналистите в парламента по повод традиционния български празник Баба Марта. Това съобщиха от пресцентъра на партията. Тя ги закичи с мартеници, като им пожела да бъдат здрави, все така напористи и обективни, като защитават интереса на обществото.", "date": "2018.03.01", "title": "Лидерът на БСП Корнелия Нинова подари мартеници на журналистите в парламента"}
{"url": "http://www.focus-news.net/news/2018/03/01/2494634/pazardzhik-kmetat-na-velingrad-d-r-kostadin-koev-pozdravi-samodeynite-sastavi-v-obshtinata.html", "text": "Кметът на община Велинград д-р Костадин Коев поздрави самодейните състави в общината  по повод Деня на самодейното изкуство, съобщи за Радио „Фокус“ – Пазарджик Бояна Кирилова от Общината. „Този празник въплъщава в себе си българския дух, талант и любов към творчеството. Вашият  ентусиазъм и неизчерпаема енергия  не угасват. С вашите песни, танци, музика и слово Вие правите по-красив и ведър делника на хората. Всички вие заслужавате уважение и възхищение за своя труд – безкористен и всеотдаен. Аз съм горд, че всички Вие  развивате и  запазвате традициите ни живи! Пожелавам ви здраве, настроение и нови творчески успехи!“, се казва в поздравителния адрес.", "date": "2018.03.01", "title": "Пазарджик: Кметът на Велинград д-р Костадин Коев поздрави самодейните състави в общината"}
{"url": "http://www.focus-news.net/news/2018/03/01/2494635/pregled-na-osnovnite-temi-vav-velikotarnovskiya-pechat.html", "text": "„Глад за джипита, търсят още поне 22-ма лекари“, е заглавие от областния всекидневник „Янтра Днес”. Джипитата в областта се топят всяка година. От старта на здравната реформа през 2000 г. досега са намалели с 43-ма. Първият договор с РЗОК са сключили 187 общопрактикуващи лекари, а сега са останали 144-ма доктори. От тях 6 не работят със здравната каса, това означава, че 138 джипита лекуват над 200 000 пациенти във Великотърновско. Освен това всяка година проблемът се задълбочава, тъй като докторите в доболничната помощ застаряват.\r\n„Чакат още 4 млн. лв. за смяна на водопроводите в старата част“ е друго заглавие от ежедневника. 4 млн. лв. очаква Община Велико Търново от Министерството на регионалното развитие и благоустройството за смяна на водопроводите в Старата част на града. До момента са отпуснати 1,6 млн. лв., но получихме уверение, че ще бъдат осигурени и останалите средства, заяви инж. Динко Кечев – директор на Дирекция „Строителство и устройство на територията“ в общината. ВиК съоръженията ще бъдат подменени преди ремонта на улиците, който е заложен по проекта „Привлекателна и съхранена автентична градска среда на град Велико Търново“.\r\n„Студент от Свиленград предложи брак на приятелката си на Царевец” е заглавие от трета страница на ежедневника. „С почти 400 хил. лв. в Стражица правят преходно жилище за 8 деца“  четем на страница четири в изданието. На страница пет е поместен материал със заглавие: “Драгомир Йосифов – архитектът, отдаден на културното наследство“.\r\nНа спортната страница на вестник „Янтра Днес“ четем “Етърки спечелиха първата си контрола от подготовката в Полша“.\r\n„Шофьор на училище автобус влуди спасители с мним сигнал за снежен капан край Стрелец“, е заглавие от първа страница на другия областен ежедневник - “Борба“. Шофьор на училище автобус влуди спасители, родители и няколко кметства вчера сутринта с прибързан сигнал на тел. 112 за снежен капан край Стрелец. Около 8 часа на спешния телефон бил отправен зов за помощ за закъсал в преспите училищен рейс заедно с деца в него. Веднага след това била предприета акция по спасяването от пожарната и полицията. Екипи спасители, и от Българския червен кръст обходили района, откъдето бил подаден сигналът от шофьора на рейса, но не открили нито рейс, нито дори закъсала кола край Стрелец.\r\n„Арестуваха бившия кмет на Ореш, вилнял по време на разпит“ е друга тема от ежедневника. Бившият кмет на свищовското село Ореш е бил арестуван във вторник вечерта, след като вилнял в местното кметство. Екшънът се разиграл, след като 57-годишният Петър Йозов и синът му били привикани за разпит. Поводът бил множеството жалби, които пишел до всевъзможни институции срещу настоящия кмет Любомир Иронов и срещу градоначалника на Свищов Генчо Генчев. Наскоро в сигнал до главния прокурор Йозов наклеветил всички кметове на населени места, че са „мафиоти, а управникът на общината Генчо Генчев е шефът на мафията“. „В. Търново реализира най-големия си градоустройствен проект“, “Пожарникари спасяваха бедстващи хора в Свищов“, “Даниел Панов откри 31-вото общо събрание на Националното сдружение на общините“ и  “Областният град и група с 28 общини разпределя 41 млн. за домовете за възрастни“ са други заглавия от страниците на всекидневника.\r\n“Етър ВТ“ взе защитник, печелил Купата на Румъния“, “Отложиха старта на Северозападна Трета лига за 11 март, детско-юношеските групи почват на 10-и“ и “СК “Боляри 2009“ започна годината с 19 медала в Благоевград“ са заглавията от спортната страница на изданието.", "date": "2018.03.01", "title": "Преглед на основните теми във великотърновския печат"}
{"url": "http://www.focus-news.net/news/2018/03/01/2494631/reuters-vladimir-putin-zayavi-che-rusiya-tryabva-da-osashtestvi-probiv-v-zhizneniya-standart.html", "text": "Руският президент Владимир Путин заяви, че страната му трябва да осъществи пробив по отношение на жизнения стандарт, предава  Reuters.\r\n„Не сме постигнали необходимото равнище по отношение на добруването на хората“, заяви Путин по време на ежегодното си обръщение пред Руската Дума.\r\nТой допълни, че Русия трябва да разшири свободата във всички сфери и да бъде открита към света и новите идеи.  Виктор Турмаков", "date": "2018.03.01", "title": "Reuters: Владимир Путин заяви, че Русия трябва да осъществи пробив в жизнения стандарт"}
{"url": "http://www.focus-news.net/news/2018/03/01/2494637/kyustendil-signali-za-opasno-nadvisnali-ledeni-visulki-ot-sgradi-sa-podadeni-v-operativniya-tsentar-v-grada.html", "text": "Сигнали за опасно надвиснали ледени висулки от сгради са подадени в оперативния център в Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. Сигналите са насочени към Районна служба „Пожарна безопасност и защита на населението” – Кюстендил. Екипи на службата са отстранили ледените висулки от две сгради. В същото време е реагирано и на сигнал в Дупница, касаещ опасно надвиснали ледени висулки от моста на улица „Свети Иван Рилски” в града.\r\nВенцеслав ИЛЧЕВ", "date": "2018.03.01", "title": "Кюстендил: Сигнали за опасно надвиснали ледени висулки от сгради са подадени в оперативния център в града"}
{"url": "http://www.focus-news.net/news/2018/03/01/2494638/silistra-kmetat-na-alfatar-yanka-gospodinova-i-baba-marta-zavarzaha-martenitsi-na-kamennite-krastove-razpolozheni-v-chetirite-kraya-na-grada.html", "text": "Кметът на община Алфатар Янка Господинова и Баба Марта завързаха мартеници на каменните кръстове, разположени в четирите края на града. По традиция, чрез извършване на това символично действие, градът и неговите жители се предпазва от болести и несгоди. Това съобщиха от пресцентъра на Община Алфатар. \r\nИсторията на „мартите”, както ги наричат в Алфатар, е дълга. Корените им се откриват през 1733-1734 г. и се свързват с нашествието на чумата. Тогава жителите на Алфатар масово се разболяват. Оцелелите местни първенци се събират и изготвят план за спасение на селото. Изваждат камъни от местната кариера, майстори – каменари ги дялат, като за труда си не вземат никакви пари. Готовите камъни са забити в четирите края на селото под формата на християнски кръст, освещават ги и се молят за здравето и изцелението на болните.\r\nПрез годините хората забравят камъните – пазители. През 80 – те години при Ванга отиват алфатарци и изпращайки ги, тя им казва, да открият тези каменни кръстове и да ги осветят, за да ги пазят в идните трудни години. По традиция всяка година на първи март се връзват марти на четирите камъка в четирите края на града, спазвайки поверието, че така ще предпазят града от болести и тегоби.", "date": "2018.03.01", "title": "Силистра: Кметът на Алфатар Янка Господинова и Баба Марта завързаха мартеници на каменните кръстове, разположени в четирите края на града"}
{"url": "http://www.focus-news.net/news/2018/03/01/2494640/nkzhi-niskite-temperaturi-sa-nalozhili-avariyno-spirane-na-tovarna-kompozitsiya-tragnala-ot-gara-vakarel.html", "text": "в 05.57 ч., локомотивният машинист на товарна  композиция с въглища на БДЖ-ТП, тръгващ от гара Вакарел в 05.50 ч., уведомява дежурния ръководител движение на гара Елин Пелин, че трудно овладява скоростта на влака. Това съобщиха от пресцентъра на Национална компания \"Железопътна инфраструктура\" (НКЖИ). Незабавно са уведомени влаковият и старшият диспечер в София. Влакът е насочен към гара Казичене  по път 2 (по правата) на закритото за ремонт междугарие Елин Пелин – Казичене. Своевременно са спуснати бариерите на прелез Верила в участъка, след който машинистът успява да спре влака.\r\nБързата и адекватна реакция на машиниста, дежурния ръководител движение и влаковите диспечери е осигурила безопасността на движението на влаковете в района и е предотвратила евентуална възможност за инцидент.", "date": "2018.03.01", "title": "НКЖИ: Ниските температури са наложили аварийно спиране на товарна композиция, тръгнала от гара Вакарел"}
{"url": "http://www.focus-news.net/news/2018/03/01/2494642/haskovo-mayka-e-udarila-uchitelkata-na-dashterya-si-s-drazhka-ot-metla.html", "text": "44-годишна жена от Меричлери, посегнала на учителката на детето си. Това съобщиха от пресцентъра на ОДМВР-Хасково. Сценката се разиграла, след като 51-годишната учителка изгонила 14-годишната си ученичка от клас, заради написани на дъската нецензурни думи по време на часа. Момичето се оплакало на майка си, която по обяд нахлула в училището и ударило преподавателката с дървена дръжка на метла. След подадения сигнал, на родителката е съставен акт по смисъла на Указа за борба с дребното хулиганство.", "date": "2018.03.01", "title": "Хасково: Майка е ударила учителката на дъщеря си с дръжка от метла"}
{"url": "http://www.focus-news.net/news/2018/03/01/2494616/afp-donald-tusk-e-absolyutno-siguren-che-stranite-chlenki-shte-priemat-chernovata-na-es-za-sporazumenieto-za-brekzit.html", "text": "Председателят на Европейския съвет Доналд Туск заяви, че е „абсолютно сигурен“, че страните членки на ЕС ще приемат черновата на споразумението за Брекзит, която предизвика гняв в Лондон заради частта ѝ за Северна Ирландия, предава  AFP.\r\n„Абсолютно съм сигурен, че  всичките необходими елементи от черновата ще бъдат приети от всички“, заяви Туск. Той допълни, че страните членки ще прегледат текста през следващата седмица. Виктор Турмаков", "date": "2018.03.01", "title": "AFP: Доналд Туск е „абсолютно сигурен“, че страните членки ще приемат черновата на ЕС за  споразумението за Брекзит"}
{"url": "http://www.focus-news.net/news/2018/03/01/2494644/api-otpadat-vsichki-ogranicheniya-po-pat-ii-49-targovishte-razgrad.html", "text": "Отпадат всички ограничения по път II-49 Търговище-Разград. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Отпадат всички ограничения по път II-49 Търговище-Разград"}
{"url": "http://www.focus-news.net/news/2018/03/01/2494633/haskovo-okichen-s-martenitsi-osamna-topolovgrad.html", "text": "Днес в Тополовград е слънчево и малко по-ведро от друг ден. Централната улица на града осъмна с двуцветния символ на Баба Марта – червено-бели мартеници по дърветата. Това съобщиха от Община Тополовград. Приятната изненада поднесоха на тополовградчани танцьорите от танцов състав „Луди млади“. Под ръководството на своята ръководителка Тодорка Бурналова младите хора са рабитили до късно снощи, за да „усмихнат“ рано сутринта иначе тихите през зимата тополовградски улици. \r\n Кметът на общината Божинов зарадва малките й граждани Той изпрати мартеничка на всяко дете в детските градини и училищата в общината с пожелание да са здрави и засмени.", "date": "2018.03.01", "title": "Хасково: Окичен с мартеници осъмна Тополовград"}
{"url": "http://www.focus-news.net/news/2018/03/01/2494646/afp-bezrabotitsata-v-evrozonata-belezhi-devetgodishen-minimum-ot-86.html", "text": "Според новите публикувани официални статистики на ЕС, икономическото възстановяване на Съюза тече и безработицата в Еврозоната е на най-ниските си равнища от декември 2008 г. насам , предава  AFP.\r\n„Евростат“ обяви, че безработицата в Еврозоната е 8,6%, което е същото равнище, както преди месец.  Виктор Турмаков", "date": "2018.03.01", "title": "AFP: Безработицата в Еврозоната бележи деветгодишен минимум от 8,6%"}
{"url": "http://www.focus-news.net/news/2018/03/01/2494641/vladimir-putin-do-2024-g-v-rusiya-tryabva-da-bade-osiguren-povsemesten-dostap-do-barz-internet.html", "text": "Руският президент Владимир Путин заяви, че в следващите шест години Русия трябва напълно да бъде осигурена с бърз достъп до интернет, предава ТАСС.\r\n„Към 2024 г. ще осигурим практически повсеместен достъп до бърз интернет“, заяви Путин. Той обеща, че също така ще приключи изграждането на оптична интернет-връзка към повечето населени места с повече то 250 души. „А отдалечените, слабонаселени места от Крайния Север, Сибир и Далечния изток ще получат устойчива връзка чрез мрежата на руските спътници“, отбеляза президентът.  Виктор Турмаков", "date": "2018.03.01", "title": "Владимир Путин: До 2024 г. в Русия трябва да бъде осигурен повсеместен достъп до бърз интернет"}
{"url": "http://www.focus-news.net/news/2018/03/01/2494649/bdzh-noshtni-vlakove-sa-prestoyavali-poradi-neizpravnosti-v-lokomotivite-kato-kompensatsiya-na-potarpevshite-shte-bade-predostaven-bilet-po-izbran-marshrut.html", "text": "„БДЖ - Пътнически превози” ЕООД ще компенсира всички свои клиенти, които са пътували с нощните влакове № 2627 от София за Варна и № 8627 от София за Бургас. Влаковете са престоявали поради възникнали технически неизправности в локомотивите, породени от екстремно ниските сутрешни температури. Това съобщиха от пресцентъра на БДЖ. До изчакването на подмяната на локомотивите и по време на дълготрайния престой на влака от София за Варна в гара Славяново, служителите от превозния персонал са осигурили одеала на пътниците, а след пристигането в гара Шумен са осигурени храна и топли напитки.\r\nНационалният железопътен превозвач ще предостави билет за избран маршрут на пътуване с влак в страната на всички потърпевши от престоя на тези две нощни композиции.\r\nКлиентите на „БДЖ - Пътнически превози” ЕООД могат да получат своята компенсация на билетните каси във всяка една гара, като предоставят билета си от пътуването с нощните влакове от София за Варна и Бургас.\r\nДвижението на влаковете продължава да се извършва в условията на усложнена зимна обстановка. И през днешния ден няма да пътуват композициите в участъците Добрич - Кардам и Самуил - Силистра. Отменени са и пътнически влакове в участъците Бургас - Карнобат - Сливен - Карлово. Композициите, които пътуват на дълги дестинации, се движат със закъснения.\r\nНационалният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия и прекомерно ниските температури е възможно възникването на принудителни престои и натрупване на закъснения при движението на влаковете.\r\nАктуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.03.01", "title": "БДЖ: Нощни влакове са престоявали поради неизправности в локомотивите, като компенсация на потърпевшите ще бъде предоставен билет по избран маршрут"}
{"url": "http://www.focus-news.net/news/2018/03/01/2494624/dimitar-brachkov-kmet-na-petrich-ne-e-trudno-da-govorish-za-mediya-kato-radio-fokus-pirin-koyato-dava-iziskva-vazpitava-i-nay-vazhnoto-spazva-korektniya-ton.html", "text": "Не е трудно да говориш за медия като Радио „Фокус“ – Пирин, която дава, изисква и най-важното - спазва коректния тон. Това каза кметът на Община Петрич Димитър Бръчков по повод 12-годишнина от откриването на офиса на Радио „Фокус“ – Пирин в Благоевград и 13-годишнина от започването на излъчването на радиото в Югозападна България. Той заяви, че е изключително радостен от възможността да поздрави екипа на медията в днешния ден, когато той празнува своя празник. „Не е трудно да говориш за медия като Радио „Фокус“ – Пирин, която дава, изисква и най-важното спазва коректния тон в диалога. Вие търсите истината непредубедено и винаги усещате „пулса“ на събитията“, каза още кметът Димитър Бръчков. По думите му Радио „Фокус“ – Пирин може да се гордее, че след 13 години не само информира, но и възпитава в непреходни ценности и добродетели. „Това е истинската медия на XXI век, затова на Вас и на целият екип на Радио „Фокус“ – Пирин искам да пожелая здраве, непримиримост, продиктувана от обществения интерес и сила – да го защитавате. Останете правдиви! Честит празник!“, добави кметът Димитър Бръчков.\r\nЛивия НИНОВА", "date": "2018.03.01", "title": "Димитър Бръчков, кмет на Петрич: Не е трудно да говориш за медия като Радио „Фокус“ – Пирин, която дава, изисква, възпитава и най-важното - спазва коректния тон"}
{"url": "http://www.focus-news.net/news/2018/03/01/2494651/evrodeputatat-andrey-kovachev-enp-gerb-raziskva-situatsiyata-v-livan-s-premiera-na-stranata-saad-hariri.html", "text": "Делегация от членове на Групата на ЕНП в Европейския парламент, ръководена от зам.-председателя на групата Андрей Ковачев (ЕНП-ГЕРБ) посети Ливан в рамките на проучвателна мисия между 26 и 28 февруари. Това съобщиха от пресцентъра на ПП ГЕРБ. В състава на делегацията бяха евродепутати от Румъния и Франция. Целта на посещението бе запознаване със ситуацията в региона на Близкия изток, положението на бежанците в страната и сигурността в ЕС, сътрудничество с Ливан в рамките на Европейската политика на добросъседство и държавите от южното съседство, както и политическата обстановка преди парламентарните избори в страната през пролетта.\r\nВ рамките на мисията бяха проведени срещи с министър-председателя Саад Харири, външния министър Гебран Базил, както и с председателя на групата за приятелство ЕС-Ливан в ливанския парламент - Ясин Джабер. По време на срещите бяха обсъдени предизвикателствата, пред които са изправени ЕС и страните от Средиземноморието и че Ливан е една от най-сериозно засегнатите от конфликта в Сирия страни. Почти 50% от населението в момента са бежанци, което променя религиозния баланс в страната. В последните години повече от 1.5 милиона сирийци и палестинци са потърсили убежище в Ливан, което превръща Ливан в страната с най-голямо съотношение на бежанци спрямо местно население в света. Външният министър Базил е споделил, че „което е добре за Ливан е добре за Европа и което е добре за Европа е добре за Ливан и че се надява но по-активна лидерска роля на ЕС в Близкия Изток.“ \r\nПремиерът Харири е благодарил за усилията на ЕС по време на проведените срещи на Международната група за подкрепа на Сирия. Харири също отбелязал важната роля  на донорските конференции  за Ливанската икономика. Делегацията на Групата на ЕНП се е срещнала с представители на ливанските политически партия „Катаеб“. По време на дискусията, председателят Сами Джемайел е помолил за подкрепа от страна на Групата на ЕНП да се защити прилагането на Резолюция 1559 на ООН, според която само ливанските въоръжени сили трябва да гарантират сигурността на Ливан.\r\nРъководителят на мисията Андрей Ковачев, заяви „не трябва да забравяме, че  сигурността на ЕС, зависи и от сигурността в Ливан. Страната очаква ЕС да подпомогне региона, чрез участие в реконструкцията на Сирия и в създаването на „сигурни зони“ за завръщане на бежанците в страните на произход. В тази посока изключително важни са трите планирани донорски конференции за първата половина на 2018 г. в Рим, Париж и Брюксел.  Те са насочени към подкрепа за ливанската икономика, армия и справяне със ситуацията с бежанците. По време на конференциите ще бъде търсено финасиране за над 250 проекта в областта на транспорта, водния сектор и енергетиката, които да осигурят годишен растеж на икономиката между 6-7% в рамките на капиталова инвестиционна програма за привличане на 16 млрд. долара за десет години.“", "date": "2018.03.01", "title": "Евродепутатът Андрей Ковачев (ЕНП-ГЕРБ) разисква ситуацията в Ливан с премиера на страната Саад Харири"}
{"url": "http://www.focus-news.net/news/2018/03/01/2494632/krasimir-mihaylov-tssmp-blagoevgrad-radio-fokus-pirin-se-utvardi-kato-nezavisima-i-obektivna-mediya.html", "text": "Радио „Фокус“ – Пирин се утвърди като независима и обективна медия. Това каза директорът на Центъра за спешна медицинска помощ (ЦСМП) д-р Красимир Михайлов по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „Най-сърдечно честитя 12-та годишнина на Вашето радио. Вярвам, че и за напред ще продължите да отстоявате позициите си на независимо и обективно радио. Пожелавам на Вас и на всички работещи в медията да съхраните жив непримиримия си журналистически дух. Бъдете здрави и креативни, поставяйте си високи цели и се радвайте на нови успехи“, каза още д-р Михайлов. Той благодари на целият екип на медията за доброто съвместно партньорство.\r\nЛивия НИНОВА", "date": "2018.03.01", "title": "Красимир Михайлов, ЦСМП – Благоевград: Радио „Фокус“ – Пирин се утвърди като независима и обективна медия"}
{"url": "http://www.focus-news.net/news/2018/03/01/2494647/menda-stoyanova-gerb-prietite-promeni-v-zakona-za-mitnitsite-se-otnasyat-do-obektite-s-kompyutar-sas-softuer-za-upravlenie-na-prodazhbite-obvineniyata-na-bsp-sa-neosnovatelni.html", "text": "Това, което гласувахме в зала, се отнася за онези обекти, които имат софтуер за управление на продажбите. В един магазин или ресторант, освен касовия апарат или фискалния принтер, има компютър, на който е инсталиран такъв софтуер. Въвеждаме изисквания към този софтуер. Това каза пред журналисти в Народното събрание депутатът от ГЕРБ и председател на бюджетна комисия Менда Стоянова за последните промени в Закона за митниците, които измениха и Закона за данък върху ДДС, предаде репортер на Агенция „Фокус“. „Обвиненията на БСП са абсолютно необосновани, изказвам се меко“, заяви тя. „При проверките, които извърши НАП през последната година, се констатираха изключително много случаи, в които манипулацията се извършва от този софтуер, от който има възможност данните за продажбите да изчезват“, обясни Менда Стоянова. „Всички искаме светла икономика- това е начинът да изсветлим икономиката, с който да има повече осигуровки и данъци в бюджета, които биха дали възможност за пенсии, увеличаване на заплати“, изтъкна тя. „Популизмът на БСП трябва да има някакви граници- не може от една страна да искаш допълнителни разходи, а от друга да заставаш на подобна позиция, когато се прави стъпка за изсветляване на икономиката“, коментира председателят на бюджетна комисия. „Голяма част от бизнеса ще бъде доволна от тези промени, защото тези които искат да бъдат на светло и да работят по правилата, не могат поради нелоялната конкуренция, които манипулират софтуерите си“, каза още тя.\r\nБиляна ИВАНОВА", "date": "2018.03.01", "title": "Менда Стоянова, ГЕРБ: Приетите промени в Закона за митниците се отнасят до обектите с компютър със софтуер за управление на продажбите, обвиненията на БСП са неоснователни"}
{"url": "http://www.focus-news.net/news/2018/03/01/2494643/api-ogranicheno-e-dvizhenieto-za-mps-nad-12-t-po-pat-iii-207-alekovo-tervel-poradi-snegonavyavaniya.html", "text": "Ограничено е движението за МПС над 12 т по път III-207 Алеково – Тервел поради снегонавявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Ограничено е движението за МПС над 12 т по път III-207 Алеково – Тервел поради снегонавявания"}
{"url": "http://www.focus-news.net/news/2018/03/01/2494645/korneliya-ninova-bsp-zapochvame-podpiska-sred-balgarite-za-spirane-na-sdelkata-s-chez-i-shte-vnesem-iskane-v-sada-za-tova.html", "text": "Започваме подписка сред българите за спиране на сделката с ЧЕЗ и ще внесем искане в съда. Това каза лидерът на БСП Корнелия Нинова в изявление след срещата си с чешкия посланик за ЧЕЗ, предаде репортер на Агенция „Фокус“. \"От няколко дни с авторитетни юристи по европейско право в България и навън, както и с авторитетни юристи по търговско право, обсъждаме и подготвяме внасянето на колективен иск в съда, български или чешки, за да спре сделката. КЕВР казват, че не могат, нямат отношение, че законът не позволява. КЗК се управлява от майката на депутат от ГЕРБ. Какво можем да очакваме от тези институции? Затова ще се обърнем към съд, но за да го направим започваме подписка в цялата страна от български граждани, клиенти на ЧЕЗ“, каза Нинова.\r\n\"Искаме и почваме - обръщаме се към тези хора, който е съгласен да съберем подписка, юристите да я оформят, да внесем един колективен иск пред съдилищата и да поискаме от съда спиране на сделката. Това е трети вариант, за нас възможен. Започваме подписката в цялата страна“, заяви Нинова. По думите й целта е спиране на сделката. \r\nДеница КИТАНОВА", "date": "2018.03.01", "title": "Корнелия Нинова, БСП: Започваме подписка сред българите за спиране на сделката с ЧЕЗ и ще внесем искане в съда за това"}
{"url": "http://www.focus-news.net/news/2018/03/01/2494655/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус”-Пловдив днес  е посветено на 3 март – националния празник на България. Тази година се навършват 140 години от Освобождението на България от турско робство Ще отправим поглед към историческите събития преди 140 години, с помощта на Стефан Шивачев, директор на Регионалния исторически музей в Пловдив. Ще чуем повече и за мощното протестно действие на руската нация, потресена от жестокото потушаване на Априлското въстание и извършените зверства над въстаналия български народ, както и за военните действия, които се осъществяват по време на Руско-турската война до нашето освобождение. За това ще ни разкаже доц. д-р Петър Ненков.\r\nВ края на предаването ще чуем репортажа на колегата Славяна Гайдарова за изложбата „Пътят на свободата от Шипка до Сан Стефано“, която е подредена в залите на Художествена галерия – Казанлък от Национален парк-музей (НПМ) „Шипка – Бузлуджа”. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.03.01", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/03/01/2494639/api-vazstanovyava-se-dvizhenieto-po-am-trakiya-v-posoka-ot-burgas-do-karnobat-v-sledobednite-chasove-shte-bade-pusnato-dvizhenieto-i-ot-karnobat-do-burgas.html", "text": "В 12.00 часа се възстановява движението по АМ „Тракия“ в посока от Бургас до Карнобат. Скоростта на движение в отсечката е ограничена до 90 км/час поради струпването на огромни количества сняг в определени участъци от аварийната лента. В следобедните часове ще бъде пуснато движението и в посока от Карнобат към Бургас. Това съобщиха от пресцентъра на Агенция \"Пътна инфраструктура\" (АПИ). В разчистването на отсечката от АМ „Тракия“ на територията на област Бургас участват 19 машини, от които 5 роторни снегорини. \r\nАгенция „Пътна инфраструктура“ апелира шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост, да не предприемат резки маневри и да спазват указанията на „Пътна полиция“.", "date": "2018.03.01", "title": "АПИ: Възстановява се движението по АМ „Тракия“ в посока от Бургас до Карнобат, в следобедните часове ще бъде пуснато движението и от Карнобат до Бургас"}
{"url": "http://www.focus-news.net/news/2018/03/01/2494652/menda-stoyanova-gerb-proverkite-na-nap-pokazvat-che-ima-lichni-lekari-koito-ne-otchitat-nad-50-ot-provedenite-pregledi-prez-mesetsa.html", "text": "Личният лекар трябва да има касов апарат, на който да маркира всяка потребителска такса, която се плаща от пациентите. Проверките на НАП показват, че има лични лекари, които не отчитат такса за над 50% от проведените прегледи през месеца. Това каза пред журналисти в Народното събрание депутатът от ГЕРБ и председател на бюджетна комисия Менда Стоянова за последните промени в Закона за митниците, които измениха и Закона за данък върху ДДС, предаде репортер на Агенция „Фокус“. „Неслучайно в Закона за здравното осигуряване беше въведен текст, с който личните лекари, отчитайки работата си пред Касата, трябва да отчетат и касовата бележка, която са маркирали на пенсионерите, за да получат разликата от по-ниската такса“, обясни тя. „Потребителската такса, която се плаща от всеки пациент, ще трябва да се отчете като приход от личния лекар, а не да влезе тайно в неговия джоб“, заяви Менда Стоянова. „Изказванията на БСП имат две цели - първата е поредната атака и манипулация с цел хората да чуят негативи, голяма част от тях измислени, с които да атакуват управляващите. Втората е, че може би има засегнати интереси. Точно в сектора на общественото хранене и търговията на едро и дребно се въртят най-много сиви обороти“, посочи депутатът от ГЕРБ.\r\nПо повод твърденията на БСП, че има няколко фирми, близки до ГЕРБ, които произвеждат касови апарати Менда Стоянова коментира: „Те се произвеждат от няколко български фирми. Няма лицензиране на тази дейност, всеки който може да внесе или произведе касови апарати, е свободен да го направи, ако отговаря на изискванията софтуерът. Не знам колко са фирмите, не виждам причина да се фокусираме върху това“. „Най-лесно се чуват обвинения за лобизъм, а това, че има фирми, близки до ГЕРБ е върха. Това са глупости, даже не знам кои са тези фирми и не желая да ги знам. Работя с асоциацията на тези фирми и сме водили много разговори“, заяви тя.\r\nБиляна ИВАНОВА", "date": "2018.03.01", "title": "Менда Стоянова, ГЕРБ: Проверките на НАП показват, че има лични лекари, които не отчитат над 50% от проведените прегледи през месеца"}
{"url": "http://www.focus-news.net/news/2018/03/01/2494648/prezidentat-rumen-radev-haotichnite-deystviya-na-pravitelstvoto-protivorechat-na-sobstvenite-mu-deklaratsii.html", "text": "Хаотичните действия на правителството противоречат на собствените му декларации. За мен тревожното е, че службите не сработиха по този казус и вече витае съвсем закономерно въпросът дали те обслужват държавата или комфорта на управляващите. Тревожно е, че демократичните механизми за контрол също се оказват безсилни. Това заяви президентът Румен Радев пред журналисти, помолен да коментира заявеното от финансовия министър Владислав Горанов намерение държавата да придобие контролен дял от активите на ЧЕЗ, направено след среща при министър-председателя Бойко Борисов с вицепремиера Томислав Дончев и собственика на „Инерком България“ Гинка Върбакова, съобщиха от прессекретариата на държавния глава.\r\nПрезидентът отново подчерта, че очаква от правителството рационални решения в интерес на България, но това не отменя въпросите защо се стигна дотук в случая с обявената сделка за активите на ЧЕЗ в България.", "date": "2018.03.01", "title": "Президентът Румен Радев: Хаотичните действия на правителството противоречат на собствените му декларации"}
{"url": "http://www.focus-news.net/news/2018/03/01/2494650/korneliya-ninova-bsp-boyko-borisov-deystva-panicheski-za-chez-balgarite-koito-go-svaliha-prez-2013-g-li-naricha-gadove.html", "text": "Бойко Борисов действа панически – българите, които го свалиха през 2013 г. ли нарича гадове. Това каза лидерът на БСП Корнелия Нинова в изявление след срещата си с чешкия посланик за ЧЕЗ, предаде репортер на Агенция „Фокус“. „Както знаете по наше искане проведохме среща с чешкия посланик, за което му благодаря. Той помоли да не преразказвам публично разговора ни, но ще ви информирам за нашата позиция, изразена пред него. Връчихме му официално писмо, адресирано до премиера на Чехия Андрей Бабиш, в което изразяваме позицията на БСП във връзка с продажбата на ЧЕЗ“, каза Нинова и поясни, че тя от 2004 г. не е променяна. „Задаваме и въпроси към чешкото правителство с очакване да получим отговори, а те са - спазено ли е чешкото законодателство при прехвърляне на компанията, какви гаранции са дадени, от кои банки, от кои офшорни компании са се ангажирали със сделката“, каза Нинова и зави, че сред въпросите е и дали ЧЕЗ е изпълнила ангажимента си по договора да уведоми българското правителство. „Освен това обаче отговорността за случилото се не е на правителството на Чехия, а на правителството на България и персонално на Бойко Борисов. Последните дни се оплетоха в лъжи, вчера премиерът беше изобличен в лъжа и от чешкия премиер. От чешка страна бе изобличена лъжата на ГЕРБ, че Българската банка за развитие няма отношение към сделката“, коментира Нинова. „Традиционно хвърли вината на друг и каза, че някакви гадове искат да го свалят от власт. Кого наричате гадове, г-н Борисов, защото 2013 г. ви свали българският народ с протести? Онези, които изгоряха като факли и те ли са гадове?“, попита лидерът на БСП.  Според нея най-малкото, което може да направи министър-председателят е да се извини на българите. \r\nДеница КИТАНОВА", "date": "2018.03.01", "title": "Корнелия Нинова, БСП: Бойко Борисов действа панически за ЧЕЗ – българите, които го свалиха през 2013 г. ли нарича гадове"}
{"url": "http://www.focus-news.net/news/2018/03/01/2494658/milka-hristova-bsp-s-novata-naredba-za-gradskiya-transport-gerb-i-stolichna-obshtina-iskat-da-si-spestyat-srama-che-uvelichavaneto-na-tsenata-na-bileta-beshe-neobosnovana.html", "text": "С новата наредба за градския транспорт ГЕРБ искат да си спестят срама, че увеличаването на цената на билета беше необоснована. Това каза общинският съветник от БСП и зам.-председател на Столичния общински съвет Милка Христова по време на пресконференция на тема „Проблемите на транспорта в София. Как Столична община се опитва да финтира съда“, предаде репортер на Агенция „Фокус“. \r\nТя припомни, че точно преди година влезе в сила изменението на цената на еднократното билетче – от 1 лв. на 1.60 лв., и на талона за десет пътувания – от 8 лв. на 12 лв. „Обжалвахме пред съда това решение, защото тази промяна не е обоснована и делото е насрочено за 25 април 2018 г. При потвърждаване на това решение на Административния съд следва да бъдат върнати старите цени. Изведнъж установихме обаче, че на 22 февруари 2017 г. на страницата на СОС е публикувана изцяло нова наредба, с която се отменя изцяло старата действаща, която ние обжалваме. Целта е да се спести неудобството и срама на ГЕРБ и Столична община да признаят, че БСП беше права, че повишаването на билета беше необосновано и доведе до икономически по-несъобразното да се използват личните автомобили. И сега сме свидетели на все по-засилен трафик, на замърсяване на въздуха и на опити на Столична община да се справи с това“, обясни Христова.\r\nТя изказа предположение, че целта на създаване на изцяло нова наредба е делото на 25 април да бъде безпредметно и с това цената от 1.60 лв. да бъде узаконена. „За да обосноват необходимостта от нова наредба, вносителите на доклада са положили чудеса от творчество като например въвеждането на тикет системата. Изводът е че на лице е необходимост от изменение на действащата наредба, но не и на създаване на изцяло нова, което ще обезпредмети обжалването на гражданите на решения на СОС“, каза още Христова.\r\nПо думите ѝ в този доклад ясно се признава, че целта на новата наредба е икономическа. „Очаква се да се получат между 16 и 20 млн. лева с увеличената цена на билетчето, които да запълнят бюджетната рамка. Но припомням, че целта всъщност е да насърчим гражданите да оставят личните си автомобили и да използват градския транспорт. Сега ГЕРБ ясно заявиха, че целта е икономическа – търсят се приходи за ЦГМ“, коментира Христова.\r\nЦветилена СИМЕОНОВА", "date": "2018.03.01", "title": "Милка Христова, БСП: С новата наредба за градския транспорт ГЕРБ и Столична община искат да си спестят срама, че увеличаването на цената на билета беше необоснована"}
{"url": "http://www.focus-news.net/news/2018/03/01/2494659/dimitar-nikolov-kmet-na-burgas-zavisheno-e-nivoto-na-ezeroto-vaya.html", "text": "Завишено е нивото на езерото Вая, каза пред журналисти кметът на Община Бургас Димитър Николов, предаде кореспондентът на Радио „Фокус“-Бургас. Нивото е  малко са над критичното. По думите на Николов, ако продължава покачването на нивото, Общината има готовност да започне отцепването на района чрез пясъчни диги. Днес той е изпратил писмо до арендаторите на язовирите на територията на Община Бургас с искането за контролирано изпускане, защото започва активно снеготопене. „За да не се получи преливане и скъсване на язовирни диги. Днес ще изпратим два екипа, които да наблюдават за рискове“, каза още Николов.\r\nТой добави, че цяла нощ основните пътища са обработвани с антиобледеняващи материали. Днес започват да се почистват междукварталните улици. Основната задача е да се осигурят екипи до всички контейнерни площадки. „Осигурили сме екипи ,които да почистват контейнерните площадки, както и да се извозва сметта, защото от два не се е извозвала. Същото ще се случи и в малките населени места в Община Бургас“, каза още кметът. Още 60 души почистват пешеходните зони. Всички налични автомобили работят със снегопочистваща техника. Допълнително са осигурени пясък, сол и луга.Градският транспорт работи по разписание. Линия 9 не работи заради невъзможност да се почисти една част от крайния квартал на к-с „Меден рудник“ заради гъсто паркиралите коли и опасността със снегорините да ги повредим. Не се стига до крайната спирка на кварталите „Банево“, „Горно Езерово“. Автобусите обръщат на централните площади.\r\nСнощи са настанени 30 мъже и една жена в Центъра за временно настаняване на бездомни лица. Някои от тях са поискали медицинска помощ и лекарства. “ Основно бяха медикаменти срещу грип и настинка. Имат топла храна, добро меню, топла вода, завивки. Някои от тях са започнали да напускат сутринта приюта“, добави още Николов. По думите му, ако времето е хубаво, утре ще е учебен ден за всички училища в Общината, но това ще стане ясно около 14 часа, когато ще се състои среща с директорите. Днес са постъпвали сигнали за ледени висулки от покривите на сградите. Кметът апелира гражданите, ако видят такъв риск, да се обаждат на Пожарната, тел.112 или на дежурния телефона на Общината.\r\nМария РУСЕВА", "date": "2018.03.01", "title": "Димитър Николов, кмет на Бургас: Завишено е нивото на езерото Вая"}
{"url": "http://www.focus-news.net/news/2018/03/01/2494656/reuters-konvoy-s-humanitarna-pomosht-ot-siriyskata-armiya-se-e-zapatil-kam-afrin.html", "text": "Конвой с хуманитарна помощ е изпратен към Африн, за да достави хуманитарна помощ за 50 хил. души, предаде  Reuters.\r\nСпоред прессекретаря на Международния комитет на „Червения кръст“ Йоланда Жекеме това е първият път тази година, в който организацията, както и „Сирийският арабски Червен полумесец“ са постигнали споразумение за изпращане на конвой, одобрен от всички воюващи страни в региона. \r\nТурция започна офанзива в региона на 20 януари, за да се бори срещу кюрдските въоръжени части в региона, смятани от Анкара за терористични организации.  Виктор Турмаков", "date": "2018.03.01", "title": "Reuters: Конвой с хуманитарна помощ от сирийската армия се е запътил към Африн"}
{"url": "http://www.focus-news.net/news/2018/03/01/2494654/iliyana-popova-zam-kmet-na-petrich-radio-fokus-pirin-dokaza-che-e-nezavisima-i-obektivna-mediya-na-koyato-slushatelite-vyarvat.html", "text": "Радио „Фокус“ – Пирин доказа, че е независима и обективна медия, на която слушателите вярват. Това каза заместник-кметът на Община Петрич Илияна Попова по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. Тя заяви, че за нея е удоволствие да поздрави целият екип на медията по повод празника. „Позволете да споделя празничното Ви настроение и сърдечно да Ви благодаря за сътрудничеството с Община Петрич. Адмирирам Вашата коректност, с която отразявате събитията. Поздравявам Ви за професионализъм и ангажираността, с която отразявате социално значимите събития. Много искам да Ви пожелая все така да изпълнявате мисията си на независимо и обективно радио в името на слушателите Ви, които Ви вярват и ви обичат“, каза още Попова. Тя пожела на целият екип на медията да бъде здрав и креативен. „Радвайте се на много професионални успехи. Пожелавам на целият Ви екип здраве, хъс, желание за работа, нови попадения и късмет да сте на точното място в точното време. Пожелавам си и успешна съвместна работа и в бъдеще“, добави Попова.\r\nЛивия НИНОВА", "date": "2018.03.01", "title": "Илияна Попова, зам.-кмет на Петрич: Радио „Фокус“ – Пирин доказа, че е независима и обективна медия, на която слушателите вярват"}
{"url": "http://www.focus-news.net/news/2018/03/01/2494653/korneliya-ninova-bsp-premierat-boyko-borisov-se-dokara-dotam-da-se-moli-na-ginka-da-prehvarli-aktsii-na-chez-na-darzhavata-v-po-unizitelno-polozhenie-ne-sme-bili.html", "text": "Премиерът Бойко Борисов се докара дотам да се моли на Гинка да прехвърли акции на ЧЕЗ на държавата, в по-унизително положение не сме били. Това каза лидерът на БСП Корнелия Нинова в изявление след срещата си с чешкия посланик за ЧЕЗ, предаде репортер на Агенция „Фокус“. Нинова заяви, че премиерът Бойко Борисов търси спасение. „Разбираме, че енергийната ни сигурност и животът на 3 млн.  българи са поставени на колене пред Гинка от Пазарджик. Самият Борисов се докара до там да се моли на Гинка да прехвърли на държавата акции на ЧЕЗ. В по-унизителна положение не сме били“, коментира лидерът на БСП. \r\nПо думите й първият вариант, който се вижда, че се разиграва в Министерски съвет е ЧЕЗ и Гинка Върбакова по взаимно съгласие да развалят договора си, да стартира нова процедура и тогава държавата да се включи като един от евентуалните купувачи. Според нея вторият вариант е самата Гинка Върбакова да прехвърли част от акциите си на държавата. „В двата случая 3 млн. българи, националната и енергийната сигурност са поставени в зависимост от ЧЕЗ или от Гинка от Пазарджик“, допълни лидерът на БСП. Според нея българският народ не трябва да е пасивен наблюдател, а активен участник и именно за това работи БСП. \r\nДеница КИТАНОВА", "date": "2018.03.01", "title": "Корнелия Нинова, БСП: Премиерът Бойко Борисов се докара дотам да се моли на Гинка да прехвърли акции на ЧЕЗ на държавата, в по-унизително положение не сме били"}
{"url": "http://www.focus-news.net/news/2018/03/01/2494662/kaloyan-pargov-bsp-ako-se-sazdade-iztsyalo-nova-naredba-za-prevoznite-dokumenti-za-gradskiya-transport-kakto-predlagat-gerb-shte-tryabva-da-posledvat-ostavki.html", "text": "Ако се създаде изцяло нова наредба за превозните документи за градския транспорт, както предлагат ГЕРБ, ще трябва да последват оставки. Това каза лидерът на БСП-София и член на Изпълнителното бюро на БСП Калоян Паргов по време на пресконференция на тема „Проблемите на транспорта в София. Как Столична община се опитва да финтира съда“, предаде репортер на Агенция „Фокус“.\r\n„ГЕРБ да не се крият с новата наредба заради недомислието си преди две години, свързано с увеличението на цената на единичния превозен билет. Това, което може да се направи, е в рамките на действащата вече наредба да се вкарат изменения във връзка с мерките за чистотата на въздуха. Ако това не се случи, ще трябва да следват оставки на тези, които подведоха СОС с неясни аргументи“, каза още той и коментира, че целта на това действие е икономическа и по думите му тя по-конкретно е пълнене на касата на ЦГМ.\r\nОбщинският съветник на БСП Борис Цветков представи предложенията на БСП за изменение в настоящата наредба. „Ние предлагаме искани от хората неща. Искаме да се намали картата „метро плюс“ - тя да стане 34 лв.  Искаме почасов билет, с който за 60 или 90 мин. човекът, колкото и превозни средства да трябва да смени, да ползва само един билет - предлагаме 60-минутният билет да струва 1.60 лв., а този за 90 мин. – 2.50 лв. Искаме безплатен транспорт до планината Витоша – до м. Златните мостове и до м. Алеко. Искаме връщането на месечната карта за две наземни линии – персонализираната да е 27 лв., а неперсонализираната - 33 лв. Тези предложения са внесени преди доклада на ГЕРБ за изцяло нова наредба. Ние продължаваме да считаме, че увеличението на билета на 1.60 лв. е незаконно и ще очакваме съдът да се произнесе затова на 25 април“, коментира той.\r\nЦветилена СИМОЕНОВА", "date": "2018.03.01", "title": "Калоян Паргов, БСП: Ако се създаде изцяло нова наредба за превозните документи за градския транспорт, както предлагат ГЕРБ, ще трябва да последват оставки"}
{"url": "http://www.focus-news.net/news/2018/03/01/2494664/afp-slovashkata-politsiya-e-zadarzhala-italianski-grazhdani-zapodozreni-za-koruptsiya-nazovani-v-poslednata-statiya-na-ubit-zhurnalist.html", "text": "Словашката полиция съобщи, че е задържала няколко италиански бизнесмени, назовани от убития в неделя местен журналист Ян Кучиак, смятал, че те имат връзки с мафията и че са се занимавали с корупция от големи мащаби в страната му,  предава  AFP.\r\n„Мога да потвърдя, че тези акции и задържания са извършени на няколко места“, заяви началникът на словашката полиция Тибор Гаспар. Той допълни, че задържаните са „споменатите лица“ от Кучиак във връзка с „италианската връзка“.  Виктор Турмаков", "date": "2018.03.01", "title": "AFP: Словашката полиция е задържала италиански граждани, заподозрени за корупция, назовани в последната статия на убит журналист"}
{"url": "http://www.focus-news.net/news/2018/03/01/2494663/plovdiv-na-teritoriyata-na-obshtina-karlovo-nyama-zatvoreni-patishta-i-prekasnato-elektrozahranvane.html", "text": "Към настоящия момент на територията на община Карлово няма затворени пътища и прекъснато електрозахранване. Това съобщиха от Общината. По подадени сигнали на кметовете от населени места за опасни участъци с навявания и преспи по пътя Дъбене – Карлово, Карлово – Ведраре и Кърнаре – Христо Даново, получени тази сутрин между 4 и 6 часа, е реагирано своевременно и опасностите са отстранени. Основен приоритет днес е опесъчаване на общинската пътна мрежа, тротоарите, площадите и улиците в населените места.  \r\nПоради опасността от падащи висулки, Общинският щаб за зимно поддържане призовава гражданите, собствениците на търговски обекти редовно да оглеждат покривите на своите имоти и да отстраняват висулките, а гражданите да се движат на разстояние от сградите и с повишено внимание. Отново съветваме възрастните и болни хора да излизат от домовете си само при необходимост. \r\nНа телефони 0335/54-555 и GSM 0896 686 704 могат да се подават сигнали за затруднена обстановка или инцидент.", "date": "2018.03.01", "title": "Пловдив: На територията на община Карлово няма затворени пътища и прекъснато електрозахранване"}
{"url": "http://www.focus-news.net/news/2018/03/01/2494661/vratsa-razshiryava-se-ploshtta-na-snegopochistvaneto-po-ulitsite-v-grada.html", "text": "Екипи на звено „Инспекторат“, към Община Враца, ОП „БКС - Враца“ и Районно полицейско управление започнаха акция по разширяване периметъра на снегопочистването на улиците в града. Това съобщиха от Общината. Контролните органи следят да не се паркира или спира на отсечката, която в момента се обработва. В момента се работи по ул. „Петропавловска“.", "date": "2018.03.01", "title": "Враца: Разширява се площта на снегопочистването по улиците в града"}
{"url": "http://www.focus-news.net/news/2018/03/01/2494657/d-r-kiril-aleksiev-istorik-radio-fokus-pirin-e-simvolichen-nositel-na-novoto-i-vazrazhdaneto-na-balgarskiyat-narod.html", "text": "Радио „Фокус“ – Пирин е символичен носител на новото и възраждането на българският народ. Това каза историкът и уредник в Регионален исторически музей – Благоевград д-р Кирил Алексиев по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. Той изрази задоволство от изключително добрата съвместна работа на екипа на медията и културната институция, която той представлява. „Вие давате трибуна да се изказват малко по-различни мнения от общоприетите, които граничат с национален нихилизъм. Това е проява на здравия патриотизъм, който ни помага да осъзнаем отговорностите си като гражданско общество. Искрено се надявам съвместната ни работа да продължи за в бъдеще“, каза още д-р Алексиев. Т\r\nой пожела на екипа на медията да бъде „бял и червен, румен и засмян“. „Вашият празник е свързан и с един много хубав български традиционен обичай,  който отбелязва началото на новото време, на новата природа, на възраждането. Вие също сте едни символичен носител на новото и възраждането на българският народ“, добави д-р Алексиев. Той апелира към екипът на Радио „Фокус“ – Пирин винаги да бъде все така отворени и към различните мнения, но отстоявайки своето. „Бъдете винаги фар за национално отговорните хора, давайте възможност на слушателите си да научават колкото се може повече за българската история и да бъдат горди от това, че са българи“, подчерта д-р Алексиев.\r\nЛивия НИНОВА", "date": "2018.03.01", "title": "Д-р Кирил Алексиев, историк: Радио „Фокус“ – Пирин е символичен носител на новото и възраждането на българският народ"}
{"url": "http://www.focus-news.net/news/2018/03/01/2494666/predsedatelyat-na-narodnoto-sabranie-tsveta-karayancheva-shte-uchastva-v-otkrivaneto-na-pametnik-na-polkovnik-boris-drangov-v-parka-na-voennata-akademiya-g-s-rakovski.html", "text": "Председателят на Народното събрание Цвета Караянчева ще участва на 2 март 2018 г. от 10.00 часа в церемонията по откриването и освещаването на паметник на полковник Борис Дрангов в парка на Военната академия „Г. С. Раковски”. Това съобщиха от пресцентъра на Народното събрание.", "date": "2018.03.01", "title": "Председателят на Народното събрание Цвета Караянчева ще участва в откриването на паметник на полковник Борис Дрангов в парка на Военната академия „Г. С. Раковски”"}
{"url": "http://www.focus-news.net/news/2018/03/01/2494669/holding-bdzh-ead-izplati-kredita-si-kam-kfw-ipex-bank.html", "text": "„Холдинг БДЖ” ЕАД приключи месец февруари с погасяване на задълженията си към още една финансова институция. След изплащане на 15,9 млн. евро, заемът към KfW IPEX Bank вече е изцяло погасен. Това съобщиха от пресцентъра на БДЖ. Заемът е предоставен през 2005 г. за финансиране доставката на 25 броя електрически мотриси по сключен договор със „Сименс” АГ Германия на стойност 123,4 млн. евро.\r\nИзплащането на задълженията към финансовата институция е в резултат от изпълнението на извършените реформи за оздравяване и развитие на дружеството през последните години.\r\nПрипомняме, че в края на 2009 г. БДЖ се намира в тежко финансово състояние със задължения в размер на 849 млн. лева. Чрез извършените реформи в дружеството са подобрени финансовата стабилност и структурата на компанията. Благодарение на предприетите мерки очакваните общи задължения на дружеството към настоящия момент възлизат на 361 млн. лева, като изцяло изплатени са два отделни заема към „Еврофима”, Първият облигационен заем и други два заема към KfW.", "date": "2018.03.01", "title": "„Холдинг БДЖ” ЕАД изплати кредита си към KfW IPEX Bank"}
{"url": "http://www.focus-news.net/news/2018/03/01/2494660/menda-stoyanova-gerb-sled-priemaneto-na-promenite-v-zakona-za-mitnitsite-na-podmyana-nyama-da-podlezhat-vsichki-kasovi-aparati-a-samo-nay-starite.html", "text": "На подмяна няма да подлежат всички касови апарати, а само по-старите. Това каза пред журналисти в Народното събрание депутатът от ГЕРБ и председател на бюджетна комисия Менда Стоянова за последните промени в Закона за митниците, които измениха и Закона за данък върху ДДС, предаде репортер на Агенция „Фокус“. „Не всички касови апарати ще се наложи да бъдат сменени, защото закупените през последните 3 години са от по-нов модел и клас. При тях само ще има обновяване на фискалната памет“, обясни тя и уточни, че няма как да има информация точно колко са тези апарати. „Един касов апарат струва между 100 и 150 лева. От 2011 година досега мога да попитам всеки от вас колко пъти си е сменил телефона и колко струва“, коментира Менда Стоянова. „Технологиите вървят напред. Нормално е един апарат с технология на фискалната си памет от 2011 година, 2019 година, когато ще влязат в сила промените, да трябва да се обнови неговия софтуер или ако е много стар, да се закупи нов касов апарат“, каза още тя.\r\nБиляна ИВАНОВА", "date": "2018.03.01", "title": "Менда Стоянова, ГЕРБ: След приемането на промените в Закона за митниците на подмяна няма да подлежат всички касови апарати, а само най-старите"}
{"url": "http://www.focus-news.net/news/2018/03/01/2494665/burgas-vazstanoveno-e-dvizhenieto-po-pat-i-9-v-uchastaka-obzor-slanchev-bryag.html", "text": "Възстановено е движението по път I-9 в участъка Обзор – Слънчев бряг. Това съобщиха от пресцентъра на Агенцуя \"Пътна инфраструктура\".", "date": "2018.03.01", "title": "Бургас: Възстановено е движението по път I-9 в участъка Обзор – Слънчев бряг"}
{"url": "http://www.focus-news.net/news/2018/03/01/2494671/poslanik-nargiz-gurbanova-otpravyame-svoite-nay-topli-pozdravleniya-kam-druzheskiya-balgarski-narod-v-tozi-prekrasen-den-baba-marta-pozhelavame-mir-i-prosperitet.html", "text": "Отправяме своите най-топли поздравления към дружеския български народ в този прекрасен ден - Баба Марта, и пожелаваме мир и просперитет. Това се посочва в поздравително писмо, изпратено от Наргиз Гурбанова, извънреден и пълномощен посланик на Азербайджан.\r\nПубликуваме пълния текст на поздравлението без редакторска намеса:\r\n\"Скъпи български приятели, пролетта е сезонът, когато природата се събужда, цветята разцъфтяват и това е весел празник за всички. Макар пролетта да се посреща в повечето държави, всеки народ има свой уникален начин, по който отпразнува идването ѝ. \r\nВ България традицията повелява хората да разменят мартеници. Празнуването на Баба Марта е изключително очарователна традиция, с която се пожелава крепко здраве, успех и щастие на цялото семейство и приятели.\r\nАзербайджанците празнуват пристигането на пролетта със своя много обичан трихилядолетен традиционален празник – Новруз (Нов ден).  Празникът се отбелязва всяка година на 20 и 21 март, от момента на пролетното равноденствие, но празненствата започват преди това с четирите вторника до Новруз. Вторниците олицетворяват елементите на живота – земята, водата, огъня и въздуха. Новруз е семеен празник, като цялото семейство се събира заедно около хубаво наредена с вкусни национални ястия и сладкиши трапеза. \r\nНашите традиции за отпразнуването на новото начало могат да се различават, ала посланието е същото: и двата празника – Баба Марта в България и Новруз в Азербайджан носят ценностите на мира и солидарността между поколенията и в семейството, а също така на помирението и доброто съседство, следователно това е принос в културното разнообразие и приятелство сред различни  общности.\r\nЩастлива съм да отправя своите най-топли поздравления към дружеския български народ в този прекрасен ден Баба Марта и да пожелая мир и просперитет.\r\nЧестита Баба Марта!\"", "date": "2018.03.01", "title": "Посланик Наргиз Гурбанова: Отправяме своите най-топли поздравления към дружеския български народ в този прекрасен ден - Баба Марта, пожелаваме мир и просперитет"}
{"url": "http://www.focus-news.net/news/2018/03/01/2494672/predsedatel-na-obshtinski-savet-s-prekrateni-pravomoshtiya-shte-mozhe-da-se-varne-na-rabota-v-obshtinsko-ili-darzhavno-predpriyatie.html", "text": "Народните представители приеха окончателни промени в Закона за местното самоуправление и местната администрация, с които председател на общински съвет с прекратени правомощия ще може да се върне на работа в общинско или държавно предприятие, предаде репортер на Агенция „Фокус“. Промяната се отнася в случай, че председател на общински съвет, преди избирането му, е работил в учреждение или предприятие с над 50% държавно или общинско участие. В случаите, когато длъжността е закрита той ще може да заема друга равностойна длъжност в същото или в друго учреждение или предприятие. Промените няма да са в сила, когато председателят на общинския съвет е заемал друга изборна или мандатна длъжност преди избирането му.\r\nБиляна ИВАНОВА", "date": "2018.03.01", "title": "Председател на общински съвет с прекратени правомощия ще може да се върне на работа в общинско или държавно предприятие"}
{"url": "http://www.focus-news.net/news/2018/03/01/2494673/pregled-na-mezhdunarodnite-novini-do-13-chasa-agentsiya-fokus.html", "text": "В София на 1 март ще се състои среща на лидерите на страните от Западните Балкани с най-висшите представители на Европейския съюз, предава  Радио „Свободна Европа“ в  своята македонска редакция.\r\nСрещата се провежда по покана на Бойко Борисов, министър-председател на България, която в момента е ротационен председател на Съюза. На срещата ще се обсъди европейската перспектива на Западните Балкани, след като ЕС обяви наскоро своята стратегия за разширяване. \r\n*** Германският съд осъди палестински джихадист на доживотен затвор заради нападението му с нож в супермаркет в Хамбург, оставило мъртъв един човек и ранени други шестима.\r\n27-годишният Ахмад Алхал е съден за нападението с нож от миналия юли в германския пристанищен град . При изчитането на присъдата съдията отбеляза „особената жестокост“ на престъплението, намалявайки по този начин осъденият да получи амнистия. \r\n*** Председателят на Европейския съвет Доналд Туск заяви, че е „абсолютно сигурен“, че страните членки на ЕС ще приемат черновата на споразумението за Брекзит, която предизвика гняв в Лондон заради частта ѝ за Северна Ирландия.\r\n„Абсолютно съм сигурен, че  всичките необходими елементи от черновата ще бъдат приети от всички“, заяви Туск. Той допълни, че страните членки ще прегледат текста през следващата седмица.\r\n*** Конвой с хуманитарна помощ е изпратен към Африн, за да достави хуманитарна помощ за 50 хил. души.\r\nСпоред прессекретаря на Международния комитет на „Червения кръст“ Йоланда Жекеме това е първият път тази година, в който организацията, както и „Сирийският арабски Червен полумесец“ са постигнали споразумение за изпращане на конвой, одобрен от всички воюващи страни в региона. \r\nТурция започна офанзива в региона на 20 януари, за да се бори срещу кюрдските въоръжени части в региона, смятани от Анкара за терористични организации. \r\n*** Руският президент Владимир Путин съобщи, че на въоръжение в страната са постъпили 80 нови балистични ракети, 120 балистични ракети за подводници и три такива съда, предава  РИА Новости.\r\n„В състава на стратегическите ядрени сили постъпиха 80 нови междуконтинентални балистични ракети, 102 балистични ракети с подводно базиране и три подводници със стратегическо назначение „Борей“, заяви Путин. \r\nТой отбеляза, че количеството на носителите на високоточното оръжие с голям обсег в Русия се е увеличило повече от 12 пъти, а броят на високоточните крилати ракети повече от 30 пъти. \r\n*** Въоръжените сили на Турция в края на седмицата ще започнат първата си мащабна операция в градски условия в предградията на Африн.\r\nТурската армия заедно с отрядите на „Сирийската свободна армия“ в рамките на започналата на 20 януари операция „Маслинова клонка“ взеха под свой контрол повече от 420 кв. км. територия около Африн. Военните са се приближили до двата стратегически важни населени пункта Раджо и Джиндерес северозападно и югозападно от Африн съответно. Именно не тези два града в края на седмицата трябва да започне  мащабната операция по прочистване, в която ще участват армейски и прехвърлени от  Турция полицейски части. \r\nДо момента ВС на Турция и ССА основно поемаха под контрол селски райони. Операцията в Раджо и Джиндерес, както планира командването, ще продължи около седмица. Турските медии отбелязват, че 80% от населението е напуснало градовете.  Те имат стратегическо значение за постигането на основната цел на операцията – обкръжението и прочистването на Африн. \r\n***  Германски гражданин, за когото се смята, че е бил военен съветник на талибаните в Афганистан,  е арестуван в провинция Хелманд.\r\n„Мъж с дълга брада, носещ черен тюрбан, идентифицирал се като германски гражданин и говорещ на немски е задържан с още трима талибани в понеделник в областта Герешк в провинцията Хелманд“, съобщи Омар Звак, говорител на властите на провинцията. \r\nНачалникът на местната полиция Исмаил Каплуак съобщи, че мъжът, задържан от афганистанските специални служби през нощта, е бил „военен съветник на Мулла Насър“ – командир на елитния „Червен отряд“ на талибаните. \r\nСнимките на афганистанската армия показват мъж на около 40 години с дълга червеникаво-кестенява брада и със сив тюрбан. \r\n***", "date": "2018.03.01", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/01/2494674/v-1219-uchilishta-v-stranata-dnes-ne-se-provezhdat-uchebni-zanyatiya.html", "text": "Поради неблагоприятните метеорологични условия и влошена пътна обстановка в страната, към 12.00 часа днес, 1 март 2018 г., не се провеждат учебни занятия в 1219 училища. Това съобщиха от пресцентъра на Министерство на образованието и науката (МОН).\r\nНай-много – 136 и 122 училища, са затворени в областите Бургас и Варна. 111 училища не учат в област Стара Загора. В област Плевен  са затворени 86 училища, а в област Кърджали – 84 училища, следват област Велико Търново – 77, и област Русе – 70 училища.\r\nВ областите Кюстендил няма да се учи в 3 училища, в област Видин – в 5 училища и  в област Ямбол - в 6 училища. \r\nПо области:\r\nОбласт Благоевград, община Якоруда – 5 училища.\r\nОбщина Бургас – 136 училища.\r\nОбласт Варна – 122 училища.\r\nОбласт Велико Търново - 77 училища.\r\nОбласт Видин – 5 училища.\r\nОбласт Враца – 33 училища.\r\nОбласт Добрич – 68 училища.\r\nОбласт Кърджали – 84 училища.\r\nОбласт Кюстендил, община Бобов дол – 3 училища.\r\nОбласт Ловеч – 15 училища.\r\nОбласт Монтана – 7 училища.\r\nОбласт Пазарджик – 2 училища.\r\nОбласт Перник – 27 училища.\r\nОбласт Плевен – 86 училища.\r\nОбласт Пловдив – 35 училища.\r\nОбласт Разград – 59 училища.\r\nОбласт Русе – 70 училища.\r\nОбласт Силистра – 45 училища.\r\nОбласт Сливен – 30 училища.\r\nОбласт Смолян –47 училища.\r\nОбласт София-регион – 18 училища.\r\nОбласт Стара Загора – 111 училища.\r\nОбласт Търговище – 51 училище.\r\nОбласт Хасково – 11 училища.\r\nОбласт Шумен – 66 училища.\r\nОбласт Ямбол – 6 училищата.", "date": "2018.03.01", "title": "В 1219 училища в страната днес не се провеждат учебни занятия"}
{"url": "http://www.focus-news.net/news/2018/03/01/2494667/zafir-zarkov-gerb-novata-naredba-za-prevoznite-dokumenti-za-gradskiya-transport-v-sofiya-e-ustoychiv-dokument-koyto-shte-otstrani-vsichki-razminavaniya-sas-zakona.html", "text": "Новата наредба за превозните документи за градския транспорт в София е устойчив документ, който ще отстрани всички разминавания със закона. Това каза общинският съветник на ГЕРБ Зафир Зарков, който е и един от вносителите на новата наредба, във връзка с изказване на общинските съветници на БСП, които посочиха, че създаването ѝ е необосновано, предаде репортер на Агенция „Фокус“.\r\n“Безспорно колегите имат някакъв опит за въвеждане на някакви допълнителни условия към превозните документи, но ще си позволя да кажа, че изглеждат малко неадекватни. На практика ние сме в обявена процедура за въвеждане на тикет системата и предстои да излезе решението на ВАС, където е предвидено да има възможност за създаване на карти, каквито предлагат от БСП. На практика те предлагат въвеждане на документи, за които ще трябва да бъдат купени стотици принтери например. Тяхното предложение технически няма как да се обезпечи в момента и ще доведе до купуване на такива устройства, а това изисква средства. Така че искането за въвеждането точно този момент на тези промени е неадекватно”, коментира Зарков. \r\nПо думите му две от предложенията на БСП – въвеждането на зелена и на бяла карта, ги има в наредбата, която предлагат от ГЕРБ. „Така че не може да се каже, че е някакво съществено предложение. А относно билета за две линии – преди години приехме неговата отмяна, защото се използваше изключително малко от гражданите. По останалите две предложения – въвеждане на безплатен транспорт до Витоша и намаляване на карта „метро плюс“, трябва да отбележим, че за това от колегите от БСП липсват всякакви аргументации и обосновки. Безспорно е хубаво да се правят такива предложения, защото звучат атрактивно и добре, но първо трябва да си направиш съответните сметки за разходи и как те ще се отразят като цяло на транспорта и на икономическата рамка“, каза още Зарков.\r\nТой посочи, че в момента има други по-важни приоритети като модернизацията на превозните средства и по-чест градски транспорт, какъвто, по думите му, липсва на някои места. „Винаги е било факт, че БСП искат да имат активна позиция, въпреки че понякога набързо опитват да направят някакви предложения. Въпреки това всички те ще бъдат разгледани в транспортната комисия“, каза Зарков.\r\nToй посочи, че с новата наредба се изчистват редица разминавания като  глобата за нередовен пътник  и правилата, по които се определят цените на превозните документи. „Тази нова наредба, която предлагаме, има за цел да отстрани всички разминавания със закона и новите възможности, които се предоставят при използването на новите документи. Изпълняваме това, което е необходимо, да създадем един устойчив документ, който да е в полза на всички, които използват градския транспорт в София“, коментира Зарков.\r\nЦветилена СИМОЕНОВА", "date": "2018.03.01", "title": "Зафир Зарков, ГЕРБ: Новата наредба за превозните документи за градския транспорт в София е устойчив документ, който ще отстрани всички разминавания със закона"}
{"url": "http://www.focus-news.net/news/2018/03/01/2494676/pernik-fakelat-na-svetovniya-probeg-na-mira-premina-prez-grada.html", "text": "Факелът на Световния пробег на мира премина през Перник. Той беше посрещнат от кмета на града Вяра Церовска на мартенското тържество в Общинския младежки дом. Лекоатлетическата щафета стартира на 27 февруари от столицата и ще финишира на 8 октомври в Лисабон. Това съобщиха от Община Перник. Щафетата с горящ факел пресъздава символиката на предаването на мира от нация на нация, като дава възможност на всеки да направи своята крачка към един по-добър свят.\r\n„За мен е изключителна чест да посрещна факела на Световния пробег на мира в Перник!“ , с тези думи се обърна към лекоатлетите кметът.\r\n„Много съм щастлива , че сме тук и сме заедно, през спорта да пожелаем на всички мир и повече хармония. Подкрепям подобни инициативи , защото общината прави всичко възможно за развитието и популяризирането на спорта в града. Изградени са много площадки за всички възрасти и разбира се , че се гордеем с нашите спортисти, които прославят Перник на световно ниво.  Благодарим ви, че преминахте през нашия град и успешен маратон през Радомир и Кюстендил, както и от сърце ви желая успешно финиширане на 8-ми октомври в Лисабон“, сподели още Вяра Церовска, която беше придружена от зам.-кмета Севделина Ковачева. \r\nМаратонците в нашия град бяха посрещнати  от ученици от гимназията с преподаване на чужди езици „Симеон Радев“, заедно с бегача – ветеран Боян Лефтеров. \r\nС всяка стъпка Пробегът изгражда мостове между хора от различни култури, религии и нации и засилва тяхното единство. В продължение на три десетилетия запалените факли се носят от бегачите по целия свят, свързвайки и вдъхновявайки отделни хора, общности и страни. С тази международна щафета са изминати близо 635 000 км., преминала е през над 150 държави и е докоснала живота на милиони хора. Освен Дейвидсън Хепбърн, част от популярните факлоносци са Нелсън Мандела, Майка Тереза, Папа Франциск, Папа Йоан Павел II, спортните легенди Мохамед Али, Карл Люис, Пол Тергат, Тегла Ларуп, Паола Радклиф и много други знаменитости, радетели на мира.", "date": "2018.03.01", "title": "Перник: Факелът на Световния пробег на мира премина през града"}
{"url": "http://www.focus-news.net/news/2018/03/01/2494678/parlamentat-sazdade-zveno-koeto-da-podpomaga-rabotata-na-obshtinskite-saveti.html", "text": "Народните представители приеха окончателни промени в Закона за местното самоуправление и местната администрация, с които в общините да се създаде самостоятелно звено, което да подпомага работата на общинския съвет, предаде репортер на Агенция „Фокус“. Служителите в звеното ще се назначават и освобождават от кмета по предложение на председателя на общинския съвет. Звеното ще бъде на пряко подчинение на председателя на общинския съвет.\r\nБиляна ИВАНОВА", "date": "2018.03.01", "title": "Парламентът създаде звено, което да подпомага работата на общинските съвети"}
{"url": "http://www.focus-news.net/news/2018/03/01/2494670/borisov-kam-yunker-vklyuchvaneto-na-zapadnite-balkani-kam-evropeyskoto-prostranstvo-garantira-stabilnostta-na-tseliya-es.html", "text": "Министър-председателят Бойко Борисов проведе двустранна среща с председателя на Европейската комисия Жан-Клод Юнкер, чиято балканска обиколка приключва днес в София. Двамата оглавяват среща с лидерите на страните от Западните Балкани в българската столица. Това съобщиха от правителствената информационна служба.\r\nЖан-Клод Юнкер използва случая да поздрави премиера Борисов за ясното и целенасочено фокусиране на Българското председателство на Съвета на ЕС. Борисов и Юнкер отбелязаха важността на срещата в резиденция „Бояна“, която само дни след форума на Европейската банка за възстановяване и развитие в Лондон събира отново лидерите на Западните Балкани. „Регионът е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз“, каза министър-председателят Бойко Борисов.\r\nДвамата отбелязаха решителните действия и силна политическа воля от страна на правителствата на страните от региона за постигане на видим напредък по пътя към членство в ЕС. Премиерът Борисов акцентира върху необходимостта от съдействие от ЕК за проектите за инфраструктурна и дигитална свързаност. „Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали, а сътрудничеството в областта на образованието и културата ще гарантира помирението, добросъседството и утвърждаването на ценностната система на ЕС сред обществата,  и най-вече сред младото поколение в региона“, подчерта министър-председателят пред Жан-Клод Юнкер.", "date": "2018.03.01", "title": "Борисов към Юнкер: Включването на Западните Балкани към европейското пространство гарантира стабилността на целия ЕС"}
{"url": "http://www.focus-news.net/news/2018/03/01/2494680/plovdiv-4-sluchaya-na-hepatit-a-sa-registrirani-v-tsentara-za-nastanyavane-ot-semeen-tip-v-asenovgrad-zarazeni-sa-3-detsa-i-upravitelyat-na-institutsiyata.html", "text": "Четири случая на хепатит А са регистрирани в Центъра за настаняване от семеен тип в Асеновград, заразени са 3 деца и управителят на институцията. Това каза за Радио „Фокус“ – Пловдив д-р Моника Троянчева, директор на Дирекция „Надзор над заразните болести” в Регионалната здравна инспекция в Пловдив. По думите й преди дни са констатирани два случая на заразното заболяване, а днес още два. Заразените са настанени в Клиниката по инфекциозни болести в Пловдив. „Двете деца двете са приети днес, след като са активно изследвани от наша страна като контактни на първите два случая. Те на практика са безсимптомни носители, които активно постъпват в болницата, благодарение на провежданите от нас мерки. Това, което трябва да се извърши от наша страна като предприемане на необходимите мерки, вече е направено. Продължава наблюдението на останалите контактни“, посочи д-р Моника Троянчева. Тя посочи, че най-вероятно децата от Центъра за настаняване от семеен тип в Асеновград са се заразили с хепатит А в Пловдив, тъй като посещават Помощното училище „Стефан Караджа“ в областния град. „В началото на януари в това училище също имаше случаи на хепатит при децата и най-вероятно връзката е направена с тях“, коментира Троянчева.  \r\nТони МИХАЙЛОВ", "date": "2018.03.01", "title": "Пловдив: 4 случая на хепатит А са регистрирани в Центъра за настаняване от семеен тип в Асеновград, заразени са 3 деца и управителят на институцията"}
{"url": "http://www.focus-news.net/news/2018/03/01/2494668/ria-novosti-vladimir-putin-saobshti-za-priemaneto-na-vaorazhenie-na-novi-mezhdukontinentalni-balistichni-raketi.html", "text": "Руският президент Владимир Путин съобщи, че на въоръжение в страната са постъпили 80 нови балистични ракети, 120 балистични ракети за подводници и три такива съда, предава  РИА Новости.\r\n„В състава на стратегическите ядрени сили постъпиха 80 нови междуконтинентални балистични ракети, 102 балистични ракети с подводно базиране и три подводници със стратегическо назначение „Борей“, заяви Путин. \r\nТой отбеляза, че количеството на носителите на високоточното оръжие с голям обсег в Русия се е увеличило повече от 12 пъти, а броят на високоточните крилати ракети повече от 30 пъти.  Виктор Турмаков", "date": "2018.03.01", "title": "РИА Новости: Владимир Путин съобщи за приемането на въоръжение на нови междуконтинентални балистични ракети"}
{"url": "http://www.focus-news.net/news/2018/03/01/2494682/darzhavniyat-glava-pred-tass-otnosheniyata-mezhdu-balgariya-i-rusiya-tryabva-da-se-razvivat-i-da-varvyat-napred.html", "text": "Отношенията между България и Русия трябва да се развиват и да вървят напред. Това заяви президентът Румен Радев в интервю за Информационната агенция на Русия ТАСС, съобщиха от прессекретариата на държавния глава.\r\n\"Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода. Мисля, че нашите връзки трябва да се развиват, да се придвижват напред\", посочи президентът Радев. \r\nВ интервюто си държавният глава подчерта също така, че „еврофилията не означава русофобия“ и че опитите за политическа изолация на Русия не носят изгоди за нито една от страните. \r\nПо отношение на предстоящото отбелязване на 140-годишнината от подписването на Санстефанския мирен договор президентът заяви, че договорът \"възкреси България\" в границите, за които са мечтали българските възрожденци, и добави, че Берлинският договор и \"целият 20-и век\" са изменили границите на Балканите и сега много хора с българско самосъзнание живеят извън пределите на своята родина. \r\n\"За тези 140 години имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", посочи още президентът. \r\nВ интервюто държавният глава изразява удовлетвореност, че все повече млади хора участват в отбелязването на 140-годишнината от Освобождението и така „поемат щафетата на нашата историческа памет“. Румен Радев посочва, че при честването на връх Шипка се очаква да присъства Н. Св. патриарха на Москва и цяла Русия Кирил. Очакваме до края на годината посещение от руския президент, защото тези събития заслужават да ги почетем съвместно, заяви президентът. \r\nРумен Радев напомни, че България е дала на славянските народи писменост и се гордее с това свое постижение и по думите му най-силните връзки между българския и руския народ са духовните и затова \"те ще преживеят всяка политическа зима\".", "date": "2018.03.01", "title": "Държавният глава пред ТАСС: Отношенията между България и Русия трябва да се развиват и да вървят напред"}
{"url": "http://www.focus-news.net/news/2018/03/01/2494675/obshtina-vidin-prodalzhava-zimnoto-pochistvane-obstanovkata-se-normalizira.html", "text": "Пътищата до всички населени места в Община Видин са почистени и проходими. Положението е овладяно, няма селища без ток и вода, нормално е снабдяването с хранителни продукти. Това съобщиха от Общината.\r\nПоради заледяването и хлъзгавите улици в град Видин, на терен работят само фадромите на звено „Чистота”. Днес започна почистването на площад „Бдинци” във връзка с провеждането на тържествената церемония по повод Националния празник Трети март и на историческата възстановка на Освобождението на Видин. \r\n Продължава снегопочистването в кварталите и улиците на града, прави се всичко възможно за осигуряване на нормалната проходимост при зимни условия. Своевременно се реагира на подадени сигнали от граждани за възникнали проблеми в жилищните комплекси.", "date": "2018.03.01", "title": "Община Видин: Продължава зимното почистване, обстановката се нормализира"}
{"url": "http://www.focus-news.net/news/2018/03/01/2494684/ruse-68-godishen-mazh-e-nameren-martav-v-doma-mu-ima-sledi-ot-nasilie.html", "text": "68-годишен мъж е намерен мъртъв в дома му, има следи от насилие. Това съобщиха от ОДМВР-Русе. На 28 февруари, малко след 17.00 часа, бил получен сигнал, че в една от стаите в дома му мъжът е намерен мъртъв. При извършения от дежурно-оперативна група и съдебен лекар първоначален оглед на място са открити следи от удари по главата на починалия.  По случая е образувано досъдебно производство за престъпление по чл. 115  ал. 1 от НК. Предприети са всички необходими оперативно-издирвателни и процесуално-следствени действия за установяване на причините и обстоятелствата, довели до смъртта на мъжа, както и за издирването на извършителя на деянието. Работата по изясняването на случая продължава под ръководството на Окръжна прокуратура - Русе.", "date": "2018.03.01", "title": "Русе: 68-годишен мъж е намерен мъртъв в дома му, има следи от насилие"}
{"url": "http://www.focus-news.net/news/2018/03/01/2494679/tass-vladimir-putin-obyavi-che-rusiya-razrabotva-nebalistichno-orazhie-koeto-mozhe-da-prevazmogne-sistemite-za-pro.html", "text": "Руският президент Владимир Путин заяви, че Русия разработва небалистични типове стратегическо оръжие, срещу който системите за противоракетна отбрана са безсмислени, предава ТАСС.\r\n„Започнахме разработката на такива нови видове балистично оръжие, които изобщо не използват балистична траектория на полета при движението към целта, а значи системите за ПРО в борбата срещу тях са безполезни и просто безсмислени“, заяви президентът .\r\n„През всичките тези години след едностранното излизане на САЩ от договора за ПРО ние напрегнато работихме над перспективни техника и въоръжение. Това ни позволи да направим стремителна, голяма крачка в създаването на нови образци стратегическо оръжие“, заяви Путин.\r\nПо време на речта си той напомни, че всички страни с високо равнище на научен потенциал „активно разработват хиперзвуково оръжие“. „Русия вече има такова оръжие“, заяви президентът.  Виктор Турмаков", "date": "2018.03.01", "title": "ТАСС: Владимир Путин обяви, че Русия разработва небалистично оръжие, което може да превъзмогне системите за ПРО"}
{"url": "http://www.focus-news.net/news/2018/03/01/2494681/api-otpada-ogranichenieto-za-dvizhenie-s-verigi-po-pat-iii-861-laki-mestnost-rozhen.html", "text": "Отпада ограничението за движение с вериги по път III-861 Лъки – местност Рожен. Това съобщиха от пресцентъра на Агенция \"Пътна инфрастрктура\" (АПИ).", "date": "2018.03.01", "title": "АПИ: Отпада ограничението за движение с вериги по път III-861 Лъки – местност Рожен"}
{"url": "http://www.focus-news.net/news/2018/03/01/2494683/dobrich-ochakva-se-vsichki-patishta-v-oblastta-da-badat-otvoreni-za-dvizhenie-okolo-obyad-prohodimi-pri-zimni-usloviya.html", "text": "Очаква се всички пътища в Добричка област да бъдат отворени за движение около обяд, проходими при зимни условия, по информация на Областно пътно управление - Добрич, предаде кореспондентът на Радио „Фокус” – Варна. Повече от 40 машини почистват пътните отсечки в цялата област. Още в сутрешните часове е отпаднало ограничението за движение на МПС над 12 т по път II-29 Варна-Добрич. Движението на автомобили е възможно и по направленията Добрич – Балчик (до 3,5 тона), Добрич – Силистра (до 12 тона), Добрич – Кардам – границата, Добрич – Карапелит (до 12 тона), Кочмар – граница с област Шумен (до 12 тона), Честименско – Каблешково и Орляк – Зърнево (до 12 тона), Генерал Тошево – Росица (до 3,5 тона), Добрич – Методиево (до 3,5 тона), Царичино – Г.Тошево (до 3,5 тона). От Автогара – Добрич все още пътуват микробуси само по направлението Варна по редовен график. Температурата на въздуха е минус 6 градуса. Времето в Добрич е слънчево и ясно, тихо е, без снеговалеж. Основните пътни артерии са добре почистени, градският транспорт се движи нормално.\r\nЖулиета НИКОЛОВА", "date": "2018.03.01", "title": "Добрич: Очаква се всички пътища в областта да бъдат отворени за движение около обяд, проходими при зимни условия"}
{"url": "http://www.focus-news.net/news/2018/03/01/2494687/nepravitelstveni-i-politicheski-formatsii-sred-koito-pp-abv-izlyazoha-s-pozitsiya-sreshtu-razgrabvaneto-na-natsionalen-park-pirin.html", "text": "ПП АБВ, съвместно с други политически и неправителствени организации, излиза с позиция срещу разграбването на природен парк „Пирин“. Това съобщиха от пресцентъра на партията.\r\nВ документа се посочва, че с промените в плана за управление, на територията на планината на практика се разрешават безразборни строежи на огромна площ.\r\nВ позицията се подчертава, че природните богатства на България трябва да бъдат защитени от олигархичните апетити, както и че изразеното становище не цели спиране на икономическото развитие на страната и региона на Банско, а запазване на природата и обществения интерес.\r\nПубликуваме пълния текст на позицията без редакторска намеса:\r\n\"Борбата за Пирин е борба за справедливо развитие\r\nПозиция на сдружение „Солидарна България“, Колектив за обществени интервенции, колектив „dВерсия“, фондация „Документални“, партия АБВ и партия „Българската левица“\r\nПравителството прие промени в плана за управление на Национален парк Пирин, които разрешават строежи на почти половината му територия. В същото време се преразглеждат устройствените планове на едни от последните останали незастроени кътчета по българското Черноморие.\r\nБорбата за тези природни богатства не е просто борба за опазването на уникални видове и местообитания. Тя е борба за опазването на едни от малкото останали общи блага от лапите на олигархията. Която заграбва дори публичните услуги (всички сме свидетели на случващото се в електроразпределението). Затова Пирин и Черноморието въплъщават идеята, че хората в България все още могат да се обединят и да отстояват ценности, отиващи отвъд краткосрочната печалба за малцина.\r\nБорбата за Пирин е борба за справедлив живот за всички български граждани. Противно на това, което твърдят олигарсите и техните подчинени политици и медии, тя не цели спиране на икономическото развитие на страната. Неин залог е, че това развитие може да се случва по устойчив и справедлив начин.\r\nОфшорни фирми кроят планове да превърнат Банско в новия Слънчев бряг. „Развитието“, което те предлагат, гарантира печалби за един малък икономически елит, който дори не плаща разумни данъци. „Поминъкът“, който те обещават на местните хора, се изразява в нискоквалифицирана работа и разрушена околна среда. Туристическият бранш е единственият, който се радва на редуциран ДДС, но същевременно в него са едни от най-ниските заплати в страната.\r\nС две думи, олигархията ни предлага бедност и влошено качество на живот не само за хората днес, но и за техните деца утре. Потъпкала правото и прояла държавата с корупция, тя отново се опитва да раздели гражданите. Но нейният модел на развитие задвижва машината за неравенство, създаваща истинското разделение: между самите олигарси и издържащите ги със своя труд и данъци обикновени хора – в София, Банско или Шабла.\r\nПосегателството срещу Пирин е част от системен проблем. Той не може да бъде сведен до отделни лица като „Кой“, Цеко или Валери Симеонов. Представителите на едрия бизнес сами разкриха това, когато в официална декларация техните най-големи и уважавани организации нарекоха справедливия протест на гражданите „зелен рекет“. Това са същите организации, които години наред обвиняват за бедността „мързела“ на работещите хора. \r\nНемалка част от представителите на българския бизнес са лишени от мисъл за устойчиво развитие на страната и социална справедливост в обществото. Те третират и хората, и природата като ресурс за генериране на собствена печалба. \r\nНека запазим общите блага достъпни за всички и защитим справедливото развитие. Да спрем разграбването на Пирин!\".", "date": "2018.03.01", "title": "Неправителствени и политически формации, сред които ПП АБВ, излязоха с позиция срещу разграбването на Национален парк „Пирин“"}
{"url": "http://www.focus-news.net/news/2018/03/01/2494690/kardzhali-16-420-kasa-tsigari-i-120-litra-alkohol-bez-aktsizen-banderol-sa-otkriti-v-doma-na-60-godishen-mazh-v-s-cherna-niva.html", "text": "Незаконно оръжие, 16 420 къса цигари и 120 литра алкохол без акцизен бандерол са открити в частен дом в с. Черна нива. Това съобщиха от ОДМВР-Кърджали. В рамките на специализирана операция на РУ-Кърджали за противодействие на престъпността в малките и отдалечени населени места е проверено жилището на 60-годишен мъж. От адреса униформените са иззели оръжието, цигарите и алкохолът, заедно със 200 грама нарязан тютюн и 50 ловни патрона. Притежателят им е задържан за срок до 24 часа в РУ-Кърджали. Образувано е досъдебно производство. Работата по случая продължава полицейския участък в село Черноочене и разследващ полицай.", "date": "2018.03.01", "title": "Кърджали: 16 420 къса цигари и 120 литра алкохол без акцизен бандерол са открити в дома на 60-годишен мъж в с. Черна нива"}
{"url": "http://www.focus-news.net/news/2018/03/01/2494688/prezidentat-rumen-radev-prizova-mladite-hora-da-rabotyat-s-zhelanie-vyara-i-lyubov-za-balgariya.html", "text": "Работете с желание, вяра и любов за България! Това е най-голямото удовлетворение. Каквото и да става, най-важно е вашият дух да бъде свързан с България и каквито и успехи да постигате, вие винаги духовно ще се връщате към България. Това заяви президентът Румен Радев на церемонията по връчването на наградите от конкурса \"Твоите 25 причини да избереш България\", съобщиха от прессекретариата на държавния глава. Инициативата се провежда под патронажа на българския държавен глава. \r\nДържавният глава заяви, че е приел да бъде патрон на кампанията с удоволствие, защото вярва, че подкрепата за младите хора заслужава адмирации. „Не съм се излъгал като виждам колко млади хора има тук, както и колко много представители на бизнеса и изкуството оказват своята подкрепа. Точно в момент, в който всички сме загрижени как да направим така че младежите да останат в България. Това е една конкретна и ясна стъпка с голям обществен отзвук“, подчерта президентът . \r\nРумен Радев заяви, че е поискал над контура, който е направил на ръката си в рамките на кампанията, да бъде изписана универсалната формула на Айнщайн за масата, скоростта и енергията и обясни, че тази формула обхваща всички присъстващи в залата. „Масата, това сте вие младите хора с вашите биологически дадености и качества“, добави президентът и припомни формулата - E = mc² като разясни, че “c” e константа, която зависи най-вече от обществената система на образованието, на всички обществени слоеве в нашата страна като държава и от личните качества, упоритост, знания и умения, които ще придобият младите хора, за да могат да достигнат тази висока скорост в своя живот. \r\nМалката двойчица отгоре е обществената подкрепа, която вие младите хора получавате от организаторите на това събитие, от българските обществени организации, бизнес, финансови институции, хората на изкуството и културата. Тя е малка, но обществената ангажираност и подкрепата за вас, заедно с качествата, уменията, знанията и усилията ви могат да доведат до тази огромна потенциална енергия, която всеки носи. Така държавният глава обясни своето сравнение и призова младите хора в залата тази енергия да бъде отдадена на бъдещето на България.", "date": "2018.03.01", "title": "Президентът Румен Радев призова младите хора да работят с желание, вяра и любов за България"}
{"url": "http://www.focus-news.net/news/2018/03/01/2494689/ministar-predsedatelite-na-balgariya-i-albaniya-boyko-borisov-i-edi-rama-razgovaryaha-predi-sreshtata-na-liderite-na-zapadnite-balkani.html", "text": "Министър-председателите на България и Албания Бойко Борисов и Еди Рама разговаряха преди срещата на лидерите на Западните Балкани, организирана от българския премиер и председателя на ЕК Жан-Клод Юнкер. Това съобщиха от правителствената информационна служба. Акцентът на срещата беше поставен върху важността на проекта за коридор №8, който да свързва Черно море с Адриатика. Двамата изразиха единодушие, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществява паралелно. \r\nНа срещата бяха отбелязани и отличните двустранни отношения и политически диалог между двете държави. „Развитието на добросъседските отношения и конструктивната роля на Албания в региона, основана на европейските и евроатлантическите ценности, продължават да бъдат от голямо значение“, каза българският премиер и допълни, че вътрешно-политическите процеси в Албания са доказателство за стратегическия европейски избор на страната и нейните граждани.", "date": "2018.03.01", "title": "Министър-председателите на България и Албания Бойко Борисов и Еди Рама разговаряха преди срещата на лидерите на Западните Балкани"}
{"url": "http://www.focus-news.net/news/2018/03/01/2494685/zafir-zarkov-gerb-izgrazhdaneto-na-parkingi-v-sofiya-e-protses-koyto-e-v-sila-v-momenta-i-shte-prodalzhi-i-prez-sledvashtite-godini.html", "text": "Изграждането на паркинги в София е процес, който е в сила в момента и ще продължи и през следващите години. Това каза общинският съветник на ГЕРБ Зафир Зарков във връзка с изказване на съветници от БСП-София, които заявиха, че искат изграждане на повече паркинги, а не на увеличаване на обхвата на Зелената зона, предаде репортер на Агенция „Фокус“.\r\nЗарков посочи, че паркингите на бул. „Ломско шосе“ и на бул. „Джеймс Баучер“ са почти пълни. „А още от тази година ЦГМ трябва да изгради паркинга и на стадион Васил Левски – да се пуснат и двете му нива, както и този на Централна гара. A до края на следващата година е предвидено да бъде готов и паркингът на бул. „Сливница“, обясни той.\r\n„Колкото до Зелената зона – показателно е, че именно прехвърлянето на автомобили на съседни улици е намаляло след въвеждането на такава. Преди две години например беше въведена Зелена зона в кв. „Изток“ и до момента не се говори за нейно увеличаване. Всъщност инициативата за разширяването на зоните не трябва да се търси в Столичния общински съвет, тя е на гражданите, които инициират подписки и желания, предлагат ги на районните кметове, а те на СОС. Така че процесът е обратен – върви от самите живущи към общинските съветници“, обясни Зарков.\r\nТой коментира и изказването на общинските съветници на БСП-София за превръщането на Центъра за градска мобилност в общинско предприятие. „Това е стара теза на БСП, които искат държавата и общината да управляват еднолично“, каза Зарков и поясни, че дори и това да се случи, нищо съществено няма да се промени.\r\nЦветилена СИМЕОНОВА", "date": "2018.03.01", "title": "Зафир Зарков, ГЕРБ: Изграждането на паркинги в София е процес, който е в сила в момента и ще продължи и през следващите години"}
{"url": "http://www.focus-news.net/news/2018/03/01/2494686/reuters-letishteto-v-zheneva-otnovo-otvori-vrati-sled-kato-be-zatvoreno-zaradi-vremeto.html", "text": "Летището в Женева, което затвори врати за няколко часа заради мразовитото време, поразило Европа, е отново на линия, предава  Reuters.\r\nЛетището е открило отново врати в 11 часа сутринта местно време (12:00 българско време) и е започнало да приема полети час по –късно. Повече от 40 полета от Женева са били отменени през това време, както и десетки пристигащи. \r\nЛетищните власти съветват пътниците си да проверяват авиолиниите дали заминаващите полети ще се осъществяват навреме.  Виктор Турмаков", "date": "2018.03.01", "title": "Reuters: Летището в Женева отново отвори врати, след като бе затворено заради времето"}
{"url": "http://www.focus-news.net/news/2018/03/01/2494696/pazardzhik-obshtina-belovo-razchita-na-obshtinska-firma-za-zimnoto-pochistvane-na-patishta-i-ulitsi.html", "text": "Община Белово разчита за зимното почистване и поддържането на пътища и улици на общинска фирма, каза за Радио „Фокус“ – Пазарджик кметът на Белово инж. Костадин Варев. „Вече седем години се справяме по този начин и нямаме проблем. Тя разполага с достатъчно машини, а ако има недостиг се наемат допълнителни такива от местни фирми или земеделски производители. Така успяваме да почистим не само главните пътища и улици, но и второстепенните“, коментира кметът на община Белово. Той допълни, че до сега няма постъпили оплаквания от граждани, свързани със зимното почистване. „По отношение проблема с неправилно паркираните автомобили, които затрудняват зимното почистване сме свикнали, но разчитаме на гражданите да ги преместват, за да улеснят преминаването на техниката“, каза също Варев.\r\nВаня НИКОЛОВА", "date": "2018.03.01", "title": "Пазарджик: Община Белово разчита на общинска фирма за зимното почистване на пътища и улици"}
{"url": "http://www.focus-news.net/news/2018/03/01/2494695/stara-zagora-65-godishna-zhena-i-82-godishen-mazh-ot-grada-sa-stanali-zhertvi-na-telefonni-izmami-s-obshto-19-155-evro-i-6400-leva.html", "text": "65-годишна жена и 82-годишен мъж от Стара Загора са станали жертви на телефонни измами с общо 19 155 евро и 6400 лева. Това съобщиха от ОДМВР-Стара Загора. Сигналите са подени на 28 февруари в полицията. По познатия сценарий за залавянето на телефонни измамници жената оставила на различни места сумата от 19 155 евро и 3800 лв. Възрастният мъж пък предал 2600 лв. в торбичка пред входната си врата. Образувани са досъдебни производство за престъпление по чл.209, ал.1 от НК, предприети са оперативни действия за установяването на извършителите.", "date": "2018.03.01", "title": "Стара Загора: 65-годишна жена и 82-годишен мъж от града са станали жертви на телефонни измами с общо 19 155 евро и 6400 лева"}
{"url": "http://www.focus-news.net/news/2018/03/01/2494691/api-napalno-e-vazstanoveno-dvizhenieto-na-vsichki-prevozni-sredstva-po-patya-dralfa-chudomir-loznitsa-krastovishte-s-pat-i-2-ruse-razgrad.html", "text": "Напълно е възстановено движението на всички превозни средства по път II-51 Дралфа – Чудомир – Лозница – кръстовище с път I-2 Русе – Разград. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Напълно е възстановено движението на всички превозни средства по пътя Дралфа – Чудомир – Лозница – кръстовище с път I-2 Русе – Разград"}
{"url": "http://www.focus-news.net/news/2018/03/01/2494697/kyustendil-zhitelite-na-pet-bloka-v-grada-sa-bez-voda-zaradi-povreda-v-hidroforna-uredba.html", "text": "Жителите на пет блока в Кюстендил са без вода заради повреда в хидрофорна уредба. Това съобщиха за Радио „Фокус” – Кюстендил от дружеството „Кюстендилска вода”. Причината живущите в петте петнадесет етажни блока на булевард „Раковски” да са без водоподаване е аварирала електроника на хидрофорна уредба. Аварията е причинена от неритмично електроподаване. Екипи работят по отстраняване на повредата.\r\nВенцеслав ИЛЧЕВ", "date": "2018.03.01", "title": "Кюстендил: Жителите на пет блока в града са без вода заради повреда в хидрофорна уредба"}
{"url": "http://www.focus-news.net/news/2018/03/01/2494694/tinka-belegova-regionalen-istoricheski-muzey-smolyan-v-rodopite-martenitsata-se-e-narichala-oshte-marashnitsa-marta-kichilka-i-gadalushka.html", "text": "В Родопите мартеницата се е наричала още марашница, марта, кичилка и гадалушка. Това каза в интервю за Радио „Фокус“ – Смолян Тинка Белегова – уредник в Регионален исторически музей „Стою Шишков“ – Смолян. „За изработването на мартеницата е характерно, че е трябвало да стане най-късно вечерта преди празника или рано сутринта преди изгрев слънце. Жените, които трябва да изработят мартеницата е трябвало да са чисти и да не докосват огъня, в противен случай тя загубвала своята магическа сила. В Родопите най-напред мартениците са се изработвали от червена непредена или полуопредена вълна, а по-късно вече се добавяла и бяла такава. Памукът, ленът и конопът навлезли по-късно в обичая. Най-разпространеният вид мартеница в Родопите е този от бяла и червена прежда и досега си остава така, като червеният цвят е пожелание за здраве и живот и средство за предпазване от болести, знак на пръстта, на зачеването, на раждането. Белият цвят се появява по-късно, с пожелание за дълъг живот. Именно заради това, когато ние окичваме мартениците наричаме: „Да си здрав, да си червен, да остарееш и да побелееш“.“, поясни Белегова. \r\nТя отбеляза, че към традиционните бял и червен цвят, по-късно родопчанката прибавяла и други цветове като син, зелен, жълт, розов, оранжев, прибавяли се и допълнителни елементи като синьо мънисто, чесън против уроки, сребърна паричка, глигански зъб, които допълвали и засилвали предпазната функция на мартеничките. Белегова посочи, че те се завързвали на всички в домакинството – на дясната ръка на дечицата, на вратлетата им, на плитките на момичетата, на хурките на бабите, мотовилките, вретената, чекръците, на всички домакински уреди. „С тях се закичвали и млади и стари, и на ергени, които ги носили на кръста под пояса или в потурите, на стопанските постройки, плодните дръвчета и агънцата, теленцата и кончетата“, каза още Белегова.\r\nНели ГЕРГЬОВСКА", "date": "2018.03.01", "title": "Тинка Белегова, Регионален исторически музей – Смолян: В Родопите мартеницата се е наричала още марашница, марта, кичилка и гадалушка"}
{"url": "http://www.focus-news.net/news/2018/03/01/2494702/andrey-kovachev-gerbenp-dumite-na-darzhavite-ot-zapadnite-balkani-za-evrointegratsiya-tryabva-da-badat-transformirani-v-realna-politika.html", "text": "Основното, според мен, е да не говорят само на думи, а и на дела. Това, което казват – че искат европейска интеграция, да бъде трансформирано в реалната политика, както и към националните общности, каквато е българската общност. Това каза в интервю за Агенция „Фокус” евродепутатът от ГЕРБ/ЕНП Андрей Ковачев, коментирайки темата с европейската интеграция на държавите от Западните Балкани. \r\n„Инерциите от миналото и това, които ни е разделяло – идеологиите, дискриминацията, омразата, трябва да остане в миналото. Ние не трябва да забравяме миналото, трябва да го познаваме, но никога не трябва да повтаряме ужасните моменти от него. Единственият цивилизован инструмент това да се случи е европейската интеграция”, смята евродепутатът. „Всичко друго сме го виждали в миналото и е водило до още по-големи ужаси, войни, разделения и несправедливи граници. Сега имаме изключителен шанс с Европейския съюз това да бъде преодоляно и от двете страни на границата хората да живеят спокойно и свободно, същ що-годе един и същи жизнен стандарт, а младите хора да останат там, където са”, допълни още той. Андрей Ковачев даде пример с Босилеград и Цариброд. „Голям проблем е, че са икономически изолирани, че няма перспектива за младите хора, които се опитват да избягат от там и да я намерят на друго място. Много се радвам, че сдружение „ГЛАС” вече 25 години организира този великденски фестивал и по този начин запазва една вековна традиция. Хубаво, че този фестивал е признат и като част от Европейската фестивална мрежа и по този начин Европа показва, че е единна в многообразието си, а ние като българи можем да покажем на другите страни какви са нашите традиции”, подчерта Андрей Ковачев. \r\nИван ЛАЗАРОВ", "date": "2018.03.01", "title": "Андрей Ковачев, ГЕРБ/ЕНП: Думите на държавите от Западните Балкани за евроинтеграция трябва да бъдат трансформирани в реална политика"}
{"url": "http://www.focus-news.net/news/2018/03/01/2494699/plovdiv-dobrovoltsi-na-bchk-plovdiv-pravyat-obhodi-za-da-predostavyat-topla-hrana-i-napitki-na-bezdomnite-hora.html", "text": "Доброволци на БЧК-Пловдив правят обходи, за да предоставят топла храна и напитки на бездомните лица в минусовите температури. Това съобщиха за Радио „Фокус“ – Пловдив от Областната структура на хуманитарната организация. Кампанията в помощ на бездомните лица се осъществява съвместно с Дирекция „Социално подпомагане“.  „БЧК-Пловдив, чрез програмата си  „Мобилни социални екипи в шестте района  на град Пловдив”, предупреждава за опасни  ниски температури. Съществува опасност по улиците да има хора, които са без подслон. На телефон 0700 147 44 хората могат да заявят своите проблеми и нужди, както и сигнали за бездомни хора. Осигурен е  денонощен оперативен център, който  приема сигнали, осъществява логистиката на екипите“, информират от БЧК-Пловдив.\r\nТони МИХАЙЛОВ", "date": "2018.03.01", "title": "Пловдив: Доброволци на БЧК-Пловдив правят обходи, за да предоставят топла храна и напитки на бездомните хора"}
{"url": "http://www.focus-news.net/news/2018/03/01/2494700/reuters-balgariya-iska-kontrolen-dyal-v-aktivite-na-chez-v-stranata.html", "text": "Българският министър на финансите Владислав Горанов заяви, че  правителство на страната му иска контролен дял в активите на компанията ЧЕЗ в България, предава  Reuters.\r\nЧЕЗ сключи договор с малката компания за производство на слънчева енергия „Инерком“, за да продаде доставчика на електроенергия на близо три милиона българи. Споразумението предизвика притеснения в България дали „Инерком“ може да финансира и операри стратегическите енергийни активи. \r\n„Преговорите са на ранен етап. Изразяваме ясно своята воля, че искаме да участваме в споразумението по един или друг начин“, заяви Горанов по време на среща между него, българския министър-председател Бойко Борисов и собственика на „Инерком“ Гинка Върбакова. \r\nНа въпрос какъв дял би искала България, той заяви: „Най-малко контролен дял“. \r\nСамата Върбакова заяви, че ще замине за Прага, за да води преговори с ЧЕЗ и заяви, че е готова да допусне българската държава в споразумението, ако фирмата се съгласи. \r\n„Ако това ще успокои крайните потребители, да, готова съм да приема държавното участие в страната. Готова съм да прехвърля договора, който имам, ако продавачът се съгласи“, заяви тя.  Виктор Турмаков", "date": "2018.03.01", "title": "Reuters: България иска контролен дял в активите на ЧЕЗ в страната"}
{"url": "http://www.focus-news.net/news/2018/03/01/2494677/kaloyan-pargov-bsp-provedohme-anketi-sred-grazhdanite-na-sofiya-koito-pokazvat-che-te-iskat-parkingi-a-ne-uvelichavane-na-obhvata-na-zelenata-zona.html", "text": "Проведохме анкети сред гражданите на София, които показват, че те искат паркинги, а не увеличаване на обхвата на Зелената зона. Това каза лидерът на БСП-София и член на Изпълнителното бюро на БСП Калоян Паргов по време на пресконференция на тема „Проблемите на транспорта в София. Как Столична община се опитва да финтира съда“, предаде репортер на Агенция „Фокус“.\r\n„Темата за разширяване на зоните е актуална през последните няколко години и подлежи на остра дискусия. Има предложения от кметовете на районите „Оборище“, „Красно село“, „Лозенец“ и „Възраждане“ за въвеждане на зони в определени улици с аргумент, че гражданите, които живеят на тях, искат да имат сигурно паркомясто, тъй като в момента имало „пришълци“, коментира той.\r\nПаргов обясни, че от БСП-София са провели две анкети в рамките на последните две седмици – едната на място сред хората, които живеят на посочените улици, и една в онлайн пространството. „От първата излиза, че наистина гражданите имат желание за въвеждане на зона. Възниква обаче един друг проблем – според хората, живеещи на прилежащите на тези улици, с въвеждането на Зелена зона, онези, които не желаят да плащат за такава, ще започнат да паркират на техните улици“, каза още той и посочи, че опасенията им са, че така ще се получи ефектът на почистването на снега – взимаш от едно място и трупаш на друго.\r\n„Направихме и онлайн анкета, в която участие взеха и граждани от цяла София – в нея противно на другата отговорът е, че не се подкрепя разширяването на Зелената зона. Над 80% смятат, че това няма да реши проблема с паркирането и считат, че паркингите са една добра алтернатива за справянето с проблема. А подходът на Столична община и на ЦГМ за постоянно увеличаване на зоната означава, че постоянно някой ще плаща, а няма да знаем къде отиват парите“, коментира Паргов. \r\n„Основният въпрос е нужно ли е с оглед генериране на повече приходи за ЦГМ да се възползваме от желанието на всеки да има свое място за паркиране? Не е ли по-добре да използваме плана за изграждане на паркинги, който струваше 2 млн. лв. и беше приет преди няколко години? Поставяме и един друг въпрос – въпросът с инфраструктурата и за това, че ЦГМ е една неясна структура, която се е превърнала в бирник за столичани, те не виждат как парите се връщат при тях“, каза още той и посочи, че от БСП изразяват искане ЦГМ да стане общинско предприятие, за да може парите да се използват за инфраструктура.\r\nТой посочи, че по-доброто решение според общинските съветници на БСП е изграждането на подземни и наземни паркинги. „Цената на паркингите ще е същата като на действащите в момента синя и зелена зона, но целта е да приберем колите от улиците“, обясни Паргов.\r\nЦветилена СИМЕОНОВА", "date": "2018.03.01", "title": "Калоян Паргов, БСП: Проведохме анкети сред гражданите на София, които показват, че те искат паркинги, а не увеличаване на обхвата на Зелената зона"}
{"url": "http://www.focus-news.net/news/2018/03/01/2494698/api-vazstanoveno-e-dvizhenieto-za-vsichki-avtomobili-po-pat-maglizh-gurkovo-dobrich-general-toshevo-kardam-gkpp-yovkovo-dobrich-balchik.html", "text": "Възстановено е движението за всички автомобили по път I-6 Мъглиж –Гурково, по път II-29 Добрич – Генерал Тошево – Кардам – ГКПП „Йовково“, по  път II-71 Добрич – Балчик. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Възстановено е движението за всички автомобили по път Мъглиж –Гурково, Добрич – Генерал Тошево – Кардам – ГКПП „Йовково“,  Добрич – Балчик"}
{"url": "http://www.focus-news.net/news/2018/03/01/2494701/veliko-tarnovo-v-inspektsiyata-po-truda-ne-sa-poluchavani-signali-za-neblagopriyatni-usloviya-na-trud-predvid-studenoto-vreme.html", "text": "В дирекция „Инспекция по труда“ – Велико Търново не са получавани сигнали за неблагоприятни условия на труд предвид студеното време. Това съобщи на пресконференция директорът на инспекцията инж. Невена Стефанова, предаде репортер на Радио „Фокус“ – Велико Търново. Тя припомни, че работодателите трябва да предприемат специални мерки за опазване живота и здравето на работещите, предвид прогнозата за опасно студено време през седмицата в цялата страна. „При работа на открито трябва да се прецени доколко тези неблагоприятни климатични условия могат да застрашат живота и здравето на работниците и да се предприемат съответните мерки за минимизиране на риска. Такива могат да бъдат промяна на работното време, въвеждане на по-чести почивки, промяна на типа работа, като се възлага такава, която е по-безопасна при дадени условия, осигуряване на подходящо работно облекло, на лични предпазни средства или средства за колективна защита, на помещения с условия за възстановяване на топлинния баланс на организма, топли напитки и т.н.“, допълни инж. Стефанова. Тя посочи, че освен това трябва да бъде осигурено наблюдение или средства за комуникация с работещите на открито на изолирани работни места, както и първа медицинска помощ и условия за подходящо транспортиране на работещите с внезапно влошено здравословно състояние за оказване на медицинска помощ.\r\nДиректорът на „Инспекцията по труда“ припомни, че в Наредбата за минималните изисквания за микроклимата са описани също оптималните и допустимите минимални и максимални стойности на температурата на въздуха в студения и топлия период на годината при лека, средно тежка и тежка физическа работа в закрити помещения. При ниски температури оптималните стойности варират между 16 и 23 градуса, а допустимите – от 13 до 25 градуса, като по-ниски температури са допустими съответно при тежката физическа работа.\r\nНадежда КРЪСТЕВА", "date": "2018.03.01", "title": "Велико Търново: В „Инспекцията по труда“ не са получавани сигнали за неблагоприятни условия на труд предвид студеното време"}
{"url": "http://www.focus-news.net/news/2018/03/01/2494703/smolyan-zapazva-se-ravnishteto-na-zabolevaemost-ot-grip-v-oblastta.html", "text": "Запазва се равнището на заболеваемост от грип в област Смолян, съобщиха от пресцентъра на Регионалната здравна инспекция – Смолян. През изминалата седмица са регистрирани  36 случая на остри респираторни заболявания , при 35 за предходната седмица. Седем са случаите при най-малките от 0 до 4 години, 19 са заболелите във възрастовата група от 5 до 14 години, а 10 са случаите при възрастните от 30 до 64 години. Заболеваемостта е 127,70 на 10 000 и е под епидемичните стойности.\r\nПрез отчетния период са регистрирани и заразни заболявания. При чревните инфекции има 4 случая на ентероколит, 2 случая на ротавирусен гастроентерит и 1 случай на вирусен хепатит – неопределен. От въздушно-капковите инфекции са регистрирани 4 случая на варицела и 3 случая на скарлатина.", "date": "2018.03.01", "title": "Смолян: Запазва се равнището на заболеваемост от грип в областта"}
{"url": "http://www.focus-news.net/news/2018/03/01/2494707/gabrovo-86-godishen-mazh-ot-tryavna-e-stanal-zhertva-na-telefonna-izmama-s-15-000-leva.html", "text": "86-годишен мъж от Трявна е станал жертва на телефонна измама с 15 000 лева, съобщиха от Областна дирекция на МВР- Габрово. На 28 февруари в РУ-Трявна е получен сигнал от възрастния мъж, че предния ден е станал жертва на измама. По сценария „съдействие при провеждане на специализирана акция по залавяне на измамници“ той оставил на посочено от измамниците място плик с 15 000 лева. По случая е образувано досъдебно производство.", "date": "2018.03.01", "title": "Габрово:  86-годишен мъж от Трявна е станал жертва на телефонна измама с 15 000 лева"}
{"url": "http://www.focus-news.net/news/2018/03/01/2494705/veliko-tarnovo-4-e-bilo-ravnishteto-na-bezrabotitsata-v-obshtinata-prez-yanuari-otchita-se-rast.html", "text": "4% е било равнището на безработицата в община Велико Търново през месец януари. Това съобщи на пресконференция директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. той посочи, че се отчита увеличение спрямо месец декември, когато безработицата е била 3,75%. В община Елена безработицата в първия месец на годината е била 12,95%, при 12,4% за декември, а в  община Златарица – 22,6%, при 21,5% за месец декември. Общо регистрираните безработни за Дирекция „Бюро по труда“ Велико Търново са 2 476 души – в община Велико Търново – 1 739, в община Елена – 461, в община Златарица – 276. Отчита се ръст на безработицата спрямо предходния месец със 186 души , или 8.1%. В сравнение с месец януари на 2017 година се наблюдава спад със 127 души, или 4.9%. Регистрирани заети лица желаещи да сменят работата си са 52, регистрирани учащи се – 17, регистрирани търсещи работа лица придобили право на пенсия – 20 лица. Равнище на безработицата е 5.2 пункта, като се отчита ръст с 0.4 пункта в сравнение с месец декември 2017 година и спад с 0.2 пункта в сравнение с месец януари 2017 година. Обрешко Нечев посочи, че с 2.0 пункта е под равнището на безработица за страната, което е 7.2% и с 2.1 пункта е по-ниско от това за Великотърновска област, което е 7.3%.\r\nНадежда КРЪСТЕВА", "date": "2018.03.01", "title": "Велико Търново: 4% е било равнището на безработицата в общината през януари, отчита се ръст"}
{"url": "http://www.focus-news.net/news/2018/03/01/2494704/burgas-nad-300-sa-uchastnitsite-v-natsionalniya-debatyorski-forum-koyto-shte-se-provede-za-vtora-godina-v-grada.html", "text": "Над 300 са участниците в Националния дебатьорски форум, който ще се проведе за втора година в Бургас от 2 до 6 март, съобщи пред журналисти Николай Ангелов, член на УС на „Асоциация дебати България“, предаде кореспондентът на Радио „Фокус“. По време на събитието дебатоьрите ще се обучават на различни познания, свързани с ораторското майсторство, с академичния спорт, който се развива 6 години в България. Ще присъстват едни от най-добрите световни шампиони, които ще обучават младите хора. Ще има и състезателна програма. ‘Дебатите са един форматиран спорт, в който се излагат последователно гледни точки по дадена тема, която може да бъде политическа, икономическа, социална и др.“, обясни Ангелов.\r\nБургас ще бъде представен с дебатьорски клубове от Английска гимназия, Немска гимназия, ПМГ „Акад. Никола Обрешков“, ПГРЕ „Г.С.Раковски“,  ОУ „Ал. Г.- Коджакафалията“.\r\nМария РУСЕВА", "date": "2018.03.01", "title": "Бургас: Над 300 са участниците в Националния дебатьорски форум, който ще се проведе за втора година в града"}
{"url": "http://www.focus-news.net/news/2018/03/01/2494706/kyustendil-vazpitanitsi-na-detska-gradina-mechta-sa-gostuvali-na-kmeta-na-obshtina-dupnitsa-metodi-chimev.html", "text": "Възпитаници на Детска градина „Мечта” са гостували на кмета на Община Дупница Методи Чимев. Това съобщи за Радио „Фокус” – Кюстендил Христо Апостолов, експерт към Община Дупница. Децата са придружавани от директора на детската градина Даниела Гальова. По повод празника Баба Марта те са представили кратък рецитал и песни, посветени на празника. „Те подариха мартеници на кмета инж. Методи Чимев и заместника му Крум Милев, като получиха пълна кошница с червено-белите символи. Децата, които през есента ще бъдат първолаци получиха лакомства и сокове от кмета и после подариха мартенички на служителите от администрацията”, каза Христо Апостолов.\r\nВенцеслав ИЛЧЕВ", "date": "2018.03.01", "title": "Кюстендил: Възпитаници на Детска градина „Мечта” са гостували на кмета на Община Дупница Методи Чимев"}
{"url": "http://www.focus-news.net/news/2018/03/01/2494693/sotir-ivanov-istoricheski-muzey-petrich-chrez-radio-fokus-pirin-obshtestvoto-uspyava-da-razgranichi-vazhnoto-ot-malovazhnoto-ot-suetata-na-ezhednevieto.html", "text": "Чрез Радио „Фокус“ – Пирин обществото успява да  разграничи важното от маловажното, от суетата на ежедневието. Това каза историкът и директор на Исторически музей – Петрич Сотир Иванов по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. По думите му 12 години звучи почти библейски. „Те са нито толкова дългосрочен, нито толкова краткосрочен период. Това обаче е достатъчно време, за да се види значението на една тенденция. Това за което аз съм благодарен и Ви пожелавам да го запазите е Вашата инициативност, Вашият ентусиазъм и търсене на онези истински тенденции и събития, които са движещи за отделния човек, общността и обществото“, каза още Иванов. Според него в едно общество, което се намира в интернет и формира своето мнение на база социологическия проучвания, марки и маркетинг е важно да има медия като „Фокус“, която да спомага за сформиране на най-точната и обективна представа за случващото се в България и извън нея. „Човека, обществото, обществеността има тенденции, които са изключително важни и без Вас и Вашата журналистика на много от нас ще ни бъде трудно да разграничим важното от маловажното, от суетата на ежедневието. Благодаря, че Ви има и се надявам, че в бъдеще отново и отново ще информираме заедно хората за историята, значението на историята, археологията, културата“, добави Иванов.\r\nЛивия НИНОВА", "date": "2018.03.01", "title": "Сотир Иванов, Исторически музей – Петрич: Чрез Радио „Фокус“ – Пирин обществото успява да  разграничи важното от маловажното, от суетата на ежедневието"}
{"url": "http://www.focus-news.net/news/2018/03/01/2494692/ria-novosti-vladimir-putin-otseni-priblizhavaneto-na-silite-na-nato-kam-ruskite-granitsi.html", "text": "Руският президент Владимир Путин заяви, че приближаването на силите на НАТО към границите на страната му става неефективно предвид новите руски разработки в областта на въоръжението, предава РИА Новости.\r\n„Приближаването на НАТО към нашите граници от военна гледна точка става неефективно“, заяви Путин.  Той допълни, че страната му не заплашва никого и не възнамерява да напада когото и да е.\r\n„Растящата военна мощ на Русия не заплашва никого. Нямаме планове да използваме този потенциал в настъпление, още повече за агресивни цели. Ние не заплашваме никого, не възнамеряваме да нападнем никого, нищо не искаме да отнемаме“, допълни Путин.  Виктор Турмаков", "date": "2018.03.01", "title": "РИА Новости: Владимир Путин оцени приближаването на силите на НАТО към руските граници"}
{"url": "http://www.focus-news.net/news/2018/03/01/2494715/pazardzhik-blizo-660-000-leva-shte-investira-obshtina-peshtera-v-zakupuvaneto-na-novi-mashini-i-sadove-za-smet.html", "text": "Близо 660 000 лева ще инвестира Община Пещера в закупуването на нови машини и съдове за смет, съобщи за Радио „Фокус“ – Пазарджик Стоян Йовчев от общинската администрация. Той обясни, че средствата са от отчисленията, които са заплащани заради използването на старото сметище. \r\n„До 570 000 лева ще бъдат изразходени за закупуването на 7 специализирани автомобила – две сметосъбиращи машини, челен товарач, мини челен товарач, самосвал, бордови товарен автомобил и товарен автомобил за превоз на контейнери. Предложението на кмета Николай Зайчев към общинските съветници е направено след внимателен анализ и съгласуване с РИОСВ. Новата техника трябва да отговори на необходимостта от извозване на битовите отпадъци, които са генерирани на територията на Община Пещера на Регионалното депо – Пазарджик. Спрямо средствата, с които общината разполага се налага всичките автомобили да са втора употреба, заложено е изискване да са произведени след 2005 г. Автопаркът на ОП „Чистота и поддъжране на общинската инфраструктура“ в момента е много стар и често аварира, коментира пред съветниците неговият управител Иван Спиров. Предстои за близо 90 000 лева да бъдат закупени нови контейнери и кофи за отпадъци. Най-много – 700 броя, ще са кръглите кофи с вместимост 110 литра, още 100 кошчета за боклук ще бъдат монтираните в обществените части на населените места. Останалите са големи контейнери. \r\nВ Община Пещера предстои и изграждане на претоварна станция. Всичко това е насочено към оптимизиране на процеса на сметосъбиране и сметоизвозване. От 1 януари сметта се вози до Регионалното депо. Така освен, че се заплаща такса за всеки депониран тон, разходът за гориво е много по-голям“, коментира Йовчев. Той допълни, че Община Пещера е една от малкото, които не увеличиха своята такса битови отпадъци.\r\nВаня НИКОЛОВА", "date": "2018.03.01", "title": "Пазарджик:  Близо 660 000 лева ще инвестира Община Пещера в закупуването на нови машини и съдове за смет"}
{"url": "http://www.focus-news.net/news/2018/03/01/2494709/predsedatelyat-na-ek-zhan-klod-yunker-es-ostava-silno-angazhiran-s-evropeyskite-perspektivi-za-zapadnite-balkani-no-zasega-nikoya-strana-ne-otgovarya-na-vsichki-usloviya.html", "text": "ЕС остава силно ангажиран с европейските перспективи за страните от Западните Балкани. Това каза на пресконференция председателят на Европейската комисия (ЕК) Жан-Клод Юнкер след среща с премиера Бойко Борисов и лидерите на Западните Балкани за перспективата пред региона и възможностите за инфраструктура и дигитална свързаност, предаде репортер на Агенция „Фокус“. „Очарован съм да бъда тук в София, в скъпата ми България. България е държава, която много обичам по ясни и обективни причини – любовта е нещо, което може да бъде обвързано с националността. България ни впечатлява с качеството на работата. Програмата тази седмица е много тежка и богата. Открих нещо много важно, че ЕС остава силно ангажиран с европейските перспективи за страните от Западните Балкани. Имат желание да предприемат реформи, необходими за присъединяването в ЕС“, заяви Юнкер. По думите му това ще стане евентуално през 2025 г. евентуално, ако всички условия са изпълнени. „На този етап нито една от държавите не отговаря на всички условия, въпреки че има голям напредък. Всички страни трябва да са приключили двустранните териториални конфликти преди да се присъединят. В ЕС следим отблизо тази нестабилност. Не искаме такава. Искаме да имаме стабилност, която да се постигне в процеса на преговори за присъединяване“, каза още Юнкер. \r\nЛюба АЛЕКСИЕВА", "date": "2018.03.01", "title": "Председателят на ЕК Жан-Клод Юнкер: ЕС остава силно ангажиран с европейските перспективи за Западните Балкани, но засега никоя страна не отговаря на всички условия"}
{"url": "http://www.focus-news.net/news/2018/03/01/2494716/blagoevgrad-bchk-startira-blagotvoritelna-aktsiya-v-grada-pod-nadslov-martenitsa-za-podpomagane-na-lechenieto-na-bolno-ot-tserebralna-paraliza-dete.html", "text": "БЧК- Благоевград стартира благотворителна акция под надслов „Мартеница“, предаде репортер на Радио „Фокус“- Пирин. Кампанията е традиционна, като тази година се събират средства за лечението на болно от детска церебрална парализа дете. Щандът на Българския червен кръст тази година се намира във фоайето на Община Благоевград. „Ако искате да спазите традицията на Баба Марта, като закичите на своите близки мартенички и същевременно с това да помогнете“ са думите, с които бяха приканвани жителите посетили сградата.\r\nЛора КАЛЧЕВА", "date": "2018.03.01", "title": "Благоевград: БЧК стартира благотворителна акция в града под надслов „Мартеница“ за подпомагане на лечението на болно от церебрална парализа дете"}
{"url": "http://www.focus-news.net/news/2018/03/01/2494708/gazetaexpress-prezidentat-na-kosovo-se-sreshtna-s-balgarskiya-ministar-predsedatel.html", "text": "Президентът на Косово Хашим Тачи, който присъства на срещата на лидерите от Западните Балкани и с ръководството на Европейската комисия в София, се срещна с домакина на срещата – българският министър-председател Бойко Борисов, предава  GazetaExpress.\r\nПо време на посещението си в България Тачи ще участва в обща среща на лидерите на Западните Балкани, на която ще присъстват и Бойко Борисов, председателят на ЕК Жан-Клод Юнкер, върховният представител на ЕС по въпросите на външните работи и политиката на сигурност Федерика Могерини и европейския комисар по разширяването Йоханес Хан. Президентът ще проведе и двустранни срещи с лидерите на Западните Балкани. \r\nТачи и Борисов са съгласни, че стратегията на ЕС по Западните Балкани е добра възможност за страните от региона да се присъединят към Съюза.\r\n„Наясно сме, че членството в ЕС на Западните Балкани зависи от възможността и качеството на провежданите реформи на кандидатите, но най-вече от възможността да се превъзмогнат проблемите между самите страни“, заяви Тачи. \r\nНа свой ред Борисов заяви, че страната му ще продължи да подкрепя Косово и неговия път на  евроинтеграция, посочвайки, че интеграцията на всички страни от региона ще доведе до стабилност, сътрудничество и благополучие за всички.  Виктор Турмаков", "date": "2018.03.01", "title": "GazetaExpress: Президентът на Косово се срещна с българския министър-председател"}
{"url": "http://www.focus-news.net/news/2018/03/01/2494717/veliko-tarnovo-190-bezrabotni-litsa-ot-grada-shte-poluchat-profesionalna-kvalifikatsiya-po-razlichni-profesii.html", "text": "190 безработни лица от Велико Търново ще получат професионална квалификация по различни професии. Това съобщи на пресконференция директорът на Дирекция „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Обученията ще се провеждат по проекти на социални партньори. Приемът по тях стартира през месец март. Документите се приемат в Дирекция „Бюро по труда“. Нечев съобщи, че по проект „Рестарт“ на Асоциация на индустриалния капитал 20 човека ще бъдат обучени  по професия „работник“ в хранително-вкусовата промишленост. \r\nПо проект „Cross be” на Българската търговско промишлена палата 70 души ще бъдат обучени по три професии – 20 в професията „хотелиери“, 20 оператори на компютър и 30 камериерки. По проект „Обучение и заетост“ на Българската стопанска камара 34 човека ще бъдат обучени по две професии – 20 офис секретари и 14 охранители. По проект „Ние също можем“ на КНСБ 50 човека ще бъдат обучени за социални асистенти. Местата за Велико Търново са 15, за Златарица – 20, а за Елена – 15. \r\nПо проект „Хоризонти“ на КТ „Подкрепа“ ще бъдат обучени 20 лица по професия „физическа охрана на обекти“. Според вида на обучението то ще продължи в рамките на три месеца, след което на част от успешно завършилите ще бъде осигурена субсидирана заетост за период от три месеца Обрешко Нечев посочи, че до 40% от обучените ще бъдат включени в заетост. По време на обучението те ще получават стипендия в размер от 8 лева на ден, като на тези, които пътуват, ще бъдат поети разходите за транспорт.\r\nНадежда КРЪСТЕВА", "date": "2018.03.01", "title": "Велико Търново: 190 безработни лица от града ще получат професионална квалификация по различни професии"}
{"url": "http://www.focus-news.net/news/2018/03/01/2494710/targovishte-normalizira-se-zimnata-obstanovka-na-teritoriyata-na-obshtinata.html", "text": "Зимната обстановка на територията на община Търговище постепенно се нормализира. Това съобщиха от Община Търговище. Всички пътища са проходими. Ток и вода има във всички населени места. Рано тази сутрин започна почистване на улиците в селата в общината, както и в зоната за отдих Драката. Организирано е извозване на сняг от града. В момента се извършва почистване в района на болницата и новоизградената улица при т. нар. „пробив Катрафилов“. Призовават се шофьорите да премахнат автомобилите си от пътните платна, за да не се възпрепятства преминаването на машините. Започва и образуването на опасни ледени висулки от покривите на сградите. Напомня се на гражданите, че тяхното отстраняване, както и почистването около жилищните и търговските обекти, е задължение на хората, които живеят там или ги стопанисват.", "date": "2018.03.01", "title": "Търговище: Нормализира се зимната обстановка на територията на общината"}
{"url": "http://www.focus-news.net/news/2018/03/01/2494713/predsedatelyat-na-ek-zhan-klod-yunker-myastoto-na-zapadnite-balkani-e-v-es-tryabva-da-se-sasredotochim-ne-varhu-kraynite-dati-a-varhu-sashtnostta-na-protsesa.html", "text": "В ЕС не се говори чак толковa с тези Западни Балкани. Това каза на пресконференция председателят на Европейската комисия (ЕК) Жан-Клод Юнкер след среща с премиера Бойко Борисов и лидерите на Западните Балкани за перспективата пред региона и възможностите за инфраструктура и дигитална свързаност, предаде репортер на Агенция „Фокус“. „Трябва да се опитаме да обхванем комплексността на този регион. Връщам се в Брюксел убеден, че мястото на Западните Балкани е в ЕС и съм още по-убеден, защото тези, които ме слушаха са на същото мнение. Присъединяването не е мечта, а нещо, което може да се реализира. Трябва да се съсредоточим не толкова върху крайните дати, а върху същността на самия процес. Не можем да правим отстъпки по условията за присъединяване в ЕС“, каза още Юнкер. По думите му ще трябва да се обсъди и финансирането на подобряването на свързаността в този регион. „Много е лесно да се хвалим тук. Трябва да бъдем много конкретни и поради тази причина искам от държавите да вземат максимално бързо решенията. Стартираме определен брой проекти. Отговорността е огромна за региона и още по-огромна за ЕС“, добави той. \r\nЛюба АЛЕКСИЕВА", "date": "2018.03.01", "title": "Председателят на ЕК Жан-Клод Юнкер: Мястото на Западните Балкани е в ЕС - трябва да се съсредоточим не върху крайните дати, а върху същността на процеса"}
{"url": "http://www.focus-news.net/news/2018/03/01/2494711/daniela-saveklieva-pp-gerb-prez-godinite-radio-fokus-pirin-se-prevarna-v-institutsiya-ezhednevno-dokazvashta-visok-profesionalizam.html", "text": "През годините Радио „Фокус“ – Пирин се превърна в институция, ежедневно доказваща висок професионализъм. Това каза областният координатор на ПП ГЕРБ – Благоевград и народен представител Даниела Савеклиева по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. По думите ѝ медията е успяла да се докаже с това, че държи на своите слушатели и се стреми да бъде полезна. \r\n„През тези години Вие превърнахте радиото в институция и съумявате ежедневно да доказвате своят професионализъм. Винаги сте бързи, точни и актуални. Вие сте радиото, което поддържа жива историческата ни памет като припомняте славното ни минало и ни карате да се чувстваме горди българи. Всеотдайната Ви работа показва, че умеете да изисквате и да отстоявате позиции по важни за обществото ни събитие и обществено-политически теми в региона и страната ни“, каза още Савеклиева. Според нея Радио „Фокус“ – Пирин винаги е съпричастно към проблемите на всеки гражданин. „Сигурна съм, че и занапред ще продължавате да отстоявате и спазвате принципите на обективната журналистика, защото съм убедена, че за Вас това е не само професия и задължение, но и призвание. Пожелавам Ви здраве, късмет, радост, щастие, професионално преуспяване и удоволствие от работата. А на вашите слушатели пожелавам да продължават да Ви слушат, за да бъдат винаги информирани за това, което се случва в нашия регион, страната ни и да бъдат активни“, добави Савеклиева.\r\nЛивия НИНОВА", "date": "2018.03.01", "title": "Даниела Савеклиева, ПП ГЕРБ: През годините Радио „Фокус“ – Пирин се превърна в институция, ежедневно доказваща висок професионализъм"}
{"url": "http://www.focus-news.net/news/2018/03/01/2494719/dobrich-otvoreni-za-dvizhenie-s-ogranichenie-do-35-t-sa-vsichki-vtoroklasni-patishta-ot-republikanska-patna-mrezha-46-mashini-rabotyat-v-oblastta.html", "text": "Отворени за движение с ограничение до 3,5 т са всички второкласни пътища от републиканска пътна мрежа на територията на област Добрич, по информация на дежурния в Областния съвет за сигурност, предаде кореспондентът на Радио „Фокус” – Варна.  Машини на пътноподдържащата фирма извършват почистване на третокласната пътна мрежа. Общо 46 снегорина обслужват всички направления в областта, информират от Областно пътно управление. От ОДМВР информират, че няма тежки произшествия. Не са постъпвали сигнали за пожари и тежки произшествия. \r\nКъм обяд без електрозахранване е само село Българево. От ВиК съобщават, че без вода са в Район Добрич: ул. „Агликина поляна“, в Район Добрич-селска: Помпена станция (ПС) „Безводица“, в Район Генерал Тошево: ПС „Маловец“, ПС „Пастир“ и с. Спасово, в Район Шабла: ПС „Горун“, селата Камен бряг, Тюленово, Хаджи Димитър, Горун, Пор. Чунчево, Граничар. ПС“Болата“, селата Св. Никола и Българево. Поради ниско налягане е нарушено водоподаването по високите етажи в кварталите „Христо Ботев“ и „Балик“. \r\nОт Община Добричка информират, че са отворени следните пътища от общинската пътна мрежа: Дончево – Богдан – Опанец – Драганово; Победа – Минково – Котленци – полк. Свещарово; по пътя Добрич – Балчик, разклони за селата Плачи дол и Поп Григорово; Паскалево – Овчарово – Ломница; Овчарово – Сливенци – Добрево – Свобода; по пътя Добрич – Г. Тошево, разклони за селата Царевец и Ген. Колево; по пътя Добрич – Силистра, разклона за Фелдфебел Дянково. Все още са непроходими общинските пътища на територията на Община Балчик. От Община Каварна докладват за непроходима общинска пътна мрежа е непроходима. \r\nДесет машини чистят републиканската пътна мрежа на територията на общината. Изпратена е машина да почисти пътя за Дома за душевно болни до с. Св. Никола. Изпратена е линейка за спешен случай в с. Пор. Чунчево. Пет машини почистват в град Каварна. Непроходими са общинските пътища в Община Генерал Тошево. За непроходима общинска пътна мрежа докладват и дежурният в Общинския съвет за сигурност в Шабла и Крушари, където от сутринта се почиства. От Община Крушари съобщават, че в село Поручик Кърджиево няма ток от 4 дни. Температурата е  минус 5 грдауса, слънчево е, вятърът е от юг-югозапад 5 km/h. Снежната покривка е 26 см. \r\nЖулиета НИКОЛОВА", "date": "2018.03.01", "title": "Добрич: Отворени за движение с ограничение до 3,5 т са всички второкласни пътища от републиканска пътна мрежа, 46 машини работят в областта"}
{"url": "http://www.focus-news.net/news/2018/03/01/2494722/vidin-vremenno-dvizhenieto-e-preustanoveno-po-patya-sofiya-vidin-prez-archar-poradi-obarnat-tir.html", "text": "Временно движението е преустановено по пътя София-Видин през с. Арчар поради обърнат ТИР. Това съобщи слушател на Радио „Фокус“. Според данни на полицията от мястото на инцидента, ограничението на движението там ще е в сила до 18:00 часа. Автомобилите се пренасочват през гр. Лом. Движението към Видин през с. Димово се осъществява свободно.", "date": "2018.03.01", "title": "Видин: Временно движението е преустановено по пътя София-Видин през Арчар поради обърнат ТИР"}
{"url": "http://www.focus-news.net/news/2018/03/01/2494721/burgas-petak-e-ucheben-den-v-obshtinata.html", "text": "Петък (2 март) ще бъде учебен ден за децата в Бургас. Решението взеха съвместно Общината и Регионалното управление на образованието. Това съобщиха от пресцентъра на Община Бургас.\r\nПо заповед на кмета Димитър Николов, през последните два дни, когато занятията бяха отменени заради лошото време, в училищата имаше назначени дежурни служители, които поддържаха температурата в класните стаи, така че утрешният учебен ден ще стартира нормално.\r\nДостъпът до образователните заведения е подсигурен в цялата община.", "date": "2018.03.01", "title": "Бургас: Петък е учебен ден в общината"}
{"url": "http://www.focus-news.net/news/2018/03/01/2494724/ministar-neno-dimov-opredelili-sme-maksimalnite-niva-na-yazovirite-taka-che-da-mozhe-da-imame-bufer-pri-priizhdane-na-vodi.html", "text": "Определили сме максималните нива на язовирите, така че да може да имаме буфер при прииждане на високи води. Това каза министърът на околната среда и водите Нено Димов по време на Заседанието на Комисията по околна среда и води, предаде репортер на Агенция „Фокус“. Министър Димов заяви, че има 53 значими язовира в страната. „За 20 от тях беше публикуван графикът за месец март и сме определили максимални нива, така че да имаме буфер за прииждане на високи води“, посочи министърът. По думите му вчера през деня е обсъждан  снеговалежът през последните няколко дни и са увеличили в някои от язовирите буферът е увеличен. „Естествено това е в непрекъснат контрол“, допълни министърът.   \r\nДеница КИТАНОВА", "date": "2018.03.01", "title": "Министър Нено Димов: Определили сме максималните нива на язовирите, така че да може да имаме буфер при прииждане на води"}
{"url": "http://www.focus-news.net/news/2018/03/01/2494725/yambol-kmetat-georgi-slavov-kani-vsichki-zhiteli-i-gosti-na-grada-na-tarzhestvenoto-otbelyazvane-na-natsionalniya-praznik-na-republika-balgariya-3-mart.html", "text": "Кметът на Ямбол Георги Славов кани всички жители и гости на града на тържественото отбелязване на Националния празник на Република България - 3 март, по повод 140 години от Освобождението ни от османско владичество. Това съобщиха от пресцентъра на Общината.\r\nЧестването ще започне на 3 март от 10:30 часа пред община Ямбол с тържествената церемония по издигане на националния флаг, благодарствен молебен и представяне на реплика на Браилското знаме, дарено на Музея на бойната слава от учениците и преподавателите на ПМГ „Атанас Радев“. \r\nС тържествено шествие участниците в честването ще се придвижат до мястото на поднасяне на венци и цветя – паметника на загиналите за националното ни освобождение (до хотел «Тунджа»). След отслужването на заупокойна молитва в памет на загиналите за Освобождението на България ще започне и поклонението пред паметта на героите. \r\nВ 11:30 часа в зала „Съвременност“ на Културно-информационен център „Безистен“ ще започне празничният концерт на Дамски хор при Хорова школа „Проф. Георги Димитров“- Ямбол с ръководител Весела Пастърмаджиева, Духов оркестър при НЧ „Съгласие-1862“- Ямбол с ръководител Васил Шейтанов и деца от театрална къща „Зора“ при НЧ „Зора-1945“ с ръководител Даниела Райчевска.   \r\n3 март ще бъде Ден на отворени врати в Музея на бойната слава и в Културно-информационен център Безистен.", "date": "2018.03.01", "title": "Ямбол: Кметът Георги Славов кани всички жители и гости на града на тържественото отбелязване на Националния празник на Република България - 3 март"}
{"url": "http://www.focus-news.net/news/2018/03/01/2494714/biser-mihaylov-oblasten-upravitel-na-blagoevgrad-radio-fokus-pirin-ima-dokazani-liderski-pozitsii-v-balgarskata-zhurnalistika.html", "text": "Радио „Фокус“-Пирин има доказани лидерски позиции в българската журналистика, защото защитавате принципите, които са Ви извоювали авторитет в медийното пространство. Това каза областният управител на Благоевград Бисер Михайлов по повод 12-ата годишнина от откриването на офиса на Радио „Фокус“-Пирин в Благоевград и 13-ата годишнина от започването на излъчването на радиото в Югозападна България. „Искам да изкажа своята дълбока благодарност като наш дългогодишен партньор. През тези години Вие отразявате неизменно, обективно и реално най- важните събития, които се случват в Югозапада. Това звучи в моето съзнание най- актуално, защото на фона на постоянно фалшивите новини, които ни заливат ежедневно, Вие наистина сте различната медия. Използвам възможността да Ви поздравя и да Ви пожелая да съхраните признанието на вашата аудитория, а това разбира се е благодарение на таланта на вашите журналисти, защото те са истинското богатство на една медия, със своите умения и способности. Аз съм абсолютно убеден, че ще продължите да отстоявате ролята си на фактор в публичното пространство и да бъдете една ангажирана медия, която да формира положителни ценности в българското общество и заедно да пазим духовните и нравствени идеали  на нацията. Пожелавам Ви много здраве на всички Вас, ползотворна работа и нека позитивните новини да са винаги повече“, каза в заключение Бисер Михайлов.\r\nЛора КАЛЧЕВА", "date": "2018.03.01", "title": "Бисер Михайлов, областен управител на Благоевград: Радио „Фокус“-Пирин има доказани лидерски позиции в българската журналистика"}
{"url": "http://www.focus-news.net/news/2018/03/01/2494720/premierat-boyko-borisov-otvratitelna-e-svarzanostta-na-zapadnite-balkani.html", "text": "С тази си обиколка Жан-Клод Юнкер, Фредерика Могерини и Йоханес Хан се увериха колко отвратителна е свързаността в момента на Балканите и как е необходимо да отидеш до скандинавските държави, за да дойдеш в съседна държава. Това каза на пресконференция министър-председателят Бойко Борисов след среща с председателя на ЕК Жан-Клод Юнкер и лидерите на Западните Балкани за перспективата пред региона и възможностите за инфраструктура и дигитална свързаност, предаде репортер на Агенция „Фокус“. „На тази среща представляваме интересите на Румъния и Гърция. Разчитаме на хибридното финансиране и на помощта на ЕК. Поставили сме си за цел до май да имаме готови лот по лот магистрали, за да можем в срокове да говорим на своите народи кога дадената отсечка ще стане готова. Важно е да продължи работата между специалните ни служби, прокуратурите ни. Всеки един от нас има с какво да се похвали и със своя принос. Доволен съм, че създадохме условия за двустранни и тристранни срещу между Белград и Прищина, Черна гора“, заяви Борисов. По думите му България не само в тези два месеца участва и има напредък, но вече има и финализирани поети ангажименти. „С Дъблинското споразумение вървим напред. С тази обиколка Юнкер показа, че и там където малко се говори за Западните Балкани, и там ще го видят и ще чуят. Тук е мястото да потвърдим, че това, което правим, не е насочено нищо срещу Русия, нито срещу Турция, нито срещу който и да е от съседите“, каза още Борисов. \r\nЛюба АЛЕКСИЕВА", "date": "2018.03.01", "title": "Премиерът Бойко Борисов: Отвратителна е свързаността на Западните Балкани"}
{"url": "http://www.focus-news.net/news/2018/03/01/2494728/balgarskiyat-evrokomisar-mariya-gabriel-zakichi-s-martenichki-sluzhitelite-v-evropeyskata-komisiya.html", "text": "Bългарският еврокомисар по въпросите на цифровата икономика и общество Мария Габриел пренесе духа на Баба Марта в централната сграда на Европейската комисия (EK) в Брюксел, където се помещават кабинетите на всички еврокомисари. Това съобщиха от Представителството на ЕК в България. Заедно с две български деца в народни носии – третокласниците Никол Панайотова и Томислав Нацев, тя зарадва рано сутринта служителите, работещи в Берлемон, които освен че бяха закичени с мартенички, научиха каква е символиката на българския народен обичай и свързаните с него традиции. \r\nВсички червено-бели предвестници на пролетта и новото начало са изработени от възрастните хора от Центъра за социална рехабилитация и интеграция в с. Щръклево, Русенска област. Чрез техниката \"квилинг\" те създадоха и красиви картички с оригинални декорации, които българският еврокомисар подари на колегите си комисари с пожелание за здраве и късмет.  \r\n\"За нас, българите, мартениците означават надежда за здраве, любов и късмет. Надежда, че идването на пролетта и събуждането на природата за нов живот ще ни дари и нас с ново щастие. Повече от 1300 години тази наша традиция не е прекъсвана, което е още един момент, който ни кара да се гордеем като българи. И това е част от нашия принос към културното разнообразие на Европа. Това е една от най-силните ни ценности и от самите нас зависи да я опазим и предаваме. Емоциите, които ние вплитаме в този прекрасен наш символ, исках да усетят и всички в Европейската комисия, да им предадем енергията, която носят мартениците. Инициативата да пренасям духа на Баба Марта в европейските институции в Брюксел е традиционна за мен – преди в Европейския парламент,  сега в Европейската комисия. Истински вярвам в силата на мартеницата да ни прави по-добри, смирени и човечни. Пожелавам на всички белият цвят, който е символ на чистотата и искреността на отношенията, и червеният цвят, чрез който изразяваме приятелството и взаимната обич, да носят здраве и късмет на всички\", коментира еврокомисарят Мария Габриел, докато подаряваше мартенички заедно с Никол и Томислав.", "date": "2018.03.01", "title": "Българският еврокомисар Мария Габриел закичи с мартенички служителите в Европейската комисия"}
{"url": "http://www.focus-news.net/news/2018/03/01/2494727/dobrich-darzhavniyat-kuklen-teatar-dora-gabe-predstavya-na-2-mart-parvata-si-za-godinata-premiera-siniyat-taralezh.html", "text": "Държавният куклен театър (ДКТ) „Дора Габе“ представя на 2 март първата си за годината премиера – „Синият таралеж“. Това съобщи на пресконференция директорът на театъра Петър Петков, предаде кореспондентът на Радио „Фокус” – Варна. Днес и утре децата и учениците в цялата Добричка област са във ваканция. Държавен куклен театър „Дора Габе“ в Добрич ще зарадва своите най-малки почитатели с премиерата на „Синият Таралеж“ по текстове на румънския драматург Алесандру Попеску. Сценографията е на Адриана Анева, музиката на Владимир Джамбазов, участват актьорите Ренета Николова, Мира Демирева и Иван Иванов. \r\nРежисьор на постановката е Веселин Анев, който разказва с много любов за своята работа с творческия екип на кукления театър в Добрич: „Това за мен бе творчески интерес, защото спектакълът бе с конкретен адрес – за най-малките. Това означава да се спазят поредица от изисквания. Първо да не се задържа за дълго вниманието на детето, защото това е притискане върху детската психика, т.е. спектакълът трябва да бъде изключително гъвкав като ефектчета, които да следват едно след друго, да разтоварват единия и да вкарват следващия. В същото време спектакълът има за цел да бъде образователен – по линия на опознавателност на животните, по линия на общуване, на поздрав – добър ден, добро утро и т.н., от най-малките детайлчета в живота да стигнем и да изведем една тема, която е сериозна, но трябва да бъде поднесена по много фин, по много мек начин за тези малки душички. В никакъв случай тя да не бъде дидактически „удавена“. И затова смятам, че се получи един много пластичен спектакъл от въздействия, които накрая извеждат темата за различния между нас. Темата за приятелството присъства също вътре, идеята за това да си останем такива каквито сме, а не да се нагаждаме, за да ни харесват“, каза Веселин Анев. \r\nПо думите му това е една много важна и специфична за днешното време тема. Образно режисьорът определи спектакъла като хапче, подадено на детето в лъжичка с мед и така то се обогатява, без да му доскучава. Режисьорът определи Ренета Николова, като „една изключително опитна актриса, която прави много качествен образ“, този на синия таралеж и с нея е удоволствие да се работи. Мира Демирева пее чудесно, отбеляза Веселин Анев. Той разкри, че специално за тази постановка е написал няколко стихчета, които са се превърнали в песнички за децата. Образът й е модерен, представя модерна стилистка, която тъче на стан разни пана и това всъщност е самата приказка, която се развива. Именно тя създава куклите, интериора и екстериора. По думите на режисьора най-интересният образ в пиесата е този на облачето. То партнира на всички останали герои, но все пак е от небето. Опитва се да слезе на земята, „не му се получава, но все пак върши достатъчно работа от небето“, каза Веселин Анев. Той допълни, че това е един нестандартен спектакъл като образи, направен с много професионализъм и любов, с желание да бъде развихрено въображението на детската публика. По думите на Петър Петков досега в България „Синият таралеж“ не е поставян на сцена. Преводът от румънски е на Руска Цекова. Преди време ДКТ „Дора Габе“ представи друг спектакъл по Алесандру Попеску – „Слънчев лъч“. Веселин Анев от години работи с творческия екип в добруджанския град. Спектакълът се осъществява с любезното съдействие на Община град Добрич. Премиерата е утре - 2 март, от 18,00 часа. \r\nЖулиета НИКОЛОВА", "date": "2018.03.01", "title": "Добрич: Държавният куклен театър „Дора Габе“ представя на 2 март първата си за годината премиера – „Синият таралеж“"}
{"url": "http://www.focus-news.net/news/2018/03/01/2494729/veliko-tarnovo-vazmozhnosti-za-studentski-stazh-v-it-sektora-predstaviha-pred-svishtovski-studenti-ot-spetsialnost-biznes-informatika-v-stopanska-akademiya-dimitar-a-tsenov-svishtov.html", "text": "Възможности за студентски стаж представи пред студенти от Стопанска академия „Димитър А. Ценов”-Свищов в специалност „Бизнес информатика” една от най-бързо развиващите се софтуерни компании в България – Prime Holding JSC. Това съобщиха от висшето учебно заведение. Гост-лектори бяха Илиян Атанасов – регионален мениджър и ръководител проекти, и Димитър Ников – експерт обучение. Информационната среща, организирана от катедра „Бизнес информатика”, откри нейният ръководител, доц. д-р Веселин Попов. Той представи гостите и благодари за възможностите, които холдингът осигурява за обучението и кариерното развитие на свищовските студенти. Приветствие към гостите и към присъстващите студенти отправи доц. д-р Николай Нинов – зам.-ректор по студентска политика и институционални комуникации. Той подчерта важната роля на стажа за академичното и професионално развитие на студентите и възможността, която той им предоставя за трансформиране на теоретичните им познания в професионални практически умения.\r\nИлиян Атанасов представи накратко холдинга, съставляващите го фирми и насоките, в които работи и се развива. Той посочи, че към настоящия момент в него работят 280 души, в по-голямата си част програмисти, а фирмата има офиси в 7 града в България, а също и в Сърбия. Нейна основна цел е непрекъснато да привлича нови и перспективни кадри за обучение и работа, като в тази насока е и провежданата вече 5 години стажантска програма, целяща да привлече студенти завършващи обучението си в компютърни специалности.\r\nПодробности за стажантската програма представи Димитър Ников. Той уточни, че тя има периодичен характер и се провежда неколкократно през календарната година. На студентите бе презентирана възможността да участват в стажантската програма, стартираща на 12.03.2018 г. като срокът за кандидатстване е в периода 1.03.2018 – 5.03.2018 г. \r\nГост-лекторите поясниха, че кандидатстването се осъществява по 2 начина: Чрез попълване на електронна форма на адрес: http://www.primeholding.com/internship; Чрез изпращане на CV на e-mail: internship@primeholding.com. Подборът на кандидатите се осъществява посредством теоретичен тест и две практически задания, които те трябва да решат в рамките на 5 дни. В зависимост от своите умения и познания, кандидатите могат да се насочат към някое от следните 4 направления: Java; NET; Front-end (HTML, CSS, JavaScript, Angular 4); Salesforce development.\r\nСтажът с одобрените кандидати се осъществява на 2 фази. Първият етап с продължителност 3 месеца е с цел обучение и специализиране на знанията и уменията в конкретното направление, както и оценка на силните и слабите страни на всеки стажант. Този етап завършва с вътрешна оценка, въз основа на която се прави подбор на онези стажанти, които продължават към втората фаза. През втория етап с продължителност 6 месеца със стажантите се сключва трудов договор и те започват работа по реални проекти в сътрудничество с останалите програмисти на компанията.\r\nВ края на срещата студентите имаха възможност да зададат своите въпроси към представителите на Prime Holding, а зародилата се дискусия продължи и в неформална обстановка.", "date": "2018.03.01", "title": "Велико Търново: Възможности за студентски стаж в IT сектора представиха пред свищовски студенти от специалност „Бизнес информатика” в Стопанска академия „Димитър А. Ценов”-Свищов"}
{"url": "http://www.focus-news.net/news/2018/03/01/2494712/afp-irakskite-deputati-iskat-grafik-po-koyto-chuzhdestrannite-voynitsi-shte-napusnat-stranata.html", "text": "Парламентът на Ирак призова за времеви график за изтеглянето на чуждестранните войници от страната, предава  AFP.\r\n„Иракският парламент изразява благодарност за всички страни, които подкрепиха страната срещу „Ислямска държава“ и призовава правителството да представи график за изтеглянето на чуждестранните войници“, пише в официална резолюция на иракския законодателен орган.  Виктор Турмаков", "date": "2018.03.01", "title": "AFP: Иракските депутати искат  график, по който чуждестранните войници ще напуснат страната"}
{"url": "http://www.focus-news.net/news/2018/03/01/2494732/ezhegodnata-rech-na-vladimir-putin-pred-federalnoto-sabranie-se-sasredotochi-varhu-sotsialnite-temi-i-vaorazhenieto-obzor.html", "text": "Президентът на Русия Владимир Путин изнесе ежегодното си обръщение пред Федералното събрание на страната, в което основно внимание бе обърнато на социалните въпроси и на въоръжените сили. Речта е изнесена по-малко от 20 дни преди президентските избори в страната.\r\n Путин заяви, че страната му трябва да осъществи пробив по отношение на жизнения стандарт. Той допълни, че цел е да се намали \"неприемливото\" равнище на бедност в страната поне наполовина в следващите шест години. Той добави, че 20 милиона руснаци живеят в момента под линията на бедност, в сравнение с 42 милиона през 2000 г.Президентът също така изрази мнение, че Русия трябва да разшири свободата във всички сфери и да бъде открита към света и новите идеи.\r\nСъщевременно той заяви, че до 2024 г. \"ще осигурим практически повсеместен достъп до бърз интернет“. Той обеща, че също така ще приключи изграждането на оптична интернет-връзка към повечето населени места с повече то 250 души. „А отдалечените, слабонаселени места от Крайния Север, Сибир и Далечния изток ще получат устойчива връзка чрез мрежата на руските спътници“, отбеляза президентът.\r\nПрехвърляйки се към военната тематика Путин даде коментар относно  приближаването на силите на НАТО към границите на страната му.„Приближаването на НАТО към нашите граници от военна гледна точка става неефективно“, заяви Путин. Той допълни, че страната му не заплашва никого и не възнамерява да напада когото и да е. „Растящата военна мощ на Русия не заплашва никого. Нямаме планове да използваме този потенциал в настъпление, още повече за агресивни цели. Ние не заплашваме никого, не възнамеряваме да нападнем никого, нищо не искаме да отнемаме“, допълни Путин.\r\n„В състава на стратегическите ядрени сили постъпиха 80 нови междуконтинентални балистични ракети, 102 балистични ракети с подводно базиране и три подводници със стратегическо назначение „Борей“, даде отчет президентът за модернизацията на стратегическото въоръжение на Русия. Той отбеляза, че количеството на носителите на високоточното оръжие с голям обсег в Русия се е увеличило повече от 12 пъти, а броят на високоточните крилати ракети повече от 30 пъти.\r\n„Започнахме разработката на такива нови видове балистично оръжие, които изобщо не използват балистична траектория на полета при движението към целта, а значи системите за ПРО в борбата срещу тях са безполезни и просто безсмислени“, заяви президентът . \r\n„През всичките тези години след едностранното излизане на САЩ от договора за ПРО ние напрегнато работихме над перспективни техника и въоръжение. Това ни позволи да направим стремителна, голяма крачка в създаването на нови образци стратегическо оръжие“, заяви Путин.\r\nПо време на речта си той напомни, че всички страни с високо равнище на научен потенциал „активно разработват хиперзвуково оръжие“. „Русия вече има такова оръжие“, заключи президентът. Виктор Турмаков", "date": "2018.03.01", "title": "Ежегодната реч на Владимир Путин пред Федералното събрание се съсредоточи върху социалните теми и въоръжението (ОБЗОР)"}
{"url": "http://www.focus-news.net/news/2018/03/01/2494726/stefan-de-mistura-prioritetna-zadacha-e-prekratyavaneto-na-boynite-deystviya-v-iztochna-guta.html", "text": "Специалният пратеник на ООН за Сирия Стефан де Мистура заяви, че приоритетна задача за Световната организация е прекратяването на боевете в предградието на Дамаск Източна Гута, предава ТАСС.\r\n„Днешният приоритет е да се спре страданието в Източна Гута“, отбеляза Де Мистура и призова всички страни от конфликта в Сирия да изпълнят резолюция 2401 от Съвета за сигурност на ООН за 30-дневно примирие. \r\nДипломатът подчерта, че „напрегнатата работа“ по въпроса за създаването на конституционна комисия за Сирия, решението за която бе прието в края на януари на конгреса в Сочи, продължава. Специалният пратеник обеща, че „след дни“ той ще излезе с конкретни предложения за решаването на този проблем. Виктор Турмаков", "date": "2018.03.01", "title": "Стефан де Мистура: Приоритетна задача е прекратяването на бойните действия в Източна Гута"}
{"url": "http://www.focus-news.net/news/2018/03/01/2494735/prof-kostadin-dinchev-folklorist-v-minaloto-martenitsite-sa-se-pravili-ot-valna-i-koprina-a-vrazvaneto-im-obiknoveno-e-bilo-na-dyasnata-raka.html", "text": "В миналото мартениците са се правили от подръчни материали – вълна и коприна. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. Той добави, че усукан червено-бял конец е бил слаган на ръцете предимно на децата. „Връзването обикновено е било на дясната ръка, предимно на деца, моми и булки – за здраве, плодовитост, женитба и т.н. С това връзване на мартеничката се цели и известна магия – да се прогонят злите сили и човекът да не го нападат разни болести през годината“, обясни проф. Динчев. \r\nСпоред него мартениците са се носели докато дойдат лястовичките и щъркелите. „Тогава всяко дете или мома, като види щъркел отива при зелено дърво и там връзва мартеницата. Това се прави с цел да не бъдат урочасани, да не боледуват през годините, човек да не го срещнат лоши очи“, добави проф. Динчев. По думите му празникът Баба Марта всъщност е символ на  началото на пролетта, на светлината, на пробуждането. „Вероятно се отнася до Бога на войната и победата Марс, тъй като Марта произхожда от там. Това е един стар народен празник на вегетацията и растежа. По това време започват първите цъфтежи на дърветата. Основни са двата цвята – бял и червен. Белият символизира чистотата – Христовата светлина. Това е Христов знак. Неслучайно и в поезията се използва „бяла пролет“. А червеният цвят означава огненият знак на слънцето и показва женското начало“, каза още проф. Динчев. Той уточни, че  според народното поверие през март земята зачева, за да роди по-късно. Проф. Динчев коментира, че образът на Баба Марта пък символизира непостоянство и резки промени.\r\nЛивия НИНОВА", "date": "2018.03.01", "title": "Проф. Костадин Динчев, фолклорист: В миналото мартениците са се правили от вълна и коприна, а връзването им обикновено е било на дясната ръка"}
{"url": "http://www.focus-news.net/news/2018/03/01/2494736/ministar-neno-dimov-izdadeni-sa-aktove-na-17-serviza-zamarsyavashti-vazduha-v-stolitsata-s-nereglamentirano-izgaryane-na-masla.html", "text": "Издадени са актове на 17 сервиза, замърсяващи въздуха в столицата с нерегламентирано изгаряне на масла. Това каза министърът на околната среда и водите Нено Димов в отговор на въпрос на депутата от БСП Румен Георгиев за чистота на въздуха в столицата по време на Заседанието на Комисията по околна среда и води, предаде репортер на Агенция „Фокус“. „Когато говорим за замърсяване на въздуха, има различни нива на отговорности. Всяка община трябва да предприеме мерки в рамките на самата община. Всеки гражданин трябва да се грижи за това“, каза Нено Димов. По думите му по отношение на Столична община националната система за мониторинг е отчела трайно подобряване на средно годишните нива на фини прахови частици за последните 6 години. Той обясни, че това не означава, че средно денонощните превишавания на нивата на фините прахови частици са добре. Министър Нено Димов допълни, че МОСВ и Столична община са организирали съвместни действия по проверки  и  акции на различни места в столицата. По думите му са установени 17 сервиза, които нерегламентирано са изгаряли масла. „Що се отнася до Столична община тези съвместни действия ще продължат през отоплителния сезон“, обясни Нено Димов.  В отговор на въпрос от председателя на Комисията по околна среда и депутат от ГЕРБ Ивелина Василева по същата тема, Нено Димов  допълни, че се подготвят промени в Закона за атмосферния въздух и вече е готова съответната наредба.  \r\nДеница КИТАНОВА", "date": "2018.03.01", "title": "Министър Нено Димов: Издадени са актове на 17 сервиза, замърсяващи въздуха в столицата с нерегламентирано изгаряне на масла"}
{"url": "http://www.focus-news.net/news/2018/03/01/2494723/galap-interneshanal-72-ot-balgarite-smyatat-sluchvashtoto-se-okolo-chez-e-nenormalno-i-nepriemlivo.html", "text": "Огромната част от българите са против случващото се с ЧЕЗ и искат по-ефективна намеса на държавата. Общественият отзвук е мащабен. Българите не възприемат добре действията на властта до този момент.  \r\nНа практика цялото общество вече знае за скандала около ЧЕЗ. 93% от запитаните твърдят, че са чули. 72% от чулите намират идеята за тази сделка за ненормална и неприемлива, а само 16% намират случващото се за нормално и приемливо.  Останалите не могат да преценят. Общественото мнение явно еднозначно се противопоставя на случващото се. \r\nЗатова и българите обвиняват правителството – мнозинство от 61% казват, че министърът е допуснал грешка, а мнозинство от 56% намират, че премиерът Борисов е допуснал грешка. Голямата част от тези отговори са автоматични и хората закономерно търсят вината у ресорния министър. За това спомогна и бързата оставка на министър Петкова, първоначално възприета от Борисов. \r\nТова, че министър-председателят е с по-малко споменавания, се дължи по-скоро на по-високата му популярност в сравнение с министър Теменужка Петкова. Дори и високата популярност обаче не може да повлияе на обществените нагласи, които са недвусмислено критични към действията на властта по този казус досега. \r\nОткроява се желание за по-ясна държавна намеса. Мнозинство от 72% иска държавата да отмени сделката, а 17% смятат, че държавата не трябва да се меси. Останалите се затрудняват да формират позиция. Както може и да се очаква, преобладаващото мнение по отношение на електроразпределителното предприятие клони към идеята то да е държавна собственост. Мнозинство от 75% подкрепят идеята държавата да купи ЧЕЗ, 20% са против, а останалите се колебаят.", "date": "2018.03.01", "title": "„Галъп интернешънъл“: 72% от българите смятат случващото се около ЧЕЗ е ненормално и неприемливо"}
{"url": "http://www.focus-news.net/news/2018/03/01/2494738/evrodeputatat-petar-kurumbashev-organizira-konferentsiya-za-elektricheska-mobilnost-v-sofiya.html", "text": "Конференция за бъдещето на градската мобилност ще се проведе на 2 март (петък) от 9.00 часа в Sofia Event Center. Събитието е организирано от Петър Курумбашев, член на Делегацията на българските социалисти в ЕП, Българската асоциация „Електрически превозни средства“ и Икономедиа в партньорство със Столична община. Това съобщиха от пресофиса на евродепутата.\r\nСред лекторите в различните дискусионни панели са Ален ван Хевър от Генерална дирекция „Мобилност и транспорт“ в Европейската комисия, Анхел Лопез Родригес, директор на програмата за електрически превозни средства, Барселона, Каролин Айхолзер от Upstream Mobility – компания с ключово значение за развитието на електрическата мобилност във Виена, Дан Главан, оперативен директор на Uber Romania, Никола Мелкиоти директор “Връзки с европейски публични институции и регулации”, ENEL, мениджъри на водещи компании в сферата на автомобилната, IT и други индустрии. \r\nКонференцията ще бъде открита от Петър Курумбашев, член на Европейския парламент от Групата на прогресивния алианс на социалистите и демократите, Еспен Хайге, президент на Европейската асоциация за батерии, хибриди и електромобили с горивни клетки (AVERE) и г-жа Йорданка Фандъкова, кмет на Столична община. Участие ще вземе и г-н Eвгени Крусев. заместник-кмет по направление „Транспорт и транспортни комуникации”. \r\nКонференцията е разделена на три дискусионни панела: „Политики, които ще стимулират развитието на електрическата мобилност. Добри практики от европейски градове“, „Инфраструктура и иновации“, „Бъдещето на мобилността“. Част от темите са и как изглежда бъдещето на градската мобилност, дигитални промени в транспорта и технологични иновации, услуги, базирани на електрически/автономни превозни средства, как MaaS (Мобилността като услуга), базирана на е-мобилността, ще промени градовете, каква икономика стои зад новата градска мобилност.", "date": "2018.03.01", "title": "Евродепутатът Петър Курумбашев организира конференция за електрическа мобилност в София"}
{"url": "http://www.focus-news.net/news/2018/03/01/2494730/ginka-varbakova-nyakoi-polititsi-vidyaha-v-sdelkata-za-chez-samo-vazmozhnost-za-povishavane-na-politicheskiya-si-reyting-otkazvame-da-uchastvame-v-tozi-stsenariy.html", "text": "Подценихме възможността да бъдем атакувани от компании, които искат да провалят сделката чрез оказване на политически натиск в България и Чехия. Това каза Гинка Върбакова, собственик на компанията купувач на ЧЕЗ „Инерком България“ ЕАД на съвместното заседание на комисиите по енергетика и контрол над службите, предаде репортер на Агенция „Фокус“. „Яростното политизиране на продажбата на дружеството достигна до степен на сатанизиране“, заяви тя. „Някои политици видяха в тази сделка единствено и само възможност за повишаване на политическия си рейтинг“, коментира Гинка Върбакова. „Бяхме набедени в политическа и икономическа постановка. Отказваме да участваме в този сценарий“, изтъкна тя. „Искаме да опровергаем съмненията, че нямаме финансови възможности за обезпечаване на сделката“, посочи Гинка Върбакова. „Държим да защитим доброто си име, ще отговорим на всички спекулации, на грозните определения, които бяха отправени към нас“, категорична бе тя. „Убедени сме, че това е наше законно право и единствено отговорно поведение в тази ситуация“, каза още собственикът на компанията.\r\nБиляна ИВАНОВА", "date": "2018.03.01", "title": "Гинка Върбакова: Някои политици видяха в сделката за ЧЕЗ само възможност за повишаване на политическия си рейтинг, отказваме да участваме в този сценарий"}
{"url": "http://www.focus-news.net/news/2018/03/01/2494739/momchil-nekov-podari-na-vsichki-evrodeputati-martenitsi-spetsialno-izraboteni-za-tyah-ot-gabrovski-chitalishtni-deytsi.html", "text": "Евродепутатът Момчил Неков поднесе на  своите колеги в Европарламента 750 автентични български мартеници. Това съобщиха от пресофиса на евродепутата. Неков, който е член на Комисията по култура в ЕП, представи специфичната българска традиция- закичването с мартеница, символ на здравето и благоденствието, както и на настъпващата пролет. Към всяка една от мартеничките беше прикрепена и специално изработена за случая картичка, с разяснителен текст какво точно представлява мартеницата и каква е уникалната българска традиция. \r\nКолегите на Неков бяха очаровани от получените уникални подаръци. Депутатът Марлене Мици (Малта ) от групата на С§Д каза по повода: „Благодаря Ви за този символ на здравето и щастието. Пролетта току- що започна за мен и носенето на мартеницата ще ми напомня цял месец за България. Ще бъде удовослтвие за мен да нося мартеница докато не видя щъркел. Честита Баба Марта! „\r\nИ предишни години, по случай празника евродепутатите са получавали мартеница от Момчил Неков, но тази година интересното е, че всички те са специално изработени за тях само от естествени материали от читалищата “Пробуда – 1924” – гр. Плачковци, “Климент Охридски – 1899” – село Сенник, “Христо Ботев – 1923” – село Драгановци, “Паисий Хилендарски – 1909” – село Гъбене, “Просвета – 1931” – село Новаковци, “Дядо Стойно – 1927” – село Поповци, “Светите братя Кирил и Методий – 2006” – село Райновци, “Отец Паисий – 1931” – село Стоевци, “Денчо Славов – 1900” – село Ганчовец и “Извор – 1907” – село Съботковци, с подкрепата на РЕКИЦ Габрово.", "date": "2018.03.01", "title": "Момчил Неков подари на всички евродепутати мартеници, специално изработени за тях от габровски читалищни дейци"}
{"url": "http://www.focus-news.net/news/2018/03/01/2494731/vladimir-moskov-kmet-na-gotse-delchev-radio-fokus-pirin-se-nalozhi-kato-edin-ot-osnovnite-lideri-v-yugozapada.html", "text": "Радио „Фокус“-Пирин се наложи като един от основните лидери в Югозапада. Това каза кметът на Община Гоце Делчев по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. Той пожела медията да има повече хубави новини, защото всички сме жадни за положителни новини и събития. „Това е огромен успех за ръководството и и за целия екип на „Фокус“, като се има медийната среда в България и големия брой радиостанции, телевизии, вестници и сравнително малкия брой медии, които представят достоверни и проверени новини“, каза Москов.\r\nЛора КАЛЧЕВА", "date": "2018.03.01", "title": "Владимир Москов, кмет на Гоце Делчев: Радио „Фокус“- Пирин се наложи като един от основните лидери в Югозапада"}
{"url": "http://www.focus-news.net/news/2018/03/01/2494740/ministar-neno-dimov-ima-nad-100-nereglamentirani-smetishta-v-stranata-no-nyama-resurs-za-rekultivatsiya-na-vsichkite-ednovremenno.html", "text": "Има над 100 нерегламентирани сметища в страната, но няма ресурс за рекултивация на всичките едновременно. Това каза министърът на околната среда и водите Нено Димов в отговор на въпрос на народния представител от ПГ на „БСП за България“  Манол Генов за нерегламентираните сметища и дали има програма за тяхната рекултивация в бъдеще, предаде репортер на Агенция „Фокус“. „В момента и през 2017 г. имаше финансиране на рекултивации. 116 са тези, които бяха в наказателната процедура, вероятно има и други, които са извън нея. За рекултивация е ясно, че няма ресурс за всичките едновременно. При всички положения ПУДООС финансира рекултивации в рамките на ресурса, който има“, каза Нено Димов. По думите му още миналата година е започнал проект, който е минал първа  фаза и в момента се разписва за съфинансиране.  Министърът поясни, че той ще може да  привлече външен ресурс. Според него ако се привлече външен ресурс и се ангажира този на общините и на ПУДООС ще може да се покрият по-голяма част от тези обекти. Народният представител Манол Генов попита дали има критерии и  методика за средства за рекултивиране, защото „едни хора обещавали и ходели с едни списъци“. Министърът отговори, че  първият най-важен критерий е депата да бъдат такива с наказателна процедура. Да бъдат дадени проекти, които да отговарят на условията на ПУДОС. „Когато имаме проекти, които са готови, гледаме да започне финансирането“, заяви Димов.  Той се обърна към всички народни представители да кажат на кметовете, че тези емисари ги заблуждават. „Нека не се ангажират с тях“, допълни Нено Димов. \r\nДеница КИТАНОВА", "date": "2018.03.01", "title": "Министър Нено Димов: Има над 100 нерегламентирани сметища в страната, но няма ресурс за рекултивация на всичките едновременно"}
{"url": "http://www.focus-news.net/news/2018/03/01/2494733/silistra-bez-ogranicheniya-se-osashtestvyava-dvizhenie-na-avtomobili-za-ruse-i-za-shumen.html", "text": "Без ограничения за видовете МПС се осъществява движението по две направления от Силистра -  за Русе и за Шумен. Това съобщиха от пресцентъра на Областната администрация в Силистра. Възможно е пътуване за автомобили до 12,5 т. за Добрич, но по обходен път – през кариерата край Богорово – Войново – разклон Кайнарджа и отново по главния път.", "date": "2018.03.01", "title": "Силистра: Без ограничения се осъществява движение на автомобили за Русе и за Шумен"}
{"url": "http://www.focus-news.net/news/2018/03/01/2494742/pernik-shtandat-na-regionalniya-istoricheski-muzey-v-salona-na-muzeite-v-ndk-pokazva-chast-ot-izlozhbata-patyat-na-vremeto-na-filip-mihaylov.html", "text": "Регионалният исторически музей в Перник е сред 40-те културни институции, които участват в Салона на музеите в НДК в столицата. Щандът на пернишкия исторически музей показва част от изложбата „Пътят на времето“ на Филип Михайлов. Той беше лично посетен от зам.-кмета по култура и образование на Община Перник Севделина Ковачева. Тоова съобщиха от Община Перник.\r\nНа щанда са подредени находки и табла от най-големия некропол от І хил. пр.Хр. в Централнобалканската зона, който познаваме до момента. Предполагаемата му площ е около 100 дка. От нея са проучени три верижни комплекса от каменни гробове с обща дължина от 400 м. Некрополът е уникален както с размера и планирането, така и по структурата си – в район без камъни са създадени огромни каменни надгробия с предварително зададен план за продължително използване на терена и съоръженията. Употребата му в продължение на над 600 години е доказателство, че едно и също население е погребвало в него своите близки.\r\n„Находките бяха открити при спасителните археологически разкопки по време на строителството на лот 1 на АМ „Струма“ през 2012 година“ припомни директорът на Регионалния исторически Венцислава Крумова.. \r\nСалонът на музеите събира на едно място най-доброто от фондовете на музеите в цялата страна. Събитието е част от културната програма на европредседателството, ще бъде посетено от министрите на културата на страните членки на Европейския съюз.", "date": "2018.03.01", "title": "Перник: Щандът на Регионалния исторически музей в Салона на музеите в НДК показва част от изложбата „Пътят на времето“ на Филип Михайлов"}
{"url": "http://www.focus-news.net/news/2018/03/01/2494718/ria-novosti-vaorazhenata-siriyska-opozitsiya-ubi-chetirima-tsivilni-po-vreme-na-masovi-valneniya-blizo-do-damask.html", "text": "Бойците от сирийската опозиция са застреляли четирима цивилни по време на протест в град Дума в контролирания от антиправителствените сили анклав Източна Гута край Дамаск. След това отчаяните хора са убили трима от въоръжените мъже, предава РИА Новости.\r\n„Реалността на заплахите, това че опозицията не позволява на хората да излизат по хуманитарните коридори, се потвърждава от вчерашния обстрел по около 300 протестиращи местни жители в Дума. Според наличната информация по време на тази стихийна акция на протест са убити четирима души“, заяви представителя на руския Център по примирието на враждуващите страни генерал-майор Владимир Золотухин.\r\n По време на последвалите сблъсъци тълпите протестиращи „местни отчаяни жители убиха трима бандити“, отбеляза генералът.  Виктор Турмаков", "date": "2018.03.01", "title": "РИА Новости: Въоръжената сирийска опозиция уби четирима цивилни по време на масови вълнения близо до Дамаск"}
{"url": "http://www.focus-news.net/news/2018/03/01/2494745/api-vazstanoveno-e-dvizhenieto-za-vsichki-mps-po-pat-iii-207-kochmar-tervel-chestimensko.html", "text": "Възстановено е движението за всички МПС по път III-207 Кочмар – Тервел – Честименско. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Възстановено е движението за всички МПС по път III-207 Кочмар – Тервел – Честименско"}
{"url": "http://www.focus-news.net/news/2018/03/01/2494747/zam-ministar-denitsa-nikolova-kulturnoto-nasledstvo-i-turizma-sa-silen-instrument-za-regionalno-razvitie-i-nasarchavane-na-ikonomikite-na-regionite-po-reka-dunav.html", "text": "азвитието на културното наследство е една от основните възможности за насърчаване на регионалните икономики. В комбинация с туризма, те се превръщат в силен инструмент за регионално развитие. Това заяви заместник-министърът на регионалното развитие и благоустройството Деница Николова по време на срещата на Групата на високо ниво относно макрорегионалните стратегии на ЕС, която се състоя в Брюксел, съобщиха от пресцентъра на министерството. Заместник-министърът, отбеляза че двете теми са широко застъпени в рамките на Българското председателство на Стратегията на ЕС за Дунавския регион. Според зам.-министър Николова развитието на туризма в регионите по поречието на Дунав е пряко свързано и с подкрепа на  професионалното образование, сигурността на обществените места, цифровизацията и иновационните практики, транспортната свързаност. \r\n„България, като ротационен председател на Дунавската стратегия, се стреми да работи за популяризирането й и да търси решения на общите предизвикателства пред държавите от региона“, каза още Деница Николова. Тя добави, че във фокуса на председателството ни са и другите два приоритета, свързани с подобряване на управлението и координацията по река Дунав. Заместник-регионалният министър изтъкна и нуждата от структуриране на ново звено за управление на Стратегията на ЕС за Дунавския регион като основа за прилагане на нов модел на управлението й. „Трябва да използваме пълния потенциал на съществуващите макрорегионални стратегии, за да работим за подобряване на видимостта на региона и на река Дунав чрез създаване на синергии между различните инструменти, политики и програми“, призова Деница Николова. \r\nЗаместник-министърът информира участниците за започналите предварителни дискусии с националните координатори и координаторите на приоритетни оси относно необходимостта от преразглеждане на плана за действие на Дунавската стратегия. Дискусии по тези въпроси ще бъдат проведени и в рамките на 7-ия Годишен форум на Стратегията. Основна тема ще е постигането на икономически растеж и териториално сближаване чрез инвестиции в туризма и културното наследство, включително чрез финансови инструменти. Той ще бъде организиран от Българското председателство в София на 18-19 октомври 2018 г., с подкрепата на Европейската комисия. В рамките на събитието ще бъде организирана и среща на министрите на туризма от Дунавския регион. \r\nВ рамките на срещата на Групата на високо ниво бяха представени още становищата на Европейския парламент и на Комитета на регионите относно изпълнението на макрорегионалните стратегии. Проведена бе дискусия относно бъдещето на кохезионната политика на ЕС след 2020 г. и връзката й с макрорегионалните стратегии. Участниците в събитието бяха запознати с работата на четирите макрорегионални стратегии на ЕС, обхващащи регионите на Балтийско море, река Дунав, Адриатическо и Йонийско море и Алпите. Форумът се провежда веднъж годишно.", "date": "2018.03.01", "title": "Зам.-министър Деница Николова: Културното наследство и туризма са силен инструмент за регионално развитие и насърчаване на икономиките на регионите по река Дунав"}
{"url": "http://www.focus-news.net/news/2018/03/01/2494743/api-vazstanoveno-e-dvizhenieto-po-am-trakiya-i-v-posoka-karnobat-burgas.html", "text": "Възстановено е движението по АМ „Тракия“ и в участъка Карнобат – Бургас. Това съобщиха от пресцентъра на Агенция \"Пътна инфраструктура\" (АПИ). В 12 ч. днес беше пуснато движението в посока от Бургас до Карнобат. Скоростта на движение в отсечката е ограничена до 90 км/час поради струпването на огромни количества сняг в определени участъци от аварийната лента. \r\nВ разчистването на отсечката от АМ „Тракия“ на територията на област Бургас участват 19 машини, от които 5 роторни снегорини.\r\nАгенция „Пътна инфраструктура“ апелира шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост, да не предприемат резки маневри и да спазват указанията на „Пътна полиция“.", "date": "2018.03.01", "title": "АПИ: Възстановено е движението по АМ „Тракия“ и в посока Карнобат – Бургас"}
{"url": "http://www.focus-news.net/news/2018/03/01/2494741/ria-novosti-oon-razchita-da-poluchi-razreshenie-ot-vlastite-v-damask-za-poseshtenie-na-komisiya-v-rakka.html", "text": "Специалният пратеник на Русия по хуманитарните въпроси Ян Ягелан заяви, че организацията е готова и иска да изпрати комисия в  Ракка, за да оцени ситуацията в нея и разчита на разрешение от Дамаск за това, предава  Reuters.\r\n„Готови сме и искаме да посетим Ракка. Необходимо ни е разрешение от правителство да направим на оценка на ситуацията със сигурността в нея. Предполагам, че правителството, с руска помощ, ще ни даде разрешение и ще успеем да влезем“, заяви Ягелан.\r\nСпоред него ситуацията в града е много лоша. ООН е регистрирала от октомври 2017 г. данни за 637 души ранени при взривове и за 125 загинали.  Виктор Турмаков", "date": "2018.03.01", "title": "РИА Новости: ООН разчита да получи разрешение от властите в Дамаск за посещение на комисия в Ракка"}
{"url": "http://www.focus-news.net/news/2018/03/01/2494749/borbata-s-terorizma-vaprosi-na-migratsiyata-zashtitata-na-granitsite-i-sigurnostta-v-kiberprostranstvoto-obsadiha-starshi-sluzhiteli-ot-es-i-sasht-v-sofiya.html", "text": "Темите за противодействие на тероризма и радикализацията, сътрудничеството в областта на миграцията, граничната сигурност и визовите въпроси, сигурността на киберпространството и електронните доказателства, защитата на личните данни и борбата с изпирането на пари и финансирането на тероризма, бяха обсъдени в рамките на срещата на старшите служители ЕС-САЩ в областта „Правосъдие и вътрешни работи“. Това съобщиха от пресцентъра на МВР.\r\nФорумът, който се проведе на 26-27 февруари 2018 г. в София в рамките на Българското председателство на Съвета на ЕС, даде възможност за обмен на мнения с цел подготовка на предстоящата министерска среща между ЕС и САЩ в областта на правосъдието и вътрешните работи, която ще се проведе през май, отново в София. \r\nПри обсъждането на темата за противодействие на тероризма бе поставен акцент върху оперативното сътрудничество и обмена на информация, резервационните данни на пътниците и сигурността на полетите, както и противодействието на радикализацията. \r\nНаправен бе преглед на сътрудничеството в областта на миграцията, граничната сигурност и визовите въпроси, включително противодействието на трафика на мигранти, взаимната свързаност на информационните системи и други. \r\nПротиводействието на тероризма бе обсъдено и в частта „Правосъдие“, от гледна точка на мерките срещу изпирането на пари и финансирането на тероризма. \r\nСред обсъдените въпроси в този формат бяха и борбата с трафика на наркотици и съдебното сътрудничество по наказателноправни въпроси. \r\nКиберпрестъпността също бе сред основните обсъдени теми, като бяха разгледани най-новите предложения и процедури в тази област, целящи укрепване на капацитета за противодействие на онлайн престъпления, защита на интелектуалната собственост, укрепване на сигурността в киберпространството и защита на потребителите. Подчертано бе, че функционалността на съществуващите механизми трябва да се запази, като същевременно се спазят изискванията за защита на личните данни. \r\nСлед приключване на срещата в София, участниците посетиха ГКПП „Капитан Андреево“, което бе възможност за представяне на последователните усилия на България за защита на външните граници на ЕС. \r\nТрадиционно на тези срещи ЕС е представен от Председателството, Европейската комисия, Европейската служба за външна дейност и Генералния секретариат на Съвета, както и Европол и Евроджъст. От страна на САЩ участват отделните департаменти с компетенции в областта на вътрешните работи и правосъдието.", "date": "2018.03.01", "title": "Борбата с тероризма, въпроси на миграцията, защитата на границите и сигурността в киберпространството обсъдиха старши служители от ЕС и САЩ в София"}
{"url": "http://www.focus-news.net/news/2018/03/01/2494750/blagoevgrad-obshtinata-i-tsentarat-za-lichnostno-i-tvorchesko-razvitie-na-detsa-otbelyazaha-denya-na-samodeetsa-i-baba-marta-s-vrachvane-na-nagradi-i-iznenadi.html", "text": "Община Благоевград и Център за личностно и творческо развитие на децата на Благоевград отбелязаха Ден на самодееца и Баба Марта с интересна програма, съобщиха от пресцентъра на общината. Тя започна с връчване на почетни грамоти от директора на Центъра Цветанка Гаврилова. Отличие получиха всички  преподаватели към ЦЛТРДБ  по случай Деня на самодееца.  \r\nВъзпитаници  на Центъра бяха подготвили музикално-танцова програма поздрав.  Отправено бе и предизвикателство със смяна на ролите- балерините се превърнаха в тамбуристи, танцьорите станаха манекени. Възпитаниците от школата по английски смениха ролята си и станаха китаристи, а математиците- танцьори. От школата по тамбура, децата преминаха в школата по балет, а от школата по конструиране започнаха да свирят на пиано. \r\nС много смях и настроение децата преминаха към следващата подготвена игра, а именно детско шоу „Мартенички“.  Инициативата бе свързана с най-бързо изработване на мартеничка. Само с предоставените заготовки, отборите направиха интересни и красиви мартеници. На състезанието имаше и ментори, което превърна детското шоу в истински конкурс. Награди получиха всички участници. \r\nС изработените мартеници, преподаватели и възпитаници от ЦЛТРДБ украсиха дръвчето пред сградата на Младежки дом и си пожелаха здраве и успешна година.", "date": "2018.03.01", "title": "Благоевград: Общината и Центърът за личностно и творческо развитие на деца отбелязаха Деня на самодееца и Баба Марта с връчване на награди и изненади"}
{"url": "http://www.focus-news.net/news/2018/03/01/2494744/ministar-predsedatelyat-boyko-borisov-shte-otkrie-delfiyskiya-ikonomicheski-forum.html", "text": "Министър-председателят Бойко Борисов ще бъде специален гост на официалното откриване на Делфийския икономически форум днес. Събитието се провежда на 1 и 2 март в Делфи, Гърция. Това съобщиха от правителствената информационна служба. Фокусът на дискусиите ще бъде поставен върху новите предизвикателства на глобализацията и растежа. Форумът, който се провежда за трета поредна година, събира стотици политици, икономисти и експерти, които обсъждат новите глобални икономически тенденции и политическите възможности за доброто им управление.\r\nВ церемонията по откриването на Делфийския икономическия форум ще участват също президентът на Гърция Прокопиос Павлопулос и Димитрис Аврамопулос, европейски комисар по въпросите на миграцията, вътрешните работи и гражданството.", "date": "2018.03.01", "title": "Министър-председателят Бойко Борисов ще откриe Делфийския икономически форум"}
{"url": "http://www.focus-news.net/news/2018/03/01/2494746/sitel-makedoniya-sreshtata-na-es-i-zapadnite-balkani-v-sofiya-shte-se-sastoi-sreshta-vuchich-tachi.html", "text": "Държавният глава на Сърбия Александър Вучич обяви, че в рамките на срещата в София между председателя на Европейската комисия Жан-Клод Юнкер и лидерите на страните от Западните Балкани ще проведе разговор с косовския президент Хашим Тачи, предава скопският телевизионен канал „Сител“.\r\n„Няма ли да бъде приятна среща нито за него, нито за мен. Но аз трябва да разговарям с него, ако това може да помогне за спасяването на живота на поне едно дете или на който и да било сърбин в Косово\", каза Вучич на интервюто в Hepi TV преди срещата в София. \r\nТой посочи, че след 10 г. Сърбия отново е в „играта\" по въпроса за Косово и че изобщо се е стигнало до обсъждането на компромиси, въпреки че сега ситуацията в страната му е много трудна, както и че албанците по същество искат само да обединят своите територии.\r\n„Албанците са научили историята и винаги повтарят, че са за Европа, а всъщност гледам единствено как да обединят своите територии и просто да купуват време\", подчерта Вучич.\r\nПозовавайки се на изявления на албанския президент Еди Рама, както и на други лидери от региона, Вучич заяви, че ако направи изявление, че е президент на всички сърби, това би довело до сериозни последици.  Тереза Герова", "date": "2018.03.01", "title": "„Сител“ (Македония): Срещата на ЕС и Западните Балкани в София: Ще се състои среща Вучич-Тачи"}
{"url": "http://www.focus-news.net/news/2018/03/01/2494751/stara-zagora-programata-na-obshtinata-za-chestvaneto-na-140-ta-godishnina-ot-osvobozhdenieto-zapochva-dnes.html", "text": "Програмата на Община Стара Загора за честването на 140-та годишнина от Освобождението започва днес. Това съобщиха от Общината. Патриотични песни ще звучат в колите на градския транспорт в Стара Загора, по повод навършващите се 140 години от Освобождението на България. Инициативата е от няколко години и се приема много добре от гражданите, които използват публичния транспорт в града, съобщават от общинското дружество „Тролейбусни и автобусни превози“. \r\nПрограмата на Община Стара Загора за 3 март – Национален празник на Република България, посветена на 140  години от Освобождението на България, започва от днес с изложбата „Аз съм българче, обичам…“ на Школата по изобразителни изкуства при НЧ „Родина 1860”, която ще бъде открита в 18.00 ч.в зала  „Байер”.  В градската Художествена галерия може да се види изложбата „Руско-турската Освободителна война 1877/78 г. в гравюрите на чуждестранните художници и кореспонденти“. \r\nНа 2 март от 17.30 ч. в Регионалния исторически музей ще бъде открита веществено-документалната изложба „С български дух и европейска мисъл“.\r\nВ навечерието на празника, на 2 март от 19.00 ч., пред сградата на областната администрация ще се състои тържествена заря-проверка. \r\nНа 3 март програмата на Община Стара Загора за Националния празник ще започне в 9,00 часа с Божествена света литургия, отслужена в катедралния   храм „Свети Димитър“. В 10,15 ч. ще бъдат положени венци и цветя на всички паметници, посветени на Освобождението на Стара Загора – Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.\r\nВ 11.00 ч. пред сградата на областната администрация ще бъде отслужен водосвет, след което  паметното шествие под наслов „За Свободата...  Да развеем  българското знаме!“ ще потегли към Мемориалния комплекс „Бранителите на Стара Загора“, където ще завърши с тържествен ритуал за поднасяне на венци и цветя, под наслов „Пред падналите за България – поклон!“. \r\nНа финала ще се състои голям празничен концерт на Общинския фолклорен ансамбъл „Загоре“, ансамбъл „Зорница“ при НЧ „Св. Климент Охридски -1858“ и много самодейни състави от  града. Режисьор на събитието и тази година е директорът на Драматичен театър „Гео Милев“ Ивелин Керанов, с помощта на ръководителя на ансамбъл „Загоре“ Христо Иванов. \r\nРегионалният исторически музей на 3 март ще  работи за посетители от 10.00 ч. до 18.00 ч. с вход свободен. От 10.30 - 11.30 ч. и от 14.00 - 15.00 ч. ще се проведат демонстрации на оръжие от Руско-турската освободителна война 1877/78 г. и образци на опълченски униформи.  \r\nГрадската художествена галерия също ще бъде отворена с вход свободен за посетители от 10.00 ч. до 18.00 ч.                   \r\nЗа желаещите граждани да се изкачат на Мемориала „Бранителите“ на 3 март, в 11.00 ч. от подлеза пред Регионална библиотека „З. Княжески“ ще тръгнат 4 автобуса.", "date": "2018.03.01", "title": "Стара Загора: Програмата на Общината за честването на 140-та годишнина от Освобождението започва днес"}
{"url": "http://www.focus-news.net/news/2018/03/01/2494737/ginka-varbakova-kak-mozhe-mlada-dama-na-28-godini-ot-selo-krushovitsa-da-si-kupi-tehnoimpeks.html", "text": "Политици от една партия попитаха как може Гинка от Пазарджик да си купи ЧЕЗ. Бих върнала въпроса- как може млада дама на 28 години от село Крушовица да си купи „Техноимпекс“. Това каза Гинка Върбакова, собственик на компанията купувач на ЧЕЗ „Инерком България“ ЕАД на съвместното заседание на комисиите по енергетика и контрол над службите, предаде репортер на Агенция „Фокус“. „Съгласни сме да включим държавата в сделката, така че да има контрол върху електроразпределителното дружество в бъдеще, за да бъдат сигурни крайните потребители“, заяви тя. „Веднага ще започнем разговори с продавачите да включим държавата в тази сделка“, изтъкна Гинка Върбакова. „Не сме търсили разговори с нито един български политик. Тази сутрин се запознах с Бойко Борисов“, каза още тя.\r\nБиляна ИВАНОВА", "date": "2018.03.01", "title": "Гинка Върбакова: Как може млада дама на 28 години от село Крушовица да си купи „Техноимпекс“"}
{"url": "http://www.focus-news.net/news/2018/03/01/2494753/press-24-makedoniya-loshi-novini-za-patuvashtite-do-sloveniya-nov-zakon-predvizhda-dopalnitelni-taksi-za-prebivavane-v-stranata.html", "text": "Лоша новина за онези, които планират да прекарат почивката си в Словения - парламентът в Любляна гласува Закон за насърчаване на развитието на туризма, който предвижда въвеждането на допълнителни такси за пребиваване в страната, съобщава македонската електронна медия Press 24. \r\nОсновният туристически данък за посетители в Словения е увеличен от сегашните 1,265 евро на 2,50 евро на ден, а от последната седмица е въведена промоционална такса от допълнителни до 25% от основния туристически данък, съобщава Радио „Фокус“ в рубриката „Балкански туристически часовник“. На практика това означава, че промоционалната такса може да възлиза на 0,625 евро на ден, а заедно двата данъка сега може да струват на туристите до 3,152 евро на ден, според словенските медии.\r\nСпоред прогнозите на управляващите в Любляна новите такси ще допринесат за увеличението на приходите от туризъм за страната със сума от 4,7 милиона евро. : Тереза Герова", "date": "2018.03.01", "title": "Press 24 (Македония): Лоши новини за пътуващите до Словения - нов закон предвижда допълнителни такси за пребиваване в страната"}
{"url": "http://www.focus-news.net/news/2018/03/01/2494754/vitseprezidentat-iliyana-yotova-zadalbochen-debat-za-migratsionnite-politiki-zasega-lipsva-v-balgarskoto-predsedatelstvo.html", "text": "До този момент Българското председателство не е разгърнало задълбочено важната дискусия за реформата в миграционните политики в Европа. Това посочи вицепрезидентът Илияна Йотова при откриването на конференция „Миграция и човешка сигурност в посткризисна България“, съобщиха от прессекретариата на държавния глава. Представители на български и международни институции и на неправителствени организации участваха в дискусията, организирана от Център за правна помощ „Глас в България“ и Център за европейски бежански, миграционни и етнически изследвания към Нов български университет.  \r\nПо думите на вицепрезидента в България липсва дебатът за реформата на Дъблинския регламент, а нашата страна като външна граница на ЕС е най-силно заинтересована от неговата дълбока ревизия. „Това е политика, която засяга всички страни по външните граници на Съюза, те очакват от България защита и на своите интереси“, отбеляза Илияна Йотова. Буксуващата вече пета година реформа и неефективността на пилотната схема за квотно преразпределение на бежанци от Италия и Гърция вицепрезидентът посочи като красноречиви примери за провала на Европа в регулиране на миграционната криза. „Подходът „ние ще го измислим в Брюксел, а вие ще го приложите в окото на кризата“ не проработи“, отбеляза Илияна Йотова. По думите й борбата с последствията от миграционните потоци е изместила борбата с причините за тях, като Европа е загубила активната си роля на глобалната сцена. Според вицепрезидента вниманието трябва да се насочи върху инструментите и начините за управление на миграцията като европейска и национална, дори и местна политика.  \r\nКато също толкова важен въпрос, по който отново е налице разделение между държавите членки, Илияна Йотова посочи вътрешната миграция в рамките на ЕС. По думите на вицепрезидента липсват данни и анализи за реалната численост на тези мигранти, за тяхната интеграция и икономическото и социалното им влияние върху държавата приемник. \r\nВ тази връзка Илияна Йотова отбеляза необходимостта от изцяло нов, но не и унифициран подход към българските граждани, които живеят в чужбина. „Защитата на правата на сънародниците ни зад граница трябва да е основен приоритет на българската външна политика, най-вече в контекста на „Брекзит“, тъй като новите правила на британския трудов пазар неизбежно ще доведат до преформатиране на целия европейски трудов пазар“, посочи вицепрезидентът. По думите й един от най-трудните въпроси е как да се работи с българите навън, как да бъдат мотивирани те да работят с България и за България. Една от целите на създадения към вицепрезидента Обществен съвет за работа с българите в чужбина е да търси отговори на тези въпроси. „Необходими са механизми, които да подтикнат сънародниците ни да инвестират в България, да си сътрудничат с българската държава в областта на образованието, особено висшето. В сферата на тези взаимни отношения стои темата за тяхното обществено, а защо не и политическо представителство“, заяви Илияна Йотова. \r\nИнтеграцията на вътрешната и външната миграция вицепрезидентът определи като най-трудната политика. По думите на Илияна Йотова отказът да се мисли за интеграция води до маргинализация и дискриминация, след тях следва създаването на сегрегирани групи, които са лесна мишена на ксенофобия, престъпления, радикализация. „Масовото заиграване със страховете на хората е катализатор за зараждането на популистки партии и по-взривоопасното – на масови крайно националистически нагласи в обществото“, убедена е вицепрезидентът. По думите й от начина на разрешаване на миграционната криза с всичките й последствия зависи и какво ще е бъдещето на Европа – на общите стандарти в държавите членки или на разделението на оси.", "date": "2018.03.01", "title": "Вицепрезидентът Илияна Йотова: Задълбочен дебат за миграционните политики засега липсва в Българското председателство"}
{"url": "http://www.focus-news.net/news/2018/03/01/2494756/evrodeputatat-momchil-nekov-s-prietiya-dnes-doklad-za-pchelarstvoto-iskame-merki-za-po-dobra-zashtita-na-pchelarite-i-borba-s-falshiviya-med.html", "text": "С приетият днес от Европарламента Доклад за пчеларството заявихме повече подкрепа за пчеларския сектор и увеличение с 50%  бюджета за националните програми по пчеларство, заяви евродепутатът от групата на Социалистите и демократите Момчил Неков във връзка с приемането на доклада. Това съобщиха от пресофиса на евродепутата.\r\nПчелите не само играят съществена роля в нашата околна среда, но са важни и за икономика, и най-вече за селското стопанство. Пчелите опрашват културите и дивите растения, което помага да се поддържа биоразнообразието. 84% от растителните видове и 76% от производството на храни в Европа зависят от опрашването от пчели. В икономически параметри, това са 14,2 милиарда евро годишно.\r\n„Ако трябва с едно изречение да обобщя, какво носи приетият доклад това е, че: Европейският парламент иска мерки за по-добра защита на пчеларите и борба с фалшивия внос на мед“, заяви Неков.\r\nЕП прие доклад, в който се призовава за повече действия за защита и по-добра подкрепа на европейския пчеларски сектор. Мерките в доклада включват: Увеличаване на средствата за националните програми за пчеларство; Подобряване на здравето на пчелите (например чрез забрана на вредни пестициди, повече научноизследователски или развъдни програми); По-добра защита на местните и регионални сортове пчели.\r\nВ ЕС има около 17 милиона пчелни кошери и 600 000 пчелари, произвеждащи около 250 000 тона мед всяка година.\r\n„Медът е третият най-фалшифициран продукт в света. Според изследване на ЕС, 20% от пробите, взети на външните граници на ЕС и вносители, не отговарят на стандартите на ЕС. Това може да се дължи например на добавен захарен сироп в продуктите или ако медът е събран твърде рано и след това изкуствено изсушен.\r\nИменно за това евродепутатите предприехме борба срещу разпространението на фалшив мед на пазара на ЕС, защото това също оказва и натиск върху европейските пчелари, води до спад в цените и повдига въпроси за защита на потребителите.\r\nИскаме мерки за подобряване на процедурите за тестване и засилване на инспекциите по вноса, да се откриват случаите на фалшифициране на мед и по-високи санкции за измамниците“, уточни Неков.\r\nЕП също така иска да се подобри етикетирането, за да се гарантира, че потребителите знаят от коя държава идва продуктът.\r\n„Точно сега етикетирането е много неясно. Това е много важно предизвикателство за страните производителки на мед като България,  Румъния, Испания, Португалия, Франция, Хърватия и Унгария“, допълни евродепутатът. \r\nДокладът за пчеларството призовава медът да бъде признат за чувствителен продукт и да не бъде включван в международни споразумения на ЕС, защото изискванията и разходите за европейските пчелари са високи и те стават жертва на конкуренция и евтин внос отвън, какъвто е случаят с меда от Украйна и Китай.\r\n„Не на последно място искам да кажа, че с приемането на доклада се дава възможност националните програми да окуражават млади хора да се занимават с пчеларската професия, вземайки предвид притискащата нужда за смяна на поколенията“, каза още Неков.\r\nТой уточни, че с приемането на Доклада се цели да се насърчи и консумацията на мед и ползите за здравето, особено сред децата в училищата.\r\nДнес настояхме и за забрана на пестицидите, които убиват пчелите и застрашават биологичното разнообразие, заяви Момчил Неков.\r\nВчера Европейският орган за безопасност на храните (EFSA) публикува доклад за оценка на риска, който потвърждава, че някои вещества, използвани в пестициди – неоникотиноидите, клотианидин, имидаклоприд и тиаметоксам - убиват пчелите.\r\nНашето биологично разнообразие е застрашено, тъй като пчелите започнаха да изчезват в Европа през 90-те години.\r\n„Ето защо ние евродепутатите призоваваме за забрана на тези неоникотиноиди и други опасни вещества, доказани като опасни за популациите на пчелните семейства, както и за икономически мерки за подпомагане на пчеларския сектор, допълни Неков.\r\nОтговорността за въвеждане на забрана за използване на опасни пестициди е на Европейската комисия и на органите на държавите членки в качеството им на законодатели.", "date": "2018.03.01", "title": "Евродепутатът Момчил Неков: С приетия днес Доклад за пчеларството искаме мерки за по-добра защита на пчеларите и борба с фалшивия мед"}
{"url": "http://www.focus-news.net/news/2018/03/01/2494759/plovdiv-obshtinata-izvarshva-proverki-za-premahvaneto-na-opasni-ledeni-visulki-ot-chastni-imoti.html", "text": "Община Пловдив извършва проверки за премахването на опасни ледени висулки от частни имоти. Това съобщи за Радио „Фокус“-Пловдив заместник-кметът на Пловдив инж. Златин Велев. По Наредба 1 на общината това е задължение на собствениците, или ползвателите.\r\nЕкипи на Общинския инспекторат и Общинска охрана започнаха проверки и при неизпълнение от страна на собствениците на задълженията им по наредбата ще се съставят констативни протоколи. Ако дадените предписания своевременно не бъдат изпълнени, са предвидени санкции, но целта не е да се налагат глоби, а да се гарантира безопасността на гражданите, посочи инж. Велев.\r\nСобствениците трябва сами да отстранят ледените висулки или да обезопасят прилежащата територия. Тяхно задължение също е снегопочистването и осигуряване на проходимостта по тротоарите в периметъра на имотите им.\r\nОбщина Пловдив се грижи за почистването на ледени висулки от общинските сгради, съоръжения и другите публични пространства. Поради неблагоприятните метеорологични условия през последните дни ОП „Чистота“ няколкократно почиства ледените висулки от подлеза на ул. „Гладстон“ и Тунела.\r\nЦветана ТОНЧЕВА", "date": "2018.03.01", "title": "Пловдив: Общината извършва проверки за премахването на опасни ледени висулки от частни имоти"}
{"url": "http://www.focus-news.net/news/2018/03/01/2494760/veliko-tarnovo-obshtina-svishtov-be-opredelena-kato-obshtina-otlichnik-v-izpalnenieto-na-proekti-po-op-regioni-v-rastezh-2014-2020-godina.html", "text": "Община Свищов бе определена като „община отличник“ в изпълнението на проекти по ОП „Региони в растеж“ 2014 – 2020 година, съобщиха от пресцентъра на Общината. По време на дискусионен форум, организиран от Националното сдружение на общините в Република България в столицата,  министърът на регионалното развитие и благоустройството Николай Нанков съобщи, че към общините „отличници“ по Оперативна програма „Региони в растеж“ 2014-2020 ще бъдат преразпределени средства от инвестиционните програми на по-бавните в изпълнението на финансирани от нея проекти местни власти. Той подчерта, че към момента заради бързото изпълнение на договорите шест общини са постигнали заложените междинни индикатори по програмата, а други 13 общини имат възможност да постигнат заложената етапна цел. Сред „отличниците“ са общините Бургас, Хасково, Казанлък, Кюстендил, Димитровград, Свищов, Габрово и Панагюрище.\r\nТой предупреди обаче, че 20 общини са в риск, защото са с нулево изпълнение към момента.\r\nНанков призова местните власти за максимална мобилизация за изпълнение на проектите и разплащане на средствата по тях. Пред представителите на местните власти министърът изрази убедеността си, че забавеното изпълнение е по обективни причини, но предупреди, че това ще доведе до редуциране на инвестиционните им програми.\r\nРегионалният министър посочи, че със сдружението е договорено срокът за отчитане на междинните индикатори по програмата от страна на общините да бъде краят на м. септември т.г. Той подчерта, че финансовият ресурс няма да бъде загубен на национално ниво и ще остане в рамките на оперативната програма, но ще бъде разпределен към общините, които са успели да изпълнят заложените индикатори. Средствата ще се използват за еднотипни дейности, каза той и обясни, че ако една община закъснее с изпълнението на процедурата за образователна инфраструктура, например, предвиденият ресурс ще бъдат насочен към други общини, но за същия тип проекти.", "date": "2018.03.01", "title": "Велико Търново: Община Свищов бе определена като „община отличник“ в изпълнението на проекти по ОП „Региони в растеж“ 2014 – 2020 година"}
{"url": "http://www.focus-news.net/news/2018/03/01/2494758/burgas-geymarski-uikend-shte-se-provede-v-ekspozitsionen-tsentar-flora-na-24-i-25-mart.html", "text": "Екипът на младежката гейминг медия GplayTV кани всеки, който обича и харесва видео игрите, на двудневен празник в Морската градина на Бургас. Той ще се проведе на 24 и 25 март в експозиционен център \"Флора\". Това съобщиха от пресцентъра на Община Бургас. Посетителите ще могат да се състезават помежду си, да наблюдават всеки един от турнирите, както и да изпробват най-новите технологии и игри. Феновете ще могат да се снимат със своите любимци от екипа. Освен това се подготвя специалeн Scavenger Hunt, а участниците в него, успешно изпълнили изискванията, ще имат възможността да получат страхотна специална награда.\r\n\"Ние обичаме игрите, а не платформите!\", казват организаторите. Всички фенове на компютърните, виртуалните и конзолните игри ще могат да се насладят на турнири по League of Legends, Counter Strike: Global Offensive, Street Figter V, Mortal Kombat XL, FIFA 18 и други. За пръв път на българско събитие ще се играе състезателно Fortnite и за първи път ще се проведе VR турнир 1v1 на играта The Unspoken.\r\nПоследните тенденции в технологиите ще бъдат изложени в специална зона. За феновете на бързите скорости ще има рейсинг симулатори със специални седалки, скоростен лост и педали. Първите 100 души, които успеят да съберат пъзела в уникална игра, предложена от организаторите, ще получат страхотни награди.\r\nГостите на събитието ще могат да ипробват най-новите продукти на HP OMEN, ASUS, HyperX и Steelseries. Всички събития в програмата ще се излъчват на живо в канала на GplayTV (twitch.tv/gplaytv1) в платформата за стрийминг Twitch, a най-интересните моменти ще бъдат качени в канала им в социалната мрежа YouTube. Очакват се над 2000 посетители от цялата страна.", "date": "2018.03.01", "title": "Бургас: Геймърски уикенд ще се проведе в Експозиционен център \"Флора\" на 24 и 25 март"}
{"url": "http://www.focus-news.net/news/2018/03/01/2494761/kyustendil-obshtinata-realizira-proekt-s-ekologichna-nasochenost.html", "text": "Община Кюстендил реализира проект с екологична насоченост. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й проектът ще се реализира в рамките на една година и с тази кампания, а с тази кампания се цели да бъдат повишени знанията на всеки един жител в общината за това как да управлява отпадъците, които създава. „В рамките на кампанията към момента вече сме подготвили и сме подали на изпълнителя реклама на кампанията, която ще бъде отпечатана на гърба на всяко едно данъчно съобщение. Там всеки собственик ще може да се запознае с целите на програмата. Предвидили сме и организиране на 6 броя дискусии в рамките на кампанията, на които ще обсъждаме и ще повишаваме знанията на хората затова как да събират разделно”, каза Росица Плачкова. Кампанията ще има прессъобщения, които ще се публикуват в местни медии, на интернет страницата на общината, ще се разпространяват брошури, в които ще бъде описано на достъпен език как се събират отпадъците от опаковки, как се изхвърлят и всичко, което ще повиши културата на гражданите в Община Кюстендил. Във всички обществени сгради ще се поставят плакати, на които също ще има изписана такава информация.\r\nПлачкова посочи също, че обитателите на обновените жилищни блокове в Кюстендил ще са първите включени в проекта за разделно събиране на отпадъците от опаковки. „Тъй като не можем да работим изведнъж с цялото население, ние целенасочено ще работим с етажните собственици на всички, които до момента получиха безвъзмездна финансова помощ по Националната програма за енергийна ефективност и по Оперативна програма „Региони в растеж”. С хората от етажните собствености ще се работи на дискусиите, ще се обяснява как се събира разделно, каква е ползата от това, как могат да спестяват. За да осигурим работа на цялата идея сме решили и сме в процес на изработване на начин за защита на контейнерите, така че те да не могат да стават предмет на кражби”, каза Росица Плачкова. По думите й това е една доста амбициозна програма. „Смятам, че това, което се постигна по Националната програма и което се постига в момента по Оперативната програма, не трябва да остава дотук. Хората виждат ползите от това да се вършат нещата така както трябва да бъдат, защото задължение на всеки един собственик е да поддържа сградата в добро състояние”, каза Росица Плачкова.\r\nВенцеслав ИЛЧЕВ", "date": "2018.03.01", "title": "Кюстендил: Общината реализира проект с екологична насоченост"}
{"url": "http://www.focus-news.net/news/2018/03/01/2494762/meglena-plugchieva-poslanik-na-balgariya-v-shveytsariya-v-avtorska-statiya-za-die-basler-zeitung-balgariya-poznata-i-nepoznata-strana.html", "text": "Швейцарският вестник Die Basler Zeitung публикува авторска статия на посланика на България в страната Меглена Плугчиева, озаглавена „България – позната и непозната“, в която дипломатът на София подчертава необходимостта от извличането на „по-изчерпателна картина“ за родината ни с оглед на шестмесечното ротационно председателство на Съвета на Европейския съюз, което започна в началото на годината, и с оглед на критичните въпроси, които предизвиква страната ни. \r\nПризнавайки предизвикателствата, пред които е изправена страната ни, посланик Плугчиева припомня амбициите на българското председателство – да покаже нова страна на европейския проект и да даде на страните от Западните Балкани ясна перспектива за членство в Общността. Причините за тях Плугчиева обяснява с необходимостта „бялото петно на картата на ЕС“ да не се „превръща в черна дупка“. \r\n„България всъщност е малка страна и се намира на периферията на Европа. Но малката страна е и страна със значително стратегическо местоположение. Това е културно-исторически мост между Европа и Азия. Старобългарите, траките, римляните, византийците и османците са оставили своя белег тук в продължение на 1300 години история. Това ще стане видимо отново най-късно, когато през 2019 г. 4000 г. пр. Хр. основан български град Пловдив, ще бъде европейска столица на културата“, пише българският дипломат. \r\nВ текста по-натам Плугчиева обяснява: „Стратегическата позиция на България не само доведе до културно богатство, но и до много съдбоносни прекъсвания. В продължение на много години българите не могат сами да решават своя път. Едва в края на 1989 г. българите имаха възможност да компенсират често липсващата възможност да решат сами. Това не беше лесен и лишен от грешки път. Въпреки това през 2007 г. България успя да се присъедини към съдбата и ценностите на общността на ЕС. Ако искаме достойно да заслужаваме това, трябва да си припомним, че за разлика от германското обединение, моята страна не може да разчита на богата \"Западна България\". Трябваше да бъде сама и да излезе от беда. Днес напредъкът е видим в много области: в стабилната национална политика, в икономиката, в обществения живот. България стана надежден член на ЕС. България представлява сигурна външна граница на ЕС. България се потвърждава като стабилна стабилизация на Балканите и в Черноморския регион. И България ефективно се бори с корупцията“, изразява увереност Плугчиева. \r\n„България е земя на толерантност и гостоприемство, където разнообразието от религии и етнически групи живее в мир и във взаимно разбирателство. В центъра на София, в непосредствена близост до православна църква, има джамия, католическа църква и синагога. Това е съвсем различна картина от предразсъдъците за предполагаемата „балканска\" реалност на живота… България е различна по много начини. За българите мотото, дадено от столицата София, със сигурност се отнася: \"Раста, но не старее\", обобщава дипломатът. Тереза Герова", "date": "2018.03.01", "title": "Меглена Плугчиева, посланик на България в Швейцария в авторска статия за Die Basler Zeitung: България – позната и непозната страна"}
{"url": "http://www.focus-news.net/news/2018/03/01/2494734/ginka-varbakova-shte-tarsim-pravata-si-v-sada-zaradi-vsichki-obidni-kvalifikatsii-sreshtu-nas.html", "text": "Ще прегледаме всички изявления, обидни квалификации, които бяха тиражирани по наш адрес. Ще търсим правата си и по отношение на всички последващи такива. Това каза Гинка Върбакова, собственик на компанията купувач на ЧЕЗ „Инерком България“ ЕАД на съвместното заседание на комисиите по енергетика и контрол над службите, предаде репортер на Агенция „Фокус“. „Няма да допуснем да ни превръщат в марионетка, че сме поставени лица, че участваме в схеми за скрито придобиване“, заяви тя. „Който твърди това трябва да го докаже в съда“, изтъкна Гинка Върбакова. Готови сме да се срещнем с президента, с политическите централи, с правителството- за да кажем истината, да оставим фактите да говорят, да успокоим обществеността“, каза още тя. \r\nБиляна ИВАНОВА", "date": "2018.03.01", "title": "Гинка Върбакова: Ще търсим правата си в съда заради всички обидни квалификации срещу нас"}
{"url": "http://www.focus-news.net/news/2018/03/01/2494748/ivan-ivanov-kevr-sdelkata-za-chez-ne-e-finalizirana-ne-razglezhdame-firmata-na-ginka-varbakova-kato-litsenziant-i-ne-mozhem-da-ya-kontrolirame.html", "text": "Все още нямаме финализирана сделка затова КЕВР не може да разглежда фирмата на Гинка Върбакова като лицензиант на ЧЕЗ. Това каза Иван Иванов, председател на КЕВР на съвместното заседание на комисиите по енергетика и контрол над службите, предаде репортер на Агенция „Фокус“. „КЕВР започва дейности за контрол върху дружествата от момента, в който придобият лиценз“, обясни той. „В случая лицензирани дружества не са нито ЧЕЗ АД, нито ЧЕЗ България, лицензирани с ЧЕЗ Разпределение, ЧЕЗ Снабдяване и още няколко по-малки“, уточни Иван Иванов и изтъкна, че КЕВР в момента упражнява контрол върху тях. „При нефинализирана сделка се произнасяме само, когато се продава обособена част от лицензирано предприятие. Случаят не е такъв“, поясни той. „Произнасяме и се достига до разделни дейности в самото дружество“, уточни председателят. „КЕВР в рамите на правомощията си ще осъществи изцяло контролът след смяната на собственика на ЧЕЗ, независимо кой е той“, заяви Иван Иванов.\r\nПредседателят на Комисията за защита на конкуренцията Юлия Ненкова обясни, че компанията „Инерком България“ не е подала никакво искане към комисията. „Ако постъпи такова ще бъде подложено на предварителен контрол. Ще се направи основен преглед на изискванията, които предвижда закона и ще се произнесем дали има някаква промяна в енергийния сектор“, обясни тя. \r\nГаля Димитрова, изпълнителен директор на Национална агенция по приходите посочи: „Проверяваме „Интерком България“ в рамките на правомощията си на базата на информацията за приходи, разходи, начислени и платени разходи“. Тя уточни, че проверките продължават, но на този етап не може да се очаква от нея да даде информация. Бойко Атанасов, зам.-председател на Комисията за финансов надзор посочи: „Нямаме законови правомощия да извършваме предварителен надзор, но следим цялата информация“. \r\nБиляна ИВАНОВА", "date": "2018.03.01", "title": "Иван Иванов, КЕВР: Сделката за ЧЕЗ не е финализирана, не разглеждаме фирмата на Гинка Върбакова като лицензиант и не можем да я контролираме"}
{"url": "http://www.focus-news.net/news/2018/03/01/2494766/smolyan-vazstanoveno-e-dvizhenieto-prez-prohoda-prevala.html", "text": "Възстановено е движението през прохода Превала. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "Смолян: Възстановено е движението през прохода Превала"}
{"url": "http://www.focus-news.net/news/2018/03/01/2494768/razgrad-otpadat-vsichki-ogranicheniya-po-tretoklasni-patni-uchastatsi-v-oblastta.html", "text": "Отпадат всички ограничения по третокласни пътни участъци в област Разград. Това съобщиха от пресцентъра на Агенция \"Пътна инфраструктура\" (АПИ).\r\nОграничения бяха наложени в следните участъци:\r\n-\t път III-2002 Цар Калоян – Костанденец;\r\n-\t път III-2003 \"път I-2 – Дряновец – Сеново\"; \r\n-\t път III-206 \"път I-2 – Пороище – Студенец – Ловско – път II-51 Лозница\";\r\n-\t път III-2004 \"път I-2 - Балкански – път III-204\".", "date": "2018.03.01", "title": "Разград: Отпадат всички ограничения по третокласни пътни участъци в областта"}
{"url": "http://www.focus-news.net/news/2018/03/01/2494764/sofiya-vazstanoveno-e-eletrozahranvaneto-na-osvetlenieto-v-tunel-trayanovi-vrata-na-am-trakiya.html", "text": "Възстановено е елетрозахранването на осветлението в тунел „Траянови врата“ на АМ „Тракия“. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "София: Възстановено е елетрозахранването на осветлението в тунел „Траянови врата“ на АМ „Тракия“"}
{"url": "http://www.focus-news.net/news/2018/03/01/2494752/makedonskiyat-premier-zoran-zaev-balgariya-pokazva-seriozno-liderstvo-v-evropeyskata-integratsiya-na-zapadnite-balkani.html", "text": "България показва сериозно лидерство в европейската интеграция на Западните Балкани. Това каза пред журналисти македонският премиер Зоран Заев, предаде репортер на Агенция „Фокус“. Заев заяви, че се радва, че е в София. „България показва сериозно лидерство в европейската интеграция на Западните Балкани, които искат да станат част ЕС“, отбеляза македонският премиер.  Заев обърна внимание и благодари на България, че значителна част от Председателството е посветено на тази интеграция. „Да го посветите на приятелите, съседите, е достойно за уважение. Знаете, че премиерът Бойко Борисов е практичен човек. Иска да разговаря за конкретни проекти и средства, но наистина това зависи от подготвеността на региона. Македония е подготвена с проекти“, коментира Заев и допълни, че за тях е най-важен Коридор 8. „Искам да покажем колко хубаво място са Балканите и колко можем да дадем на европейското семейство. Няма от какво да се плашат. Балканите могат да са добър партньор на държавите от ЕС“, добави той.\r\nНа въпрос относно името на страната, Заев заяви: „Това е 25-годишен проблем. Ако е бил лесен досега някой да го беше решил. Вярвам, че се сега шансът този проблем да бъде решен е най-голям. Убеден съм, че проблемът може бъде решен за доброто на Гърция, Македония и на ЕС“.  „Целта ни е до юни да получим дата за преговори с ЕС. Колкото по-рано решим проблема с името, толкова по-добре“, коментира той.  \r\nОтносно протестите в Скопие както срещу преговорите с Гърция, така и срещу договора с България, Заев заяви: „Демокрация сме, всеки има право да протестира, но приятелството не може да бъде лошо за никой. Приятелството може да донесе добри перспективи за всички страни“. \r\nЛюба АЛЕКСИВА", "date": "2018.03.01", "title": "Македонският премиер Зоран Заев: България показва сериозно лидерство в европейската интеграция на Западните Балкани"}
{"url": "http://www.focus-news.net/news/2018/03/01/2494770/mosv-preduprezhdava-za-ochakvano-pokachvane-na-rechnite-niva.html", "text": "Министерството на околната среда и водите (МОСВ) предупреждава, че във връзка с хидрометеорологичната обстановка в страната от обилния снеговалеж и очакваното снеготопене в следващите дни, е необходимо всички отговорни институции да предприемат превантивни действия и да създадат организация и координация за недопускане на потенциален риск от наводнения. Това съобщиха от пресцентъра на МОСВ.\r\nОт следобедните часове на 2 и 3 март ще започне повишаване на температурите и частично снеготопене в комбинация с валеж от дъжд и сняг и се очакват повишения на речните нива. Това гласи прогнозата на Националния институт по метеорология и хидрология (НИМХ – БАН). Ще се повишават нивата на реките южно от р. Айтоска, в долните части от водосборите на Тунджа и  Марица, във водосборите на река Арда и притока ѝ Върбица, както и в долните части от водосбора на Струма и притока й Струмешница, където има ниска вероятност за поройни наводнения.\r\nСистемите за ранно предупреждение прогнозират достигане на нивото на жълтия праг на предупреждение за реките:\r\n-\tр. Тунджа при Елхово – в обедните часове на 3 март; \r\n-\tр. Черна при Смолян – във вечерните часове на 2 март;\r\n-\tр. Ардинска при Ардино – през нощта на 2 срещу 3 март;\r\n-\tр. Върбица при Златоград – във вечерните часове на 2 март. \r\nВ МОСВ всеки ден се анализира постъпващата от НИМХ - БАН прогноза за времето, валежите, предупрежденията за опасни явления и влиянието им върху оттока на реките и язовирите в страната. Информацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция „Пожарна безопасност и защита на населението“ и на други заинтересовани ведомства с цел предприемане на превантивни действия и мерки.\r\nМОСВ управлява и разпределя водите от комплексните и значими язовири по Приложение 1 към чл. 13 на Закона за водите.\r\nСумата от наличните в тях завирени обеми към 28 февруари 2018 г. е 4542,3 млн. м3 и представлява 70% от сумата на общите им обеми. Според основното им предназначение наличните в тях завирени обеми са както следва:\r\n-\tпитейно-битово водоснабдяване – 85,5 % от общия им обем;\r\n-\tнапояване – 54,9 % от общия им обем;\r\n-\tенергетика – 78,3 % от общия им обем.\r\nСъс запълване над 90% са язовирите: „Йовковци“, „Камчия“, „Среченска бара“, „Ясна поляна“,  „Боровица“, „Студен кладенец“, „Пчелина“ и  „Тича“. \r\nПредприети са мерки за освобождаване на обеми, с цел поемане на очакван приток чрез работа на ВЕЦ и/или контролирано изпускане, като предвид предстоящия летен сезон и нуждите на населението от питейна вода, ще бъде гарантирано водоснабдяването.\r\nАктуална информация за речните нива може да намерите на адрес: \r\nhttp://www.moew.government.bg/bg/prescentur/rechni-niva/", "date": "2018.03.01", "title": "MОСВ предупреждава за очаквано покачване на речните нива"}
{"url": "http://www.focus-news.net/news/2018/03/01/2494772/afp-izvarshena-e-kiberataka-sreshtu-pravitelstvenata-informatsionna-mrezha-na-germaniya.html", "text": "Извършена е кибератака срещу правителствената информационна мрежа на Германия, която все още не е приключила, предава AFP,\r\n„Това е истинска кибератака на част от правителствената система. Процесът не е прекъснат, това е продължаваща атака\", подчерта председателят на Комисията по разузнавателни въпроси Армин Шустер, добавяйки, че няма да бъдат дадени повече подробности, за да се избегне предаването на критичната информация на извършителя на престъплението.: Тереза Герова", "date": "2018.03.01", "title": "AFP: Извършена е кибератака срещу правителствената информационна мрежа на Германия"}
{"url": "http://www.focus-news.net/news/2018/03/01/2494773/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към важните и актуални теми от Асеновград и региона. Още на 23 февруари в Асеновград започнаха събитията по повод 140 години от Освобождението на България. Първите празнични прояви, сред които изложба и библиотечен урок по родолюбие с ученици, вече приключиха. Програмата обаче продължава, като кулминацията на честването ще бъде на 3-ти март. Какво още очаква жителите и гостите на Асеновград по повод 140 години от Освобождението на България? Повече ще научим от Даниела Костова, главен експерт в отдел „Култура“ на Общината.\r\nВсяка година на 3-ти март асеновградчани поднасят цветя на гроба на прапоршчик Вишняков в двора на храм „Св. Димитър“. Георгий Василиевич Вишняков е убит от башибозуци край с. Мостово след края на Освободителната война – на 11 май 1878 година. Повече за героя ще ни разкаже историкът Иван Дуков, директор на Исторически музей-Асеновград. С него ще обрисуваме обстановката в Станимака преди, по време на и след Освободителната война, ще коментираме историческата значимост на датата 3-ти март и на Санстефанския мирен договор.\r\nПредстои пещерата „Добростански бисер“ в Асеновград да отвори врати за посетители, след като Общината официално получи от държавата правото да стопанисва обекта. Очаква се входният билет да бъде 5 лева за възрастни, а 4 лева за ученици, студенти и пенсионери. Предлагат се цени и за групови посещения, както и семеен билет срещу сумата от 12 лева. Новото предложение влиза като промяна в Наредбата за местните данъци и такси, като ще бъде дебатирано от общинските съветници на предстоящата сесия през март. Повече за самата пещера, за възможностите пред туристите и за невероятно красивата панорама, която разкрива района ще ни каже Ивайло Мирчев, експерт в ОП „Туризъм“ в Асеновград. Той ще сподели и за новостите около книжката за печати от туристически обекти в района на Общината, която вече е факт и е достъпна за всеки.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.03.01", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/03/01/2494765/korneliya-ninova-bsp-tryabva-da-stoim-i-da-chakame-blagogovenieto-na-ginka-varbakova-da-se-poddade-li-na-politicheskiya-shantazh-da-si-prehvarli-aktsiite-ili-ne.html", "text": "3 млн. българи трябва да стоим и да чакаме благоговението на Гинка Върбакова да си прехвърли ли акциите и да се поддаде на политическия шантаж или не. Това каза лидерът на БСП Корнелия Нинова на съвместното заседание на комисиите по енергетика и контрол над службите, предаде репортер на Агенция „Фокус“. „Правителството е знаело, нещо повече държавата се е ангажирала по сделката“, заяви тя. „Службите са информирали навреме какво се случва. Институциите са с вързани ръце, защото нямат такива правомощия“, коментира лидерът на БСП. „Най-важното в този казус е да защитим правата на 3 млн. потребители“, изтъкна Корнелия Нинова. „Бойко Борисов излъга, че всички институции проверяват сделката за ЧЕЗ“, категорична бе тя. По думите й институциите не могат да започнат такива проверки, защото нямат законови правомощия и са безсилни. „Г-н Мавродиев, затова сте тук, защото сте единствената държавна банка, не е вярно, че не сте длъжни да информирате правителството за дейностите си“, се обърна Корнелия Нинова към изпълнителния директор на Българската банка за развитие. „Съветвам ви да отидете в секретното деловодство, където има един хвърчащ лист, предоставен от премиера Бойко Борисов и да видите какво пише там за вашата банка“, каза още тя. \r\nБиляна ИВАНОВА", "date": "2018.03.01", "title": "Корнелия Нинова, БСП: Трябва да стоим и да чакаме благоговението на Гинка Върбакова да се поддаде ли на политическия шантаж да си прехвърли акциите или не"}
{"url": "http://www.focus-news.net/news/2018/03/01/2494769/sreshtata-zaev-markovich-v-sofiya-integratsiya-v-es-i-nato-za-stabilnost-i-ikonomicheskoto-razvitie-na-regiona.html", "text": "В рамките на срещата на ЕС и лидерите на Западните Балкани, домакин на която е София, македонският министър-председател Зоран Заев проведе среща с черногорския си колега Душко Маркович, с когото са изразили съгласие, че регионалното сътрудничество се осъществява ефективно в интерес на нуждите на гражданите и евроатлантическите интереси, предава скопският телевизионен канал „Сител“.\r\nДвамата министър-председатели са обменили мнения по важни политически въпроси в областта на напредъка към членството в Общността, както и за интеграцията на Република Македония в НАТО. В тази връзка Заев и Маркович са подчертали, че е от изключително значение е развитието на икономическото сътрудничество между двете страни. : Тереза Герова", "date": "2018.03.01", "title": "Срещата Заев-Маркович в София: Интеграция в ЕС и НАТО за стабилност и икономическото развитие на региона"}
{"url": "http://www.focus-news.net/news/2018/03/01/2494775/evropeyskata-komisiya-zasilva-merkite-sreshtu-nezakonnoto-onlayn-sadarzhanie.html", "text": "Европейската комисия (ЕК) препоръча серия от оперативни мерки, придружени от необходимите предпазни механизми, които да бъдат предприети от компаниите и държавите членки, за да се засили още повече борбата с незаконното онлайн съдържание. Това съобщиха от Представителството на ЕК в България.  \r\nБългарският комисар отговарящ за цифровата икономика и общество Мария Габриел каза: \"С предлаганата препоръка Европейската комисия допълнително демонстрира важността и значението, което придава на политиката си за премахване на незаконното съдържание онлайн. Целта ни е да постигнем пропорционален, балансиран и цялостен подход, който да насърчи онлайн платформите, да предприемат смели действия и допълнителни отговорности, като същевременно вземат предвид специфичните ограничения на малките и средните предприятия.\" \r\nПрепоръката се отнася за всички форми на незаконно съдържание — от терористичното съдържание до подклаждането на омраза и насилие, материалите, свързани със сексуално насилие над деца, фалшифицираните продукти и нарушенията на авторското право. Препоръката се основава на текущата работа с отрасъла чрез различни доброволни инициативи с цел да се гарантира, че в интернет не се разпространява незаконно съдържание, и подсилва действията, предприети по други инициативи. \r\nКомпаниите следва да определят лесни и прозрачни правила за уведомяване за незаконно съдържание, включително ускорени процедури за „доверени податели на сигнали“. За да се избегне неволното премахване на съдържание, което не е незаконно, доставчиците на съдържание следва да бъдат информирани за такива решения и да имат възможност да ги оспорят. \r\nЗа да се гарантира, че решенията за премахване на съдържание са точни и добре обосновани, особено когато се използват автоматизирани инструменти, предприятията трябва да въведат ефективни и подходящи предпазни механизми, включително човешки контрол и проверка, като спазват изцяло основните права, свободата на изразяване на мнение и правилата за защита на данните. \r\nЧрез доброволни договорености в отрасъла трябва да се установи сътрудничество и споделяне на опит, най-добри практики и технологични решения, включително инструменти за автоматично откриване. Тази споделена отговорност ще бъде от полза особено за по-малките платформи с по-ограничени ресурси и експертен опит. \r\nПри доказателства за тежко престъпление или съмнение, че незаконното съдържание представлява заплаха за живота или безопасността, компаниите трябва незабавно да информират правоприлагащите органи. Държавите членки се насърчават да въведат съответните правни задължения. \r\nПредвид факта, че терористичното съдържание е най-вредно в първите часове след появата си онлайн, като общо правило всички компании следва да го премахнат в рамките на един час от сигнализирането му. \r\nИнтернет фирмите следва да прилагат проактивни мерки, включително автоматизирано откриване, за да могат ефективно и бързо да премахват или блокират терористично съдържание и да му попречат да се появи отново, след като е било свалено. \r\nТрябва да се установят ускорени процедури за възможно най-бърза обработка на сигналите, а държавите членки трябва да гарантират, че са налице необходимият капацитет и ресурси за откриване, установяване и сигнализиране на терористично съдържание. \r\nДържавите членки трябва да съобщават на Комисията за сигналите и последващите действия по тях, както и за цялостното сътрудничество с компаниите за ограничаване на терористичното онлайн съдържание. Тези доклади следва да бъдат редовни, за предпочитане веднъж на тримесечие. \r\nРазпространението на незаконно онлайн съдържание подкопава доверието на гражданите в интернет и представлява заплаха за сигурността. Комисията ще продължи да наблюдава действията, предприети в отговор на настоящата препоръка, и ще прецени дали са необходими допълнителни мерки, включително и законодателство, ако е необходимо.", "date": "2018.03.01", "title": "Европейската комисия засилва мерките срещу незаконното онлайн съдържание"}
{"url": "http://www.focus-news.net/news/2018/03/01/2494774/ministar-nikolay-nankov-razporedi-predpriemaneto-na-prevantivni-deystviya-za-predotvratyavane-na-potentsialni-riskove-pri-osiguryavaneto-na-vik-uslugi-na-naselenieto.html", "text": "Министърът на регионалното развитие и благоустройството Николай Нанков изпрати писмо до ръководствата на ВиК дружествата, чиито принципал е МРРБ, с указания за предприемането на незабавни превантивни действия за осигуряване на нормалното предоставяне на ВиК услуги на населението и за предотвратяване на потенциалния риск от замръзване на водопроводи и съоръжения и недопускане възникването на бедствени ситуации и риск за човешкото здраве. Това съобщиха от пресцентъра на министерството. Мерките са във връзка с усложнената зимна обстановка, придружена с ниски температури и продължителни валежи от сняг, както и предстоящото пролетно снеготопене. \r\nВ указанията изрично се изисква от ВиК дружествата, стопанисващи язовири за питейно-битово водоснабдяване, стриктно да изпълняват програмата за технически контрол, проекта за експлоатация и поддържане на язовирните стени и прилежащите им съоръжения, съгласно действащата нормативна уредба, както и да осигуряват контролирано поддържане на водното ниво, съгласно месечния график, даден от Министерството на околната среда и водите. \r\nОсобено внимание е обърнато на това, че при аварийни условия при преминаване на високи вълни и изпускане на води от съоръженията на язовира, се изисква да уведомяват съответната общинска администрация, басейнова дирекция и органите на Министерството на вътрешните работи.   \r\nВ писмото изрично се подчертава необходимостта от привеждането в пълна готовност за работа при усложнени зимни условия на водоснабдителните и канализационни системи и съоръжения, включително обслужващите ги електрически инсталации в съответствие с наличните план-програми, оперативни и аварийни планове. \r\nСпециализираните аварийно-възстановителни групи трябва да са осигурени с необходимата техника и оборудване за работа при усложнена зимна обстановка, се казва още в писмото. Необходимо е и въвеждането на денонощно диспечерско дружество, както и щабове за работа в зимни условия и добра комуникация с областните и общинските администрации.", "date": "2018.03.01", "title": "Министър Николай Нанков разпореди предприемането на превантивни действия за предотвратяване на потенциални рискове при осигуряването на ВиК услуги на населението"}
{"url": "http://www.focus-news.net/news/2018/03/01/2494755/stoyan-mavrodiev-balgarska-banka-za-razvitie-nito-edin-lev-ot-bankata-ne-e-angazhiran-sas-sdelkata-za-chez-nito-vednazh-premierat-boyko-borisov-ne-ni-e-vliyal.html", "text": "Нито един лев от банката не е ангажиран със сделката за ЧЕЗ. Това каза Стоян Мавродиев, главен изпълнителен директор на Българска банка за развитие на съвместното заседание на комисиите по енергетика и контрол над службите, предаде репортер на Агенция „Фокус“. „Нито веднъж премиерът Бойко Борисов или министърът на финансите Владислав Горанов не са влияли по никакъв начин на банката за нито една нейна сделка“, заяви той. „Странно е български банки да участват в подобни изслушвания, още повече само една от цитираните в медиите. Ние като институция, която се ръководи от принципите на прозрачност, сме тук от уважение към парламента“, коментира Стоян Мавродиев. „Във връзка с публикации в Чехия и България, излизаме на два пъти с публични позиции, които съвсем точно казаха, че банката не е кредитирала компанията „Инерком“, не е отпускала банкови гаранции, нито за закупуване на ЧЕЗ, нито за рефинансиране на заем“, обясни главният изпълнителен директор. „Надявам се депутатите, които вероятно за да бъдат активни участници в политическия дебат, отправиха квалификации, че банката е излъгала, да ревизират позицията си“, каза още Стоян Мавродиев.\r\nБиляна ИВАНОВА", "date": "2018.03.01", "title": "Стоян Мавродиев, Българска банка за развитие: Нито един лев от банката не е ангажиран със сделката за ЧЕЗ, нито веднъж премиерът Бойко Борисов не ни е влиял"}
{"url": "http://www.focus-news.net/news/2018/03/01/2494778/blagoevgrad-probegat-na-mira-preminava-prez-grada-na-2-mart.html", "text": "Благоевград посреща Пробег на мира, част от „Световен пробег на мира“. Събитието ще се проведе на 2 март от 14.30 часа, съобщиха от пресцентъра на Община Благоевград. Маршрутът започва от паркинга на магазин ЛИДЛ, ще продължи по бул. „Св. Св. Кирил и Методий“, хотел „Ален мак“, Градската градина, улица „Тодор Александров“. Финалът е в Младежки дом.  Пред ученици и граждани  председателят на сдружение \"Пийс рън България\" ще се изнесе кратка лекция за историята и целта на събитието. \r\nЗа първи път в 31 годишната си история „Световният пробег на мира“ започна от България. Пробегът преминава през 155 държави и се изминават над 600 000 километра. Това прави приблизително 15 обиколки на Земното кълбо. Част от популярните факлоносци през годините са Нелсън Мандела, Папа Франциск, Папа Йоан Павел II, спортните легенди Мохамед Али, Карл Люис, Пол Тергат и много други знаменитости.", "date": "2018.03.01", "title": "Благоевград: Пробегът на мира преминава през града на 2 март"}
{"url": "http://www.focus-news.net/news/2018/03/01/2494779/balgarskiyat-evrodeputat-gerbenp-eva-maydel-razdade-martenitsi-na-svoite-kolegi-v-bryuksel.html", "text": "Българският евродепутат (ГЕРБ/ЕНП) Ева Майдел раздаде мартеници на своите колеги в Брюксел. Евродепутатите имаха възможността да се запознаят с българския обичай и историята на традицията. Това съобщиха от пресцентъра на ПП ГЕРБ.\r\nПо време на пленарна сесия, българският символ бе акцента в залата на Европейския парламент. Сред членовете, които Ева Майдел (ГЕРБ/ЕНП) закичи с мартенца бяха председателят на групата на ЕНП в Европарламента Манфред Вебер, генералният секретар на ЕНП Антонио Лопез-Истуриз, на главният преговарящ по Брекзит от името на ЕП Елмар Брок, както и на колеги от Австрия, Полша, Франция, Швеция, Финландия, Хърватска и др. \r\n„Щастлива съм да споделим с Европа нашите прекрасни вековни традиции, особено в годината на Българското председателство, когато нашата идентичност и култура са и нашата визитка пред света“. \r\nЕва Майдел пожела на своите колеги и на всички българи здраве, благополучие и благоденствие.", "date": "2018.03.01", "title": "Българският евродепутат (ГЕРБ/ЕНП) Ева Майдел раздаде мартеници на своите колеги в Брюксел"}
{"url": "http://www.focus-news.net/news/2018/03/01/2494780/zam-kmetat-na-sofiya-evgeni-krusev-shte-dade-brifing-na-2-mart-2018-g-za-prodalzhenieto-na-peshehodnata-zona-na-bul-vitosha.html", "text": "Зам.-кметът на Столичната община Евгени Крусев ще представи промените в организацията на движение във връзка с продължението на пешеходната зона  на бул. „Витоша“ от ул. „Алабин“ до бул. „Александър Стамболийски“. Това съобщиха от пресцентъра на Столична община.  Брифингът ще се състои на 2 март в 12.00 часа в Зала 1 на Столичната община.  Промените влизат в сила от 3 март.", "date": "2018.03.01", "title": "Зам.-кметът на София Евгени Крусев ще даде брифинг на 2 март 2018 г. за продължението на пешеходната зона на бул. „Витоша“"}
{"url": "http://www.focus-news.net/news/2018/03/01/2494782/mon-kam-1-mart-2018-g-detsata-i-uchenitsite-koito-sa-varnati-obratno-v-klas-sa-21-915.html", "text": "Работата на екипите по задържане в образователната система на деца и ученици ще продължи и занапред. Това обяви вицепремиерът Томислав Дончев след днешното заседание на Координационното звено в Министерството на образованието и науката (МОН), съобщиха от пресцентъра на министерството. Предстои публикуването за обществено обсъждане на проект на Постановление на Министерския съвет, с което дейността на екипите ще стане постоянна и ще се регламентират ангажиментите на всички институции. \r\nИзготвен е и проект на Национална програма „Заедно за всяко дете“ за съвместната работа по обхват и задържане в образователната система. Тя е на стойност 450 000 лв. и ще съдържа два модула, посочи министърът на образованието и науката Красимир Вълчев. По първия с общо 300 000 лв. ще бъдат напълно или частично финансирани командировъчните разходи на членовете на екипите за транспорт, дневни пари и комуникационните разходи. Бенефициенти могат да са детските градини и училищата чрез регионалните управления на образованието. По втория модул ще се предоставят средства за работа в образователни институции в областите, в които има най-голям брой отпаднали ученици. За целта са предвидени 150 000 лв, добави Вълчев.  \r\nПрез юли миналата година бяха идентифицирани 206 387 деца и ученици на възраст от 5 до 18 години, които са отпаднали от образователната система или никога не са били записвани в нея. Към днешна дата сформираните 1134 екипа са посетили 189 000 деца на общо 207 000 адреса. Върнатите обратно в клас са 21 915, от които повторно са отпаднали 1221. След първия срок на настоящата учебна година новоотпаднали са и 4556 деца и ученици, с които не е работено по механизма. Екипите от учители, социални работници и полицаи установиха 477 деца в риск, от които 116 са насочени към социални услуги. \r\nМинистър Красимир Вълчев отчете, че 50% от повторно и новоотпадналите са концентрирани в областите Пловдив, Стара Загора, Бургас, София и Сливен. \r\nРаботата с тях и семействата им беше определена като приоритетна, в резултат на което за три седмици екипите посетиха 3677 деца и подготвиха други 1082 обхода. Адресите на 506 деца не са актуални и ще бъдат издирени чрез системата на МВР. В 57 случая в екипите е участвал и инспектор на Детска педагогическа стая. При обходите са издадени 41 глоби за родителите, от които 12 са били връчени. Издадени са седем наказателни постановления. \r\n„Свършена е много работа и благодаря на екипите, че я приеха като мисия. Много от случаите са нетипични и нямат готови решения за децата, но екипите на място намират най-доброто решение. Връщането на 1/5 от отпадналите или незаписаните е неоспорим успех. Действието на механизма ще продължи. Всички институции ще бъдем по-добри, защото вече има спойка и алгоритъм за успешна работа“, заяви вицепремиерът Дончев.  \r\nПо думите на министър Красимир Вълчев най-честите причини за повторното отпадане на децата и ученици са заминаване в чужбина (35%), преместване на семейството на друг адрес без детето да е било отписано или записано в друга детска градина или училище (18%), нежелание или неглижиране от страна на родителите (18%), здравословни проблеми на детето или родителя (8%) и др. „Увеличават се процесите както на вътрешна мобилност, така и на миграция извън страната. Заедно с Агенцията за социално подпомагане (АСП), Министерството на вътрешните работи (МВР) и общините ще обменяме информация за децата чрез информационната система, която подпомага дейността на екипите“, подчерта министър Красимир Вълчев. В момента в платформата са включени почти 200 общини. С АСП предстои подписване на споразумение, а с МВР е създадена съвместна работна група, която да изготви параметрите на междуинституционално споразумение. Пилотният проект за проследяване и упражняване правото на образование на деца и обмен на информация за деца в риск от отпадане ще бъде стартиран в област Ловеч. \r\nВълчев припомни, че по време на Съвета на министрите в Брюксел беше поставен въпросът за обща пилотна инициатива за проследяване на движението на децата, които мигрират с родителите си в друга страна. „Всички министри се обединиха около мнението, че правото на свободно придвижване не трябва да е за сметка на правото на образование. Ще работим за пълно проследяване на всички деца, за да може те веднага да влизат в образователната система на съответната страна“, обясни министърът. Според вицепремиера Томислав Дончев има шанс такъв паневропейски механизъм да бъде подкрепен от страните членки. „Информационната система е важна, защото тя дава възможност да се обменя информация между институциите в реално време. Обсъдихме възможността да разширим обхвата на данните, които се въвеждат в системата, например статистически данни.“, каза Дончев. \r\nТой допълни, че ще се проведат разговори за регламентиране на наказателна отговорност на родителите, чиито деца сключват ранни бракове и раждат преди да са станали пълнолетни. \r\nКато част от мерките по механизма МОН и Агенцията за социално подпомагане (АСП) уточниха реда за предоставяне на семейни помощи за деца в натура по предложение на директорите на детските градини и училищата. Помощите за пълно или частично плащане на таксите за ясла или градина, детска кухня или столово хранене, както и за участие на децата в организирани от образователната институция мероприятия – екскурзия, посещения на исторически културни и други обекти) ще се изплащат от дирекциите  Социално подпомагане.", "date": "2018.03.01", "title": "МОН: Към 1 март 2018 г. децата и учениците, които са върнати обратно в клас са 21 915"}
{"url": "http://www.focus-news.net/news/2018/03/01/2494763/daily-sabah-turtsiya-planira-da-privleche-50-miliona-turisti-do-2023-godina.html", "text": "Турция винаги е била желана дестинация, особено за почивка през летните месеци, но сега властите в Анкара са си поставили за цел привличането на 50 млн. туристи до 2023 г., когато се навършват сто години от основаването на републиката, пише вестник Daily Sabah.\r\nРанните резервации за лятото на 2018 г. показват засилен интерес от страна на европейските туристи, много от които се завръщат по плажовете на турските курорти след няколко трудни за бранша в страната години. Предвижда се постепенното увеличаване на интереса на летовниците от Европа, за мнозина от които турските дестинации са добре известни и любими, съобщава Радио „Фокус“ в рубриката „Балкански туристически часовник“.\r\nОт редакцията припомнят, че през първите девет месеца на миналата година Турция е посетена от 26 млн. туристи, а през 2018 г. се очакват дори още по-добри резултати. Уточнява се, че в периода януари-септември 2017 г. една трета от чуждестранните туристи в популярния курорт Анталия са били от Руската федерация. Броят на гостите от чужбина, кацнали на летището в Анталия в разглеждания период, е 9,5 млн. \r\nОбщият брой на чуждестранните туристи през първите 10 месеца на предходната година се е увеличил с 60% в сравнение със същия период на 2016 г.  По-голямата част от туристите са руснаци - 3,6 милиона, следвани от туристи от Германия и Украйна.: Тереза Герова", "date": "2018.03.01", "title": "Daily Sabah: Турция планира да привлече 50 милиона туристи до 2023 година"}
{"url": "http://www.focus-news.net/news/2018/03/01/2494771/kmetat-na-sofiya-yordanka-fandakova-chetiri-novi-sgradi-na-detski-gradini-shte-badat-otvoreni-prez-tazi-godina.html", "text": "Продължаваме със строителството на детски градини. Четири нови сгради на детски градини ще бъдат отворени през  тази година, каза кметът на Столичната община Йорданка Фандъкова по време на откриването на новата детска градина в сградата на бившето Боянско училище. Това съобщиха от пресцентъра на Общината. \r\n„Откриването на детска градина „ Детски свят“ в  сградата на Боянското училище е събитие за квартал Бояна. Тук сме съчетали възможността две групи деца от Бояна да могат да получат най-доброто  образование и възпитание и  от друга страна да съхраним една сграда, която е паметник на културата“, каза Йорданка Фандъкова и сподели, че инвестицията в сградата е в размер на 1 милион и 200 хиляди лева.  Просторната сграда предлага модерни светли занимални и спални помещения,  физкултурен салон и салон за тържества, достъпна среда. Проектът е реализиран по искане на жителите на кв. „Бояна“. \r\nТази година предстои да открием още 4 нови детски градини, които ще бъдат  готови до края на годината. Една от тях отново е в район „Витоша“ в  квартал „Драгалевци“. Нови сгради на детска градина се изграждат в район „Красно село“, „Люлин“ и „Младост“. \r\n Заложили сме над 22 милиона лева за строителството на 8 нови сгради, две от тях са отново в район „Витоша“ в  кварталите „Княжево „ и в „Павлово“, каза още столичния кмет.   Сгради на детски градини ще се изграждат в районите „Искър“, „Нови Искър“, „Красно село“ и „ Подуяне“.", "date": "2018.03.01", "title": "Кметът на София Йорданка Фандъкова:  Четири нови сгради на детски градини ще бъдат отворени през  тази година"}
{"url": "http://www.focus-news.net/news/2018/03/01/2494767/api-otpadat-ogranicheniyata-za-mps-nad-12-t-s-remarketa-i-poluremarketa-po-pat-ii-37-batak-dospat-i-pat-iii-197-ot-granitsata-s-oblast-blagoevgrad-do-devin.html", "text": "Отпадат ограниченията за МПС над 12 т с ремаркета и полуремаркета по път II-37 Батак-Доспат и път III-197 от границата с област Благоевград до Девин. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ: Отпадат ограниченията за МПС над 12 т с ремаркета и полуремаркета по път II-37 Батак-Доспат и път III-197 от границата с област Благоевград до Девин"}
{"url": "http://www.focus-news.net/news/2018/03/01/2494783/mvnr-meteorologichnata-obstanovka-v-nyakoi-chast-na-evropa-ostava-uslozhnena-nyama-bedstvashti-balgarski-grazhdani.html", "text": "По-голямата част от българските граждани, които бяха блокирани на различни летища в Европа заради отменени полети в следствие на усложнената зимна обстановка вече са в България. Това съобщиха от пресцентъра на Министерство на външните работи (МВнР). Дипломатическите мисии на Република България в Париж, Лондон и Рим продължават да оказват необходимото съдействие на онези наши сънародници, които след отменени полети в последните няколко дни се очаква да отпътуват към родината в рамките на днешния и утрешния ден. Служителите ни са във връзка с обслужващите авиокомпании, както и с част от засегнатите от отменените полети български граждани. \r\nСънародниците ни, които на 26 февруари бяха блокирани на летището в Тимишоара, Румъния след пренасочване на полет на авиокомпания Ryanair от Лондон, вече са в България. 62-ма души бяха превозени до Пловдив с автобус, осигурен от авиокомпанията. По разпореждане на вицепремиера Екатерина Захариева в посолството в Букурещ  бе  сформиран кризисен щаб. По-късно по разпореждане на министър-председателя на Република България до Тимишоара бе изпратен правителственият самолет Еърбъс 319, който транспортира до София 93-ма от нашите сънародници.  За останалите 11 български граждани, на 27 февруари авиокомпанията осигури отпътуването им със самолет от Тимишоара до Букурещ, след което от Букурещ до Пловдив с микробус. \r\nОколо 250 българи бяха блокирани на летище „Лутън” в Лондон заради отменени полети на Wizz Air за България на 26 и 27 февруари. По информация на дипломатическата ни мисия всички пътници - български граждани, са били настанени от авиокомпанията в хотели, а билетите им са били презаверени за полети на 28 февруари и на 1 март 2018 г.  Осигурени са им били и средства за храна. \r\nНа  26 февруари бе отменен полет на авиокомпания Wizz Air и от Париж до София. 130 пътници останаха на летище „Буве” на 80 км от френската столица, за да изчакат пренасочване към други подходящи полети. Посолството в Париж информира, че авиокомпанията е осигурила придвижването на пътниците до Белград, Скопие, Букурещ или Крайова. Някои от тях са пожелали да останат за втори март и да летят от Париж за София. \r\nПоради усложнената метеорологична обстановка на 27 февруари бяха отменени и полети на Wizz Air и Ryanair от Рим до София. По информация на посолството в Италия  около 60 пътници, останали в Рим от полета на Wizz Air, са били настанени в хотели и билетите им са били презаверени - част от тях за 28 февруари, а  останалите – за днес, 1 март. Някои от българските граждани от полета сами са си закупили билети на други авиокомпании. Други са се организирали и са отпътували за България с автобус. Посолството ни в Рим е в непрекъсната връзка със сънародниците ни, обърнали се с молба за съдействие към нашата мисия. \r\nОт отменения полет на Ryanair в Рим са останали около 20 български граждани. Те са с презаверени билети за 1 и 2 март т.г. Настанени са в хотели, но авиокомпанията поема нощувките им само за два дни. След това посолството е осигурило нощувки в своя сграден фонд на 4-ма от пътниците по тяхно желание. Останалите са предпочели да си платят хотел, докато изчакат полетите си. \r\nКъм настоящия момент в дипломатическите мисии на България в Букурещ, Лондон, Париж и Рим няма постъпили допълнителни  обаждания или сигнали от наши сънародници относно проблеми на летището или алтернативните варианти за пътуване. \r\nВъв връзка с продължаващата усложнена метеорологична ситуация - силни ветрове, обилни снеговалежи,  заледявания, сериозни затруднения в транспортния трафик и преминаването на редица летища в Европа и по света към режим на работа в зимни условия, Министерството на външните работи препоръчва на българските граждани да проверяват предварително актуалната информация за своите полети със съответната авиокомпания, както и да предвиждат допълнително време за пътуването си до летището на заминаване. \r\nКъм момента, поради силно влошената метеорологична обстановка властите в Ирландия са обявили червен код в цялата страната. По информация на българското посолство в  Дъблин се очаква обстановката допълнително да се влоши днес следобед. Местните власти призовават гражданите да не излизат и да останат по домовете си  от 16.00 ч на 1 март до 12:00 ч на 2 март. Градският транспорт в Дъблин няма да работи на 1 и 2 март. Държавните учреждения са в режим на работа при спешни случаи. Голяма част от полетите днес на Ryanair, както и на някои чуждестранни компании, са отменени. \r\nВ дипломатическата ни мисия до този момент няма постъпили сигнали за бедстващи български граждани на територията на страната. \r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Дъблин : +353 868167497. \r\nС посолствата на България в Румъния, Великобритания, Италия, Франция сънародниците ни могат да се свържат на следните телефони: \r\nПосолство в Букурещ: +40 21 230 21 50;  +40 21 230 21 59 \r\nПосолство в Лондон: + 44 20 7 5813144; + 44 20 7 5849400 \r\nПосолство в Рим: + 39 06 322 46 40; + 39 06 322 46 43 \r\nПосолство в Париж: +33 1 45 51 85 90;", "date": "2018.03.01", "title": "МВнР: Метеорологичната обстановка в някои част на Европа остава усложнена, няма бедстващи български граждани"}
{"url": "http://www.focus-news.net/news/2018/03/01/2494781/sofiya-na-natsionalniya-praznik-na-balgariya-3-mart-sinya-i-zelena-zona-za-parkirane-v-stolitsata-nyama-da-rabotyat.html", "text": "На Националния празник на България, 3 март 2018 година, „синя“ и „зелена“ зона за паркиране в София няма да работят. Това съобщиха от пресцентъра на Центъра за градска мобилност. Столичани и гостите на София могат да паркират безплатно в зоните на града и на 5 март (понеделник) - ден, който е обявен за почивен.  На 4 март – неделя,  паркирането в „синя“ и „зелена“ зона е свободно.", "date": "2018.03.01", "title": "София: На Националния празник на България, 3 март, „синя“ и „зелена“ зона за паркиране в столицата няма да работят"}
{"url": "http://www.focus-news.net/news/2018/03/01/2494785/api-vazstanoveno-e-dvizhenieto-po-pat-ii-49-staro-selo-kubrat-pat-ii-23-dulovo-isperih-i-pat-iii-2305-konevo-zebil-valkan.html", "text": "Възстановено е движението по път II-49 Старо село – Кубрат, път II-23 Дулово – Исперих и път III-2305 Конево – Зебил – Вълкан.  Това съобщиха от пресцентъра на Агенция \"Пътна инфраструктура\" (АПИ).", "date": "2018.03.01", "title": "АПИ:  Възстановено е движението по път II-49 Старо село – Кубрат, път II-23 Дулово – Исперих и път III-2305 Конево – Зебил – Вълкан"}
{"url": "http://www.focus-news.net/news/2018/03/01/2494757/andrey-kovachev-gerbenp-reshenieto-na-spora-za-imeto-na-makedoniya-zavisi-ot-smelostta-na-tsipras-i-zaev-te-shte-badat-zhestoko-kritikuvani-i-ot-dvete-strani.html", "text": "Преди няколко седмици имаше по-голяма надежда, отколкото сега. Поне за мен е така. Всичко зависи от двама души – Алексис Ципрас и Зоран Заев и до колко те ще имат смелост, въпреки организирани протести, заплахи и подклаждана отвън нетърпимост, да вземат това много важно решение. Това каза в интервю за Агенция „Фокус” евродепутатът от ГЕРБ/ЕНП Андрей Ковачев, коментирайки спора за името на Македония и европейската интеграция на държавите от Западните Балкани. На Гърция тежи като воденичен камък, в европейски план, това, че те са спирачка и заради тях не могат да продължат европейската и евроатлантическата интеграция на Македония. Надявам се много тези двама души да имат смелостта да направят тази стъпка, въпреки че това за тях ще бъде тежко решение. Те ще бъдат жестоко критикувани и от двете страни, но трябва да вземат това решение за бъдещето”, подчерта Андрей Ковачев. „Разбира се – Гърция е част от ЕС и НАТО и те са в по-добра ситуация, но не може десетилетия наред това да бъде препъни камък и трябва най-накрая да бъде взето решение”, допълни още той. Според него България и Македония вече са показали, че могат да започнат процеса на изчистване на отношенията, а инерция от миналото да отстъпи назад. „Едно е договорът за добросъседство, а друго – неговата реализация. Виждаме, че има желание, не само на хартия, но и в реалността, да има подобрение на отношенията с България. Надявам се в следващите няколко месеца това да се засили, а младите хора да почувстват България като най-близката страна на Македония, каквато е”, смята евродепутатът. \r\nТой коментира и перспективите пред страната ни за присъединяване към Шенген и Еврозоната. „Дата никой не може да каже, нито за едното , нито за другото”, посочи Ковачев. \r\n„Има голямо неразбиране сред гражданите на Нидерландия и Германия, които мислят, че при присъединяването на България в Шенгенското пространство по някакъв начин ще има повече българи, които ще се движат. Шенген няма нищо общо със свободното движение на граждани, има общо с опазването на външната граница, борбата с тероризма, обмяната на информация и превенцията за хора, които не искаме да пристигат в ЕС и които да бъдат съответно задържани”, допълни Ковачев. \r\nИван ЛАЗАРОВ", "date": "2018.03.01", "title": "Андрей Ковачев, ГЕРБ/ЕНП: Решението на спора за името на Македония зависи от смелостта на Ципрас и Заев, те ще бъдат жестоко критикувани и от двете страни"}
{"url": "http://www.focus-news.net/news/2018/03/01/2494786/24automk-makedoniya-za-patuvashtite-v-gartsiya-vlastite-v-yuzhnata-ni-sasedka-vavezhdat-strogi-globi-za-tyutyunopushene-v-avtomobil-v-koyto-se-vozi-dete.html", "text": "Пътуващите в Гърция трябва да вземат предвид, че властите на южната ни съседка ще налагат солени глоби за пушене в превозно средство, в което има деца, предава македонската електронна медия 24auto.mk. \r\nСъгласно законодателството на Гърция, тютюнопушенето е строго забранено в затворени, обществени или частни помещения. И тъй като употребата на тютюн е вредна за здравето, южната ни съседка планира въвеждането на нови мерки и санкции, с които ще накарат всички родители да се въздържат от пушене в автомобилите си, докато превозват децата си. Отнемането на шофьорската книжка за срок от един месец и глоба в размер на 1500 евро са санкциите, предвидени за дръзналите да нарушат новите разпоредби, съобщиха медиите в страната, съобщава Радио „Фокус“ в рубриката „Балкански туристически часовник“.\r\nСъщевременно властите в Гърция ще засилят проверките за пушене на закрито. Инспекции ще бъдат направени на всички места, на които по-рано са констатирани нарушения. \r\nОстават открити обаче два въпроса - как ще бъдат налагани санкции през летния сезон, когато в Гърция пристигат огромен брой туристи, и как полицията ще докаже, че в превозните средства е пушено. \r\nПлановете на Атина циркулират в медиите от известно време, но досега не са предприети никакви официални мерки. Въпреки това миналата седмица гръцкият \r\nминистър на здравеопазването Андреас Ксантос призова полицията, местните власти и здравните инспектори да направят проверки и да изпратят информацията от тях до неговия офис. : Тереза Герова", "date": "2018.03.01", "title": "24auto.mk (Македония): За пътуващите в Гърция - властите в южната ни съседка въвеждат строги глоби за тютюнопушене в автомобил, в който се вози дете"}
{"url": "http://www.focus-news.net/news/2018/03/01/2494788/api-vremenno-e-ogranicheno-dvizhenieto-po-pat-iii-112-dobri-dol-topolovets-poradi-avariral-tovaren-kamion.html", "text": "Временно е ограничено движението по път III-112 Добри дол – Тополовец поради аварирал товарен камион. Това съобщиха от пресцентъра на Агенция \"Пътна инфраструктура\" (АПИ).\r\nДвижението се осъществява по обходни маршрути:\r\n- По направление Видин – Монтана движението се пренасочва по път I-1 Видин – Монтана;\r\n- По направление Монтана – Видин движението се пренасочва по следният маршрут: път III-112 Монтана – с. Тополовец – път III-114 с. Тополовец – с. Ружинци – път I-1 Ружинци – Видин;\r\n- По направление Видин – Лом движението се пренасочва по път I-1 Видин-Дунавци – път II-11 Дунавци – с. Добри дол – Лом и обратно.", "date": "2018.03.01", "title": "АПИ: Временно е ограничено движението по път III-112 Добри дол – Тополовец поради аварирал товарен камион"}
{"url": "http://www.focus-news.net/news/2018/03/01/2494790/blagoevgrad-muzikalnite-klubove-v-grada-sa-obedineni-po-povod-140-godini-ot-svobodna-balgariya.html", "text": "Музикалните клубове в Благоевград са обединени по повод 140 години от свободна България. Това съобщиха от пресцентъра на Общината. LARGO's VIEW, Elysium Club, STAGE BAR и The Piano Music Hall в Благоевград се обединиха в обща кауза. Те ще почетат Националния празник на България с българска музика. Общата инициатива се провежда с подкрепата на Община Благоевград. \r\nНа 2 март от 22.00 часа в Elysium Club започва вечер, посветена на българската естрада. От 21.00 часа в The Piano Music Hall група E79 и DJ Snorki ще припомнят също популярни и обичани музикални произведения. На 3 март, на сцената на LARGO`s VIEW ще излезе една от най-обичаните български рок групи Б.Т.Р. Вече десетки години музиката им представлява динамична разходка из дебрите на рока. Имат почитатели от всички възрастови групи и продължават да вдъхновяват млади изпълнители. Тази година те ще предложат незабравима вечер, която започва от 21:30 часа на 3 март. Час по- рано в STAGE BAR по повод Националния празник ще излязат на сцената EagleHeart BG.", "date": "2018.03.01", "title": "Благоевград: Музикалните клубове в града са обединени по повод 140 години от свободна България"}
{"url": "http://www.focus-news.net/news/2018/03/01/2494791/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днес почитаме обичая „Баба Марта“, който е един от най-тачените български обичаи с хилядолетна традиция. На този празник всеки подарява на близките си специален амулет – мартеница, за здраве и сила през следващата година.\r\nДнес Радио „Фокус“-Пирин навършва 12 години от откриването на офиса на медията в Благоевград. Информационният лидер на Югозапада започва да излъчва преди 13 години на 1 юли 2005 година. Като член от семейството на Национална радиоверига „Фокус“, която има общо 56 радиостанции, всеки ден екипът на медията се стреми към точното и обективно отразяване на случващото се в региона. Ще е чуем поздравът към медията на зам.-кметът на Дупница Красимир Георгиев.\r\nПирамида, на която ще бъдат изобразени герба на Дупница, закрилникът на града Свети Иван Рилски и Часовниковата кула ще бъдат монтирани на кръговотокръстовище до края на седмицата. 3-метровата пирамида ще бъде изградена във връзка с Националния празник на България – 3 март. Идеята е тя да придаде по-приветлив вид на кръстовището, което е облагородено. Още ни разказва зам. кметът на Дупница Крум Милев.\r\nНа 3 март ще отбележим 140 години от Освобождението на България. В тази връзка предаването ще бъде посветено и на тази паметна годишнина.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината.\r\nПредаването „Дупница – ключът към Рила “ се излъчва на честотите на Радио „Фокус“-Пирин всеки четвъртък от 16.00 до 17.00 часа с водещ Лора Калчева.", "date": "2018.03.01", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/03/01/2494777/ibna-boyko-borisov-kam-dushko-markovich-cherna-gora-e-dobar-primer-za-regiona.html", "text": "Като премиер на България, която понастоящем ръководи ротационното председателство на Съвета на Европейския съюз, Бойко Борисов отново потвърди пред черногорският си колега Душко Маркович, че страната ни ще подкрепи Черна гора в преговорите и за членство в Общността, предава Independent Balkan News Agency.\r\nПред Маркович Борисов заяви, че страната ни е готова с експертната си оценка за региона на Западните Балкани и посочи Черна гора като добър пример. Маркович взе участие в срещата на лидерите на страните от Западните Балкани на 1 март в София, където домакини бяха Бойко Борисов и председателят на Европейската комисия Жан-Клод Юнкер. В разговора си двамата премиери отбелязаха доброто ниво на политически диалог, динамика и високо равнище в отношенията между България и Черна гора, като посочиха за основен приоритет на българското председателство на ЕС перспективите за общността в Западните Балкани. Борисов изказа препоръката си: „Сега трябва да се мобилизирате колкото е възможно повече за осъществяване на решителни реформи в ключови области от политическия, икономическия и социалния живот“. Маркович изрази съгласие с българския си колега в това, че заедно в изпълнение на предприсъединителните клаузи трябва да бъдат стартирани и важните инфраструктурни проекти за свързване в региона. „Тази тема става все по-важна, това се видя на срещата на върха в Триест, като част от Берлинския процес, срещата на Световната банка в София и инвестиционния форум на Европейска банка за възстановяване и развитие (ЕБВР) в Лондон“, заяви Борисов.: Тереза Герова", "date": "2018.03.01", "title": "IBNA: Бойко Борисов към Душко Маркович: Черна гора е добър пример за региона"}
{"url": "http://www.focus-news.net/news/2018/03/01/2494793/plovdiv-23-godishna-zhena-ot-grada-e-s-opasnost-za-zhivota-sled-dva-opita-za-samoubiystvo.html", "text": "23-годишна жена от Пловдив е с опасност за живота след направени два опита за самоубийство. Това съобщиха за Радио „Фокус“ – Пловдив от УМБАЛ „Свети Георги“. Младата жена е с черепно-мозъчна травма, както и със счупени таз, гръбначни прешлени и два крака. Първият опит за самоубийство е станал в неделя вечерта, когато е скочила от тераса на жилищен комплекс в квартал „Христо Смирненски“. След като е била настанена в Клиниката по ортопедия и травматология с един счупен крак, тя е направила и втори опит за самоубийство. Пострадалата се намира в Клиниката по анестезиология и интензивно лечение. Състоянието й е критично.\r\nВесела КРЪСТЕВА", "date": "2018.03.01", "title": "Пловдив: 23-годишна жена от града е с опасност за живота след два опита за самоубийство"}
{"url": "http://www.focus-news.net/news/2018/03/01/2494796/deutsche-welle-podozirat-ruski-hakeri-za-kiberatakata-sreshtu-kompyutarnata-mrezha-na-germanskoto-pravitelstvo.html", "text": "Медиите в Германия заподозряха руски хакери в кибератаката срещу правителствената информационна мрежа на страната, предава Deutsche Welle.\r\nСъгласно разпространената информация, хакерската група АРТ28 е успяла да проникне в мрежата на Министерството на външните работи, на Министерството на отбраната, поясниха източници от германските спецслужби. По техни данни хакерите са внедрили програми и са успели да копират документи на ведомствата. Атаката е разкрита през декември 2017 г., но експертите не изключват тя да е продължила през цялата минала година.\r\nВсе още не е възможно да бъде установено доколко хакерите са успели да проникнат в правителствената мрежа, която ползва също Канцлеларията на канцлера, Федералната криминална служба, спецслужбите, а също и федералните министерства.\r\nГрупата АРТ28, известна и като Fancy Bear, е обвинявана същои и за кибератаката на вътрешната мрежа на Бундестага от 2015 г., когато бяха откраднати около 17 гигабайта данни. Специалисти твърдят, че АРТ28 работи под ръководството на Главното разузнавателно управление на Въоръжените сили на Руската федерация.: Тереза Герова", "date": "2018.03.01", "title": "Deutsche Welle: Подозират руски хакери за кибератаката срещу компютърната мрежа на германското правителство"}
{"url": "http://www.focus-news.net/news/2018/03/01/2494795/sliven-vazstanoveno-e-dvizhenieto-na-tezhkotovarni-avtomobili-nad-12-tona-v-kotlenskiya-prohod.html", "text": "Възстановено е движението на тежкотоварни автомобили над 12 тона в Котленския проход. Това съобщиха от пресцентъра на Агенция \"Пътна инфраструктура\".\r\nВъзстановен е и трафикът на моторни превозни средства в следните пътни участъци от второкласната и третокласна пътна мрежа, в област Разград: \r\n- път II-23 Русе – Кубрат;\r\n- път II-23 Кубрат – Дулово; \r\n- път III-702 Пристое – Лъвино; \r\n- път III-2001 Ветово – Глоджево;\r\n- път III-2004 път I-2 – Балкански – път III-204;\r\n- път III-2005 Самуил – Подайва;\r\n- път ІІІ-2102 Черешово – Бисерци;\r\n- път ІІІ-2302 Сеново – Просторно; \r\n- път ІІІ-2305 Исперих – Зебил;\r\n- път ІІІ-2306 Тодорово – Къпиновци; \r\n- път ІІІ-4902 Побит Камък – Веселец ;\r\n- път ІІІ-4904 „/о.п. Разград - Кубрат/ - ЖП гара Разград – /Разград – Дянково/;\r\n- път ІІІ-7002 Ясенково – Голям извор.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.01", "title": "Сливен: Възстановено е движението на тежкотоварни автомобили над 12 тона в Котленския проход"}
{"url": "http://www.focus-news.net/news/2018/03/01/2494797/veliko-tarnovo-na-90-e-zapalnen-obemat-na-yazovir-yovkovtsi.html", "text": "На 90% е запълнен обемът на язовир „Йовковци“. Това съобщиха от пресцентъра на МОСВ. Предприети са мерки за освобождаване на обема, с цел поемане на очакван приток чрез работа на ВЕЦ и/или контролирано изпускане, като предвид предстоящия летен сезон и нуждите на населението от питейна вода, ще бъде гарантирано водоснабдяването.\r\nМинистерството на околната среда и водите (МОСВ) предупреждава, че във връзка с хидрометеорологичната обстановка в страната от обилния снеговалеж и очакваното снеготопене в следващите дни, е необходимо всички отговорни институции да предприемат превантивни действия и да създадат организация и координация за недопускане на потенциален риск от наводнения. От следобедните часове на 2 и 3 март ще започне повишаване на температурите и частично снеготопене в комбинация с валеж от дъжд и сняг и се очакват повишения на речните нива. Това гласи прогнозата на Националния институт по метеорология и хидрология (НИМХ – БАН). В МОСВ всеки ден се анализира постъпващата от НИМХ – БАН прогноза за времето, валежите, предупрежденията за опасни явления и влиянието им върху оттока на реките и язовирите в страната. Информацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция „Пожарна безопасност и защита на населението“ и на други заинтересовани ведомства с цел предприемане на превантивни действия и мерки.", "date": "2018.03.01", "title": "Велико Търново: На 90% е запълнен обемът на язовир „Йовковци“"}
{"url": "http://www.focus-news.net/news/2018/03/01/2494784/dobrich-blagotvoritelniyat-bal-na-narodno-chitalishte-dobrich-2017-g-se-otlaga-za-24-mart.html", "text": "Благотворителният бал на Народно читалище „Добрич-2017 г.“ „С възрожденски дух всички заедно за бъдещето на Добрич!“ се отлага за 24 март, съобщиха от читалищното настоятелство. Балът трябваше да се състои тази вечер от 19,30 часа. Причините са сложните атмосферни условия и невъзможността на хората извън град Добрич да пристигнат за събитието. Благотворителният бал е организиран с подкрепата на Клуб „Майчина грижа“ и други благотворителни организации в града. Гостите на благотворителния бал ще имат възможността да се насладят на изпълненията на Камерната група при ансамбъл „Добруджа“ със солисти Калинка Вълчева, Ивелина Савова и Иванка Русева, с художествен ръководител Живко Желев. Програмата включва също изпълнения на проф. д-р Стефка Оникян от Националната музикална академия „Панчо Владигеров“, Ирина Жекова, сопрано, солист на Националната опера и балет – София и Държавна опера – Варна, Пламен Желев – пиано и група “Singing river” при НЧ „Добрич – 2017“. Кметът на Добрич Йордан Йорданов и областният управител Красимир Кирилов вече са приели да присъстват на благотворителния бал.", "date": "2018.03.01", "title": "Добрич: Благотворителният бал на Народно читалище „Добрич-2017 г.“ се отлага за 24 март"}
{"url": "http://www.focus-news.net/news/2018/03/01/2494798/plovdiv-kaso-saedinenie-v-boyler-prichini-pozhar-v-kashta-v-selo-drangovo-nyama-postradali.html", "text": "Късо съединение в бойлер причини пожар в къща в село Дрангово, Община Брезово. Това съобщи за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“. Сигналът за възникнали пламъци в стая на къща, намираща се на ул. „Първа“ в село Дрангово, е подаден в 11.29 часа днес. Един противопожарен екип е посетил местопроизшествието, като е успял напълно да ликвидира огъня за по-малко от 30 минути. Частично засегнати от пожара са мебели и домакинско имущество в къщата. Няма пострадали хора.\r\nТони МИХАЙЛОВ", "date": "2018.03.01", "title": "Пловдив: Късо съединение в бойлер причини пожар в къща в село Дрангово, няма пострадали"}
{"url": "http://www.focus-news.net/news/2018/03/01/2494799/prezidentat-rumen-radev-darzhavata-tryabva-da-okazhe-po-golyama-finansova-podkrepa-za-religioznite-obshtnosti-v-balgariya-za-da-predotvrati-vanshna-namesa.html", "text": "Държавата трябва да окаже подкрепата си за религиозните изповедания у нас и да осигури адекватно финансиране за тяхната дейност. Това заяви президентът Румен Радев на среща с главния мюфтия Мустафа Хаджи, която се състоя на „Дондуков“ 2 по инициатива на Главното мюфтийство, съобщиха от прессекретариата на държавния глава. Двамата бяха единодушни, че мирното съжителство на представителите на различните религиозни общности у нас е доказан с вековете модел и той  трябва да бъде укрепван и затвърждаван. Българските мюсюлмани са важна и неразделна част от обществото ни и не трябва да допускаме капсулация и изолация, категоричен беше държавният глава. По думите на президента, за да се предотвратят опити за външна намеса и влияния, е необходимо държавата да осигури издръжка за заплатите на духовните лица и тяхното обучение в България. Румен Радев изтъкна, че мюсюлманското вероизповедание не трябва просто да получи адекватно финансиране от държавата, но трябва и да се развива на базата на собствените традиции. „Не бива да допускаме религията да се политизира, но държавата трябва да поеме своите ангажименти към спокойната и независима дейност на вероизповеданията у нас“, заяви президентът.", "date": "2018.03.01", "title": "Президентът Румен Радев: Държавата трябва да окаже по-голяма финансова подкрепа за религиозните общности в България, за да предотврати външна намеса"}
{"url": "http://www.focus-news.net/news/2018/03/01/2494789/afp-snegat-nalozhi-otmyanata-na-vsichki-poleti-na-letishteto-v-dablin.html", "text": "Снежната буря, която връхлетя цяла Европа, наложи анулиране на всички полети на и от летището в Дъблин в четвъртък, като повечето от услугите ще бъдат възобновени най-рано в събота, предава AFP.\r\nСлед като ирландските превозвачи Aer Lingus и Ryanair заявиха, че ще спрат полетните операции, летището съобщи в изявление, че „всички останали авиолинии спират операциите от около 15:00 часа (местно време) днес\", 1 март. : Тереза Герова", "date": "2018.03.01", "title": "AFP: Снегът наложи отмяната на всички полети на летището в Дъблин"}
{"url": "http://www.focus-news.net/news/2018/03/01/2494787/veliko-tarnovo-v-dogovora-na-obshtinata-s-chez-ne-e-predvidena-klauza-za-promyana-na-tsenata-na-dostavka-po-vreme-na-negovoto-izpalnenie.html", "text": "Община Велико Търново е сключила договор за доставка на електроенергия с дружеството „ЧЕЗ Трейд България“ ЕАД. Това се посочва в позиция на Община Велико Търново по повод процедура за доставка на електроенергия. \"Към настоящия момент в Търговския регистър няма промени в собствеността на дружеството, както и на представляващите го лица. Процедурата за избор на изпълнител е проведена съгласно действащия Закон за обществените поръчки. Критерият за избор на изпълнител е „най-ниска цена“, използван е с цел да се постигне максимална икономия на средства. В договора не е предвидена клауза за промяна на цената на доставка по време на неговото изпълнение и такива изменения няма да бъдат извършвани\", уточняват от Общината.", "date": "2018.03.01", "title": "Велико Търново: В договора на Общината с ЧЕЗ не е предвидена клауза за промяна на цената на доставка по време на неговото изпълнение"}
{"url": "http://www.focus-news.net/news/2018/03/01/2494792/ginka-varbakova-nyamam-ofshorni-kompanii.html", "text": "Нямам офшорни компании. Това каза Гинка Върбакова, собственик на компанията купувач на ЧЕЗ „Инерком България“ ЕАД в отговор на въпрос има ли офшорни компании на съвместното заседание на комисиите по енергетика и контрол над службите, предаде репортер на Агенция „Фокус“. Тя отрече да е познавала премиера Бойко Борисов преди сключването на сделката за ЧЕЗ и уточни, че се е запознала с него днес - на срещата в Министерски съвет.\r\nБиляна ИВАНОВА", "date": "2018.03.01", "title": "Гинка Върбакова: Нямам офшорни компании"}
{"url": "http://www.focus-news.net/news/2018/03/01/2494803/stara-zagora-dnes-i-utre-v-grada-parkiraneto-v-tsentralnata-gradska-chast-e-bezplatno.html", "text": "Днес и утре в Стара Загора паркирането в централната градска част е безплатно. Това съобщиха от Община Стара Загора. Престоят на автомобили в границите на „Зелена зона“ ще бъде освободен от такси и по време на Националния празник и почивните дни - 3,4 и 5 март.\r\nНа 6 март, вторник, „Зелена зона“ ще работи с обичайното си работно време от 08.00 до 18.00 часа.", "date": "2018.03.01", "title": "Стара Загора: Днес и утре в града паркирането в централната градска част е безплатно"}
{"url": "http://www.focus-news.net/news/2018/03/01/2494794/veliko-tarnovo-nad-15-000-sotsialno-slabi-e-podpomognal-oblastniyat-savet-na-bchk-prez-2017-godina-bchksotsialna-deynosttopal-obyad.html", "text": "Над 15 000 социално слаби хора е подпомогнал Областният съвет на БЧК – Велико Търново през 2017 година. Това съобщи председателят Бонка Попова по време на отчетно събрание на структурата, предаде репортер на Радио „Фокус“ – Велико Търново. Тя припомни, че през изминалата година БЧК реализира Оперативна програма за храни и/или основно материално подпомагане от Фонд за Европейско подпомагане на най-нуждаещите се лица. По тази програма са подпомогнати 12 431 лица от областта. Бонка Попова допълни че и през 2017 година са осъществили програма „ Топъл обяд“, която е осигурила храна на деца в Професионална гимназия по аграрни технологии „ Цанко Церковски“ в град Павликени“ – на 50 деца, и в СУ „Св.св. Кирил и Методий“ – град Златарица – на 60 деца. „През отчетния период общинските организации самостоятелно поеха осъществяването на редица инициативи за социално подпомагане на нуждаещите се в своите общини“, допълни председателят на структурата. Тя посочи, че е предоставена хуманитарна помощ на 1803 човека от „Рубела Бюти“ АД. По проект „BILL А“ 130 човека с умствена изостаналост от домовете в село Церова кория и село Драганово са получаили хранителни  продукти. На 16 октомври – Ден на борба с глада топъл обяд е бил предоставен на 480 лица – 180 човека са получили безплатна топла храна в трапезарията и 300 човека – от доброволци на БМЧК.\r\nПо дими на Попова 60 младежи и 100 доброволци членуват в БМЧК – Велико Търново. Тя посочи, че  БМЧК разполага с общо 8 клуба. През изминалата година е създаден още един в град Горна Оряховица. „Идеята е всяка година да разкриваме по още един клуб на младежката организация и така да обхванем постепенно всички общини. Работим на принципа, че членовете на БМЧК трябва да работят качествено и да си указват взаимна помощ“, допълни Бонка Попова. Тя посочи, че през отчетния период БМЧК – Велико Търново целенасочено е работило за повишаване на капацитета  на Младежкия авариен екип /МАЕ/. Проведени са 4 обучения по първа помощ, 2 обучения по психосоциална подкрепа. Обучени са 16 нови доброволци.\r\nТя съобщи, че на 26 март 2017 година в туристическа база „Момина крепост“, край Велико Търново сее  провело обучение по програма „Хелфи“ на петнадесет доброволеца от БМЧК Велико Търново. Доброволците са придобили знания да провеждат обучения на деца в начален курс на обучение. От април месец доброволците са започнали посещения в началните класове на 2 местни училища по програма Хелфи. Обхванати са 47 ученика.\r\nОтборът на МАЕ Велико Търново за поредна година участва в състезанието организирано от „Пожарна безопасност и защита на населението“  в партньорство с БЧК – „Реакция при бедствия, аварии и катастрофи‘‘ на ученици от област Велико Търново.\r\nПрез месец ноември се е провело организирано за първи път съвместно учение на доброволните екипите на БЧК Велико Търново за действие при бедствия, аварии и катастрофи – ДЕРБАК и МАЕ. Участие са взели над 30 доброволци и служители на БЧК. В рамките на 2 дни в туристическа база „Момина крепост“, край Велико Търново те са усвоявали знания и умения за реакция при различни кризисни ситуации с множество пострадали.\r\n„БМЧК са не само нашето бъдеще, а нашето настоящето. Те показват какво ние сме достигнали, нашите успехи. Надявам се за в бъдеще да се работим все така добре и да имаме повече последователи. Що се отнася до членовете на БМЧК и доброволците всяка година те трайно се увеличават с може би около 20%, което е радостно“, посочи Бонка Попова.\r\nНадежда КРЪСТЕВА", "date": "2018.03.01", "title": "Велико Търново: Над 15 000 социално слаби е подпомогнал Областният съвет на БЧК през 2017 година БЧКсоциална дейносттопъл обяд"}
{"url": "http://www.focus-news.net/news/2018/03/01/2494805/senucaru-v-cherna-gora-sazdavat-parvata-po-roda-si-v-stranata-turisticheska-agentsiya-za-meditsinski-turizam.html", "text": "В Черна гора ще се появи първата по рода си в страната туристическа агенция, специализирана в медицинския туризъм, предава руският интернет сайт Senica.ru, като се позовава на балканските медии. \r\nСъгласно разпространената информация, туристическата агенция за медицински туризъм ще започне дейност на 1 март в Петровац, град в община Будва, съобщава Радио „Фокус“ в рубриката „Балкански туристически часовник“. Инициативата за появата й е на Министерството на устойчивото развитие и туризма, и на Министерството на здравеопазването на страната. Тя е част от Стратегията за развитието на медицинския туризъм в страната, за изпълнението на която оказва помощ Координационният съвет по медицински туризъм при Търговската палата на Черна гора. : Тереза Герова", "date": "2018.03.01", "title": "Senuca.ru: В Черна гора създават първата по рода си в страната туристическа агенция за медицински туризъм"}
{"url": "http://www.focus-news.net/news/2018/03/01/2494802/vitseprezidentat-iliyana-yotova-shte-posreshtne-negovo-sveteyshestvo-moskovskiya-i-na-tsyala-rusiya-patriarh-kiril.html", "text": "На 2 март 2018 г., в 14.30 часа, на летище София - Правителствена зала, вицепрезидентът Илияна Йотова ще посрещне Негово Светейшество Московския и на цяла Русия патриарх Кирил и водената от него делегация. Това съобщиха от прессекретариата на държавния глава.", "date": "2018.03.01", "title": "Вицепрезидентът Илияна Йотова ще посрещне Негово Светейшество Московския и на цяла Русия патриарх Кирил"}
{"url": "http://www.focus-news.net/news/2018/03/01/2494801/faz-bundestagat-sazdade-spetsialna-komisiya-za-teroristichnata-ataka-ot-dekemvri-2016-godina.html", "text": "Депутатите във федералния германски парламент взеха решение за създаване на специална комисия, която да установи дали терористичната атака от декември 2016 г. в Берлин се дължи на системни проблеми или само поредица от грешки от страна на отделните органи, съобщава националният ежедневник Die Frankfurter Allgemeine Zeitung.\r\nРешението за създаване на комисията, която ще разследва най-тежката ислямистка атака в Германия, е взето с единодушието на депутатите. \r\nОт редакцията припомнят, че в навечерието на Рождество Христово през 2016 г. на традиционния коледен базар във федералната германска столица Берлин бе извършена терористична атака, жертви на която станаха 12 души, а десетки други бяха ранени. Извършителят – Анис Амри от Тунис, е бил известен на властите като опасен за сигурността. : Тереза Герова", "date": "2018.03.01", "title": "FAZ: Бундестагът създаде специална комисия за терористичната атака от декември 2016 година"}
{"url": "http://www.focus-news.net/news/2018/03/01/2494800/d-r-atanas-kambitov-kmet-na-blagoevgrad-ekipat-na-radio-fokus-pirin-vinagi-saumyava-nay-tochno-korektno-i-aktualno-da-otrazi-i-predade-vsyaka-informatsiya.html", "text": "Екипът на Радио „Фокус“ – Пирин винаги съумява най-точно, коректно и актуално да отрази и предаде всяка информация. Това се посочва в поздравителен адрес от кметa на Община Благоевград д-р Атанас Камбитов по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. В текста се казва още: „Поздравявам Ви по повод 12-годишнина от създаването на Радио „Фокус“ – Пирин. Екипът на Радио „Фокус“ – Пирин винаги съумява най-точно, коректно и актуално да отрази и предаде всяка информация. Оставате първенци сред медиите в страната, които безпристрастно представят фактите такива, каквито са. От Вас научаваме най-актуалните събития, новини, събрани в качествени предавания и затова, вярвам, че ще продължите да бъдете най-предпочитаната медия. Пожелавам на целия екип здраве на Вас и семействата Ви! Нека има само добри новини, които предавате на Вашите слушатели! Пожелавам аудиторията Ви да се увеличава! Продължавайте да бъдете коректната гледна точка, която налага висок стандарт в журналистическата професия! На добър час!“.", "date": "2018.03.01", "title": "Д-р Атанас Камбитов, кмет на Благоевград: Екипът на Радио „Фокус“ – Пирин винаги съумява най-точно, коректно и актуално да отрази и предаде всяка информация"}
{"url": "http://www.focus-news.net/news/2018/03/01/2494808/veliko-tarnovo-obshtinata-prerabotva-proekta-za-trenirovachnoto-igrishte-do-sportnoto-uchilishte.html", "text": "По инициатива на кмета на Велико Търново Даниел Панов е възложено преработване на проекта за тренировъчното футболно игрище с изкуствена настилка до Спортното училище. Това съобщиха от пресцентъра на Общината. Проектантите трябва да представят разработката в десетдневен срок. След това предстои внасянето й в Министерството на младежта и спорта.\r\nПри последното си посещение във Велико Търново заместник-министърът на младежта и спорта Ваня Колева пое ангажимент за приоритетното разглеждане на преработения проект.\r\nС актуалния ход на процедурите заместник-кметът на Велико Търново проф. Георги Камарашев запозна представители на инициативен комитет, треньори и млади таланти от школата на ФК „Етър“. Той заяви, че строителните дейности могат да стартират през настоящия строителен сезон. \r\nИдеен проект предвижда създаването на още едно тренировъчно игрище за футбол, което да бъде с естествена настилка и да бъде изградено западно от стадион „Ивайло“. За осигуряване на финансиране Даниел Панов води разговори с Българския футболен съюз.\r\nС реализацията на инвестиционните намерения ще бъдат подобрени условията за развитие на детско-юношеския футбол.", "date": "2018.03.01", "title": "Велико Търново: Общината преработва проекта за тренировъчното игрище до спортното училище"}
{"url": "http://www.focus-news.net/news/2018/03/01/2494810/zhan-klod-yunker-sled-obikolkata-na-zapadnite-balkani-vrashtam-se-v-bryuksel-s-nova-uverenost-che-myastoto-na-regiona-e-v-es.html", "text": "Председателят на Европейската комисия Жан-Клод Юнкер заяви, че след посещението на държавите от Западните Балкани се връща в Брюксел с нова увереност, че мястото на региона е в Общността, предава Радио „Свободна Европа“ в македонската си редакция. \r\nВ рамките на пресконференция в София Юнкер подчерта, че датите не са важни, но предупреди, че няма да бъдат правени никакви отстъпки по отношение на условията за прием в ЕС, тъй като това няма да е в интерес нито на региона, нито на Общността. \r\nСпоред Юнкер във всички страни е налице желание да се изпълнят реформите, необходими за членството им в организацията. Същевременно люксембургският политик припомни, че за влизане в ЕС страните от региона трябва да решат неуредените си двустранни спорове. : Тереза Герова", "date": "2018.03.01", "title": "Жан-Клод Юнкер след обиколката на Западните Балкани: Връщам се в Брюксел с нова увереност, че мястото на региона е в ЕС"}
{"url": "http://www.focus-news.net/news/2018/03/01/2494804/aleksandar-moshev-natsionalna-biblioteka-sv-sv-kiril-i-metodiy-radio-fokus-pirin-e-pulsat-na-vremeto.html", "text": "Надявам се Радио „Фокус“ – Пирин да продължава да бъде във фокуса на нашата култура. Това каза Александър Мошев, архивист в Българския исторически архив на Национална библиотека „Св. Св. Кирил и Методий” по повод 12-ата годишнина от откриването на офиса на Радио „Фокус“ – Пирин в Благоевград и 13-годишнина от започването на излъчването на радиото в Югозападна България. Той добави, че ролята на всяка една медия в България е важна за популяризирането на миналото ни. „Затова пожелавам на Радио „ Фокус“ да продължават да бъдат пулса на времето“, допълни Александър Мошев.\r\nКристина МИТКОВА", "date": "2018.03.01", "title": "Александър Мошев, Национална библиотека „Св. Св. Кирил и Методий“: Радио „Фокус“ – Пирин e „пулсът на времето“"}
{"url": "http://www.focus-news.net/news/2018/03/01/2494812/yambol-uchenitsite-v-obshtina-tundzha-nyama-da-uchat-i-utre.html", "text": "Учениците в община Тунджа няма да учат до края на седмица, съобщиха от Общината. По писмено предложение на директори и след уведомяване на Регионалното управление по образованието, със заповед на кмета на общината са обявени за неучебни дните – 1 и 2 март за средно училище „Св. Паисий Хилендарски“, с. Скалица.\r\nНеучебни са дните 1 март и 2 март за Основно училище „Св. Св. Кирил и Методий“, с. Дражево, Начално училище „Св. Климент Охридски“, с. Крумово, Основно училище „Христо Ботев“, с. Кукорево и Основно училище „Васил Левски“, с. Тенево, община „Тунджа“.", "date": "2018.03.01", "title": "Ямбол: Учениците в община Тунджа няма да учат и утре"}
{"url": "http://www.focus-news.net/news/2018/03/01/2494814/zaradi-lipsa-na-lekari-vremenno-shte-bade-zatvoreno-pediatrichno-otdelenie-v-mbal-d-r-bratan-shukerov-smolyan.html", "text": "Педиатрично отделение на МБАЛ „Д-р Братан Шукеров“ – Смолян ще бъде затворено временно, поради невъзможност да осъществява дейност. Това съобщиха от болницата. За ситуацията са уведомени министъра на здравеопазването, Регионалната здравна инспекция, Районната здравно-осигурителна каса. Причината за създалата се ситуация е липса на лекари и невъзможността да се покрие месечния график.\r\nНаскоро се пенсионираха началник отделението и още един лекар, другите специалисти са в отпуск по майчинство, във временна нетрудоспособност и в полагаем годишен отпуск.\r\n„Известен е проблемът с педиатри в национален мащаб, като за регион Смолян в момента той е изключително тежък. През месеците декември, януари и февруари  отделението продължи да работи с лекари от други лечебни заведения.  Възникналата ситуация е обсъждана от Съветът на директорите. Въпреки положените  усилия и водените  разговори с голям брой педиатри, не е възможно да подсигурим достатъчен брой лекари съгласно изискванията  на медицински стандарт по Педиатрия“, коментира изпълнителният директор на болницата д-р Марин Даракчиев.\r\nЗа спешните случаи приемното Спешно отделение продължава да работи и пациентите ще бъдат обслужвани съгласно стандарта. Тези, на които се налага стационарно лечение, ще бъдат насочвани към най-близкото лечебно заведение на територията на област Смолян, с разкрито отделение по Педиатрия от първо ниво на компетентност, т.е. МБАЛ гр. Мадан.\r\nРъководството на болницата се надява с подписването на Новия рамков договор да се приложи текста от чл. 263 на НРД 2018, който дава възможност на общопрактикуващи лекари със специалност, различна от обща медицина да сключват договор с болницата. На територията на община Смолян и областта  работят много общопрактикуващи лекари със специалист „Педиатрия“ и по този начин би било възможно да се реши проблемът при тяхно съдействие.\r\nРъководството на болницата изразява огромното си съжаление за създаденото неудобство за пациентите и продължава да работи за решаване на проблема.", "date": "2018.03.01", "title": "Заради липса на лекари, временно ще бъде затворено педиатрично отделение в МБАЛ „Д-р Братан Шукеров“ – Смолян"}
{"url": "http://www.focus-news.net/news/2018/03/01/2494776/dimitar-georgiev-dans-po-informatsiya-na-prokuraturata-sreshtu-firmata-inerkom-ne-sa-vodeni-prepiski-i-dela.html", "text": "За фирмата „Инерком“ не са установени водени преписки и дела, съобразно информацията от Прокуратурата. Това каза Димитър Георгиев, председател на ДАНС на съвместното заседание на комисиите по енергетика и контрол над службите, предаде репортер на Агенция „Фокус“. „През 2014 година в ДАНС периодично е получавана информация от ЧЕЗ за намерение да продаде активите си в България. Тези действия са свързани с протестите от февруари 2013 година“, обясни той. „През 2015 година отново е получена информация, че ЧЕЗ обмисля поетапно преустановяване на дейностите си в България“, допълни Димитър Георгиев. „През този период като евентуални купувачи на активите на чешката компания са руско дружество, както и българо-австрийска компания. Водени са и преговори с турски инвеститор“, уточни той.  „Установено е наличие на водене на прокурорски преписки от 2010, 2014,2015 и 2016 година срещу управление на лизингово дружество, което е ощетявано с чуждо имущество, където взаимополучатели са от семейство Върбакови. 4 от проверките са прекратени, по 2 от тях работата продължава. До момента няма повдигнати обвинения срещу лицата“, каза още той.\r\nБиляна ИВАНОВА", "date": "2018.03.01", "title": "Димитър Георгиев, ДАНС: По информация на Прокуратурата срещу фирмата „Инерком“ не са водени преписки и дела"}
{"url": "http://www.focus-news.net/news/2018/03/01/2494811/ivan-milushev-gradska-hudozhestvena-galeriya-blagoevgrad-radio-fokus-pirin-e-edna-nay-inteligentnite-medii.html", "text": "Радио „Фокус“- Пирин е една най-интелигентните медии. Това каза уредникът на Градска художествена галерия- Благоевград Иван Милушев по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „Убеден съм, че радиото е много слушано, като това го знам от мои приятели от цялата страна. В кола, по време на движение или някъде стационарно, в повечето случаи избират „Фокус“. Това не може да не ме радва, тъй като аз по някакъв начин съм свързан с Вас и то по много причини. През годините откликвам на всички информации, които са свързани с Градска художествена галерия. Пожелавам Ви много здраве, успех във всички добри начинания“, каза Милушев.\r\nЛора КАЛЧЕВА", "date": "2018.03.01", "title": "Иван Милушев, Градска художествена галерия-Благоевград: Радио „Фокус“- Пирин е една най-интелигентните медии"}
{"url": "http://www.focus-news.net/news/2018/03/01/2494816/shumen-2-mart-shte-bade-neucheben-den-za-vsichki-uchilishta-v-obshtinata.html", "text": "Със заповед на министъра на образованието Красимир Вълчев втори март е определен за неучебен ден за всички училища на територията на община Шумен. Това съобщиха от пресцентъра на Общината.", "date": "2018.03.01", "title": "Шумен: 2 март ще бъде неучебен ден за всички училища в общината"}
{"url": "http://www.focus-news.net/news/2018/03/01/2494807/korneliya-ninova-bsp-g-n-tsvetanov-kazhete-poimenno-kogo-zashtitavame-tezi-obvineniya-otnovo-shte-vi-zavedat-v-strasburg.html", "text": "Искаме поименно да кажете кого защитава БСП. Това каза лидерът на БСП Корнелия Нинова в отговор на въпроса на председателя на ПГ на ГЕРБ Цветан Цветанов дали опозицията не обслужва някой от кандидатите в съревнованието за ЧЕЗ на съвместното заседание на комисиите по енергетика и контрол над службите, предаде репортер на Агенция „Фокус“. „Тези обвинения, които ръсите постоянно, отново ще ви заведат в Страсбург“, заяви тя. „Искаме да кажете кои са гадовете, които искат да свалят правителството“, изтъкна лидерът на БСП. „Когато се произнасят присъди в парламента, няма да останем повече в залата, да носим отговорност за грешките ви, няма да търпим“, посочи Корнелия Нинова.\r\nБиляна ИВАНОВА", "date": "2018.03.01", "title": "Корнелия Нинова, БСП: Г-н Цветанов, кажете поименно кого защитаваме, тези обвинения отново ще ви заведат в Страсбург"}
{"url": "http://www.focus-news.net/news/2018/03/01/2494818/alsat-m-makedoniya-turisticheskata-gildiya-v-ohrid-nastoyava-za-promeni-v-zakonodatelstvoto.html", "text": "Охридската туристическа гилдия изисква от държавата да вземе под внимание мнението и предложенията й за промени в законите за ресторантьорството и туристическите дейности, за туристически данък и за временно пребиваване, предава македонският телевизионен канал \"Алсат-М\".\r\nПредставителите на бранша в популярния сред туристите град са уверени, че ако управляващите се вслушат в съветите им ще бъдат създадени условия за решаването на всички натрупани проблеми, с които те са се сблъсквали през годините. Надеждите им са, че промените ще влязат в сила преди началото на туристическия сезон, така че да не бъдат принудени и тази година да се справят със стари предизвикателства, съобщава Радио „Фокус“ в рубриката „Балкански туристически часовник“.\r\nСред посочените проблеми са такива, които са свързани с някои от недостатъците в Закона за туристическата дейност като лицензирането и правата, които чуждестранните туристи имат в Македония. Настояванията им са компетентните органи да ограничат срока на лицензите до две или три години, за да не стига до злоупотреби. \r\nСпоред екскурзовода Климент Наумов е настъпил моментът за вмъкване на нещо ново. Същевременно местните власти в Охрид са категорични, че са наясно и осъзнават какви са трудностите, пред които е изправена туристическата индустрия в града. От Община Охрид уверяват, че се предприемат действия в отговор на исканията на туристическите агенции, но признаха, че към настоящия момент всички проекти са на работно ниво. \r\nПредложенията им ще бъдат предадени  на Министерството на икономиката и правителството на Македония. : Тереза Герова", "date": "2018.03.01", "title": "\"Алсат-М\" (Македония): Туристическата гилдия в Охрид настоява за промени в законодателството"}
{"url": "http://www.focus-news.net/news/2018/03/01/2494819/burgas-sinyata-zona-na-grada-v-koyato-prez-poslednite-dni-se-parkirashe-bezplatno-zaradi-obilniya-snegovalezh-i-uslozhnenoto-pridvizhvane-shte-zaraboti-na-6-mart.html", "text": "Синята зона на град Бургас, в която през последните дни се паркираше безплатно по заповед на кмета Димитър Николов заради обилния снеговалеж и усложненото придвижване, ще заработи отново чак на 6 март - вторникът на следващата седмица. В понеделник така или иначе се почива по повод националния празник. Това съобщиха от пресцентъра на Община Бургас.\r\n\"Вървете и шофирайте внимателно, тъй като обстановката в Бургас все още е зимна, снежна, а температурите ниски, особено нощем\", препоръчват от Общината.", "date": "2018.03.01", "title": "Бургас: Синята зона на града, в която през последните дни се паркираше безплатно заради обилния снеговалеж и усложненото придвижване, ще заработи на 6 март"}
{"url": "http://www.focus-news.net/news/2018/03/01/2494809/korneliya-ninova-i-deputati-ot-pg-na-bsp-napusnaha-zasedanieto-za-izslushvane-na-institutsiite-za-chez.html", "text": "Корнелия Нинова и депутати от ПГ на БСП напуснаха съвместното заседание на комисиите по енергетика и контрол над службите, предаде репортер на Агенция „Фокус“. На заседанието, което продължава около 3 часа, депутатите изслушват институциите за сделката за покупка на ЧЕЗ. \r\nБиляна ИВАНОВА", "date": "2018.03.01", "title": "Корнелия Нинова и депутати от ПГ на БСП напуснаха заседанието за изслушване на институциите за ЧЕЗ"}
{"url": "http://www.focus-news.net/news/2018/03/01/2494820/vidin-otpada-ogranichenieto-za-dvizhenie-po-tretoklasen-pat-iii-1412-ot-razklona-za-s-brankovtsi-do-s-rakovitsa-kakto-i-po-pat-iii-112-dobri-dol-topolovets.html", "text": "Отпада ограничението за движение по третокласен път III-1412 от разклона за с. Бранковци до с. Раковица, както и по път III-112 Добри дол – Тополовец в област Видин. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA,  от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.01", "title": "Видин: Отпада ограничението за движение по третокласен път III-1412 от разклона за с. Бранковци до с. Раковица, както и по път III-112 Добри дол – Тополовец"}
{"url": "http://www.focus-news.net/news/2018/03/01/2494822/lovech-vremenno-dvizhenieto-po-pat-i-4-balgarski-izvor-sopot-se-izvarshva-dvuposochno-v-edna-lenta-poradi-katastrofa.html", "text": "Временно движението по път I-4 Български извор - Сопот, в област Ловеч се извършва двупосочно, в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от \"Пътна полиция\". Шофьорите трябва да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел.\r\n0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.01", "title": "Ловеч: Временно движението по път I-4 Български извор - Сопот се извършва двупосочно, в една лента, поради катастрофа"}
{"url": "http://www.focus-news.net/news/2018/03/01/2494813/krasimir-georgiev-zam-kmet-na-dupnitsa-radio-fokus-pirin-e-otgovorna-mediya-na-koyato-mozhe-da-se-razchita-da-informira-horata-pravilno-i-da-dava-razlichnite-gledni-tochki.html", "text": "Радио „Фокус“-Пирин е отговорна медия, на която може да се разчита да информира хората правилно и да дава различните гледни точки. Това каза зам.-кметът на Община Дупница Красимир Георгиев по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „На 1- ви март Радио „Фокус“- Пирин навършва 12 години и това са години, в които медията постигна изключително много. Това е едно от най- слушаните радия, като за Дупница съм сигурен, че всички жители го слушат. Така те се информират по най- добър начин, а такава е ситуацията и в останалите региони на Югозапада“, каза Георгиев. Той подчерта, че е изключително важно в този момент да има отговорни медии, на които може да се разчита да информират хората правилно, да дават различни гледни точки. „Като седма година съм заместник- кмет на Община Дупница, мога да кажа, че радиото винаги ми е давало трибуна. В медиите се съобщават добри, но не и чак толкова добри новини, но това е част от нашата работа да съобщаваме добрите, така и не толкова добрите новини, важно е хората да бъдат информирани за всичко, което се случва в нашия град и в нашия район. От името на общинското ръководство на Община Дупница, а вярвам и от името на всички слушатели , които са хиляди само в Дупница, благодаря за професионализма, за винаги бързата реакция и за това, че различните гледни точки се представят по един достоен начин, че всеки има право да изрази своето мнение и да представи своята гледна точка по определени въпроси. Пожелавам Ви дълголетие и да ставате все повече слушани и все по- обичани от хилядите си слушатели“, каза Георгиев.\r\nЛора КАЛЧЕВА", "date": "2018.03.01", "title": "Красимир Георгиев, зам.- кмет на Дупница: Радио „Фокус“- Пирин е отговорна медия, на която може да се разчита да информира хората правилно и да дава различните гледни точки"}
{"url": "http://www.focus-news.net/news/2018/03/01/2494826/blagoevgrad-s-tarzhestven-kontsert-zapochvat-chestvaniyata-po-povod-140-godini-ot-osvobozhdenieto-na-balgariya-v-grada.html", "text": "Честванията по повод Националния празник на България - 3 март започват с празничен концерт. Събитието ще се проведе в Драматичен театър „Никола Вапцаров“ на 2 март от 18:30 часа. Това съобщиха от пресцентъра на Община Благоевград. Участие ще вземат Смесен хор „Ален Мак“, Градски детски хор, КМО „Пирински звуци“, ВА „Езерец“, ДФГ „Джумайчета“ и ДТС „Вихрен“. В концерта ще се включат още Пирински танцов ансамбъл и Студентски фолклорен ансамбъл към ЮЗУ „Неофит Рилски“ - Благоевград. Режисьори на спектакъла са професор Николай Цветков и доц. Георги Гаров.  \r\nВ навечерието на 140 години от Освобождението на България от турско робство, жители и гости на Благоевград ще станат част от една патриотична възхвала на историята и действията, довели до свободна България. \r\nОтбелязването на 140 години от Освобождението на България включва и изложба под надслов „... И от век на век....“. Експозицията ще бъде официално открита в 11:00 часа на 2 март във фоайето на Регионален исторически музей- Благоевград. В изложбата ще бъдат представени оригинални веществени, документални, снимкови и печатни материали, съхранявани във фонда на музея. Акцент в експозицията ще бъдат автентични вещи и документи на опълченци от Пиринския край.\r\n От 11:30 часа в зала \"Изкуство\" IV на Регионална библиотека „Димитър Талев“- Благоевград ученици от 2 клас от СУИЧЕ ще представят рецитал под надслов „3ти март- свята дата“.  Ще бъде представена и мултимедийна презентация, свързана с Освобождението.", "date": "2018.03.01", "title": "Благоевград: С тържествен концерт започват честванията по повод 140 години от Освобождението на България в града"}
{"url": "http://www.focus-news.net/news/2018/03/01/2494824/api-nad-15-mln-lv-shte-se-investirat-v-remonta-na-oshte-30-km-ot-pat-i-112-dabova-mahala-montana.html", "text": "Подписан е договорът за рехабилитацията на още 30 км от път III-112 Дъбова махала – Монтана. Това съобщиха от пресцентъра на Агенция \"Пътна инфраструктура\" (АПИ). Проектът лот 18 ще се финансира от Оперативна програма „Региони в растеж“ 2014-2020 г. чрез Европейския фонд за регионално развитие. Инвестицията е за над 15 млн. лв. Строително-ремонтните дейности ще стартират при подобряване на метеорологичните условия.\r\nПрез 2014 г. по ОП „Регионално развитие“ завърши основният ремонт на 4,4 км от третокласния път, които също са на територията на област Монтана. През 2016 г. със средства от републиканския бюджет бяха ремонтирани още 10,5 километра от път III-112 Добри дол – Тополовец, в област Видин.\r\nТретокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин – Монтана, част от коридор №4 от трансевропейската транспортна мрежа (TEN-T). \r\nПроектът предвижда полагането на нова асфалтова настилка на 30 километра от път III-112 Дъбова махала – Монтана, ремонтирането на 5 мостови съоръжения и 3 кръстовища, нова хоризонталната маркировка, ограничителните системи и знаци. \r\nИзпълнител на лот 18 е „КАРО-ПЪТСТРОЙ“ ДЗЗД, с участници: „КАРО ТРЕЙДИНГ“ ООД и „ПЪТСТРОЙ – 92“ АД. Стойността на договора е 14 771 886,54 лв. с ДДС. Строителният надзор ще бъде изпълнен от „РУТЕКС“ ООД. Техният договор е за 429 720 лв. с ДДС. Проектант и изпълнител на авторския надзор е „ТРАНСКОНСУЛТ-22“ ООД. Стойността на техния договор е 11 800 лв. с ДДС Срокът за изпълнение на рехабилитацията е 18 месеца.", "date": "2018.03.01", "title": "АПИ: Над 15 млн. лв. ще се инвестират в ремонта на още 30 км от път IІІ-112 Дъбова махала - Монтана"}
{"url": "http://www.focus-news.net/news/2018/03/01/2494821/burgas-vazstanoveno-e-dvizhenieto-na-vsichki-mps-v-aytoski-prohod.html", "text": "Възстановено е движението на всички МПС в „Айтоски“ проход. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "Бургас:  Възстановено е движението на всички МПС в „Айтоски“ проход"}
{"url": "http://www.focus-news.net/news/2018/03/01/2494815/elena-chalganova-regionalen-istoricheski-muzey-blagoevgrad-radio-fokus-pirin-dokaza-che-otrazyava-vazhnite-sabitiya-obektivno-i-e-izklyuchitelno-populyarna-mediya-sred-slushatelite.html", "text": "Радио „Фокус“ – Пирин доказа, че отразява важните събития обективно и е изключително популярна медия сред слушателите. Това каза Елена Чалгънова, историк и уредник в Регионален исторически музей-Благоевград, по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „Преди всичко искам да Ви пожелая много здраве, щастие и късмет“, добави тя. Чалгънова апелира към екипът на медията да не спира да достига нови и нови творчески постижения, за да не спира популярността на Радио „Фокус“- Пирин. „Продължавайте  да отразявате новините по-същият блестящ начин, както досега“, добави Чалгънова.\r\nКристина МИТКОВА", "date": "2018.03.01", "title": "Елена Чалгънова, Регионален исторически музей-Благоевград: Радио „Фокус“ – Пирин доказа, че отразява важните събития обективно и е изключително популярна медия сред слушателите"}
{"url": "http://www.focus-news.net/news/2018/03/01/2494829/veliko-tarnovo-studenti-prepodavateli-i-sluzhiteli-na-stopanska-akademiya-svishtov-otnovo-blagotvoritelen-bazar-na-martenitsi-izraboteni-ot-dneven-tsentar-za-detsa-s-uvrezhdaniya.html", "text": "За поредна година академичната общност в Свищов подкрепи благотворителен базар на мартенички, организиран от Дневен център за деца с увреждания. Това съобщиха от Стопанска академия-Свищов. Тази година инициативата бе под мотото „Народните занаяти – символ на трудолюбието и изразители на естетически идеали на българите!”. Благотворителният базар, който гостува по покана на академичното ръководство, бе организиран във фоайето на Факултетски корпус. В продължение на три дни преподаватели, служители и студенти имаха възможност да избират за своите близки предложените бяло-червените символи на пролетта. Ръчно изработените от децата и екипа на Дневния център мартеници от вълна, дърво и други естествени материали, представиха богатото разнообразие на българския бит, култура и наследство. Мартениците от пъстрия базар нямаха фиксирана цена, а всеки посетител сам решаваше каква сума може да пусне в кутията за дарения. \r\nПо информация от директора на Дневния център – Теменужка Тодорова, със своето участие в мартенския базар, академичната общност е подкрепила инициативата със 774,70 лв. Събраните средства от благотворителната кампания ще подпомогнат организирането на детски празник по повод 10-годишнината от разкриването на социалната услуга, който ще се проведе през есента на 2018 г. Директорът на Дневния център изказа благодарност от името на своя екип и на децата към ръководството на Стопанска академия, Студентски съвет, преподаватели, служители и студенти за оказаната подкрепа в поредната по рода си съвместна благотворителна инициатива.", "date": "2018.03.01", "title": "Велико Търново: Студенти, преподаватели и служители на Стопанска академия-Свищов отново благотворителен базар на мартеници, изработени от Дневен център за деца с увреждания"}
{"url": "http://www.focus-news.net/news/2018/03/01/2494806/tsvetan-tsvetanov-gerb-dali-opozitsiyata-ne-obsluzhva-nyakoy-ot-kandidatite-v-sarevnovanieto-za-chez.html", "text": "Дали днес опозицията не обслужва някой от кандидатите, които тогава са участвали в това съревнование за ЧЕЗ. Това каза председателят на ПГ на ГЕРБ Цветан Цветанов на съвместното заседание на комисиите по енергетика и контрол над службите, предаде репортер на Агенция „Фокус“. „Това, което чухме от политиците е както винаги да изместим темата - една чисто търговска сделка я превърнахме в политически проблем“, коментира той. „Никой днес не си даде отговор защо водим този дебат. Нямаше да го водим, ако 2002-2004 година, когато са се водили разговори и са се взимали решения, в които БСП са участвали и не са се противопоставили“, коментира Цветан Цветанов. „През 2004 година при извършването на приватизацията се приватизираха 67%. При оставането на тези 33% някой може ли да каже каква е защитата на държавата- умишлено бездействие или умисъл да загубим националния си интерес“, попита председателят на ПГ на ГЕРБ. „Колеги от БСП - защо не защитихте интереса, когато имахте възможност. Искате да превърнете една сделка, която се случва в Чехия, в политически проблем“, изтъкна Цветан Цветанов.\r\nБиляна ИВАНОВА", "date": "2018.03.01", "title": "Цветан Цветанов, ГЕРБ: Дали опозицията не обслужва някой от кандидатите в съревнованието за ЧЕЗ"}
{"url": "http://www.focus-news.net/news/2018/03/01/2494823/tass-sergey-shoygu-otseni-kato-uspeshni-provedenite-izpitaniya-v-siriya-na-dvata-iztrebitelya-su-57.html", "text": "Двата изтребителя от пето поколение СУ-57 са изпълнили успешно двудневната си програма по изпитания на терен и носене на бойно дежурство в Сирия, заяви пред журналисти в четвъртък министърът на отбраната на Руската федерация Сергей Шойгу, предава ТАСС..\r\n„Те наистина бяха там (в Сирия – бел.р.). Не за дълго, за два дни. През това време изпълниха програмата на изпитания, в това число бойната. Мога да кажа, че тестовете преминаха успешно. Самолетите се завърнаха у дома още преди седмица“, уточни министърът.\r\nШойгу допълни, че по време на тестовете изтребителите са били съпровождани от самолети-лаборатории и машини, които проследяват всички параметри по работата на бордовите оръжия. \r\nРуският военен министър също така коментира появилите се в средствата за масова информация спътникови снимки, на които се твърди, че са заснети посочените изтребители: „Що се отнася до появилите се сателитни снимки мога да кажа, че тези самолети не са тези от 1995-та година, които могат да бъдат фотографирани. Не зная откъде са публикуваните снимки, тъй като изтребителите са стояли в хангарите през цялото време“.\r\nПълният цикъл на изпитания на СУ-57 трябва да завърши през 2018 г. За първи път СУ-57 са вдигнати във въздуха през 2010 г. Както бе съобщено по-рано, на 5 декември 2017 г., изтребителят е провел изпитания с нов двигател. Първият етап на изпитания самолетът е провел с двигател- 117С, като новата модификация не е получила все още име и е условно обозначена „двигател втори етап“.  .: Тереза Герова", "date": "2018.03.01", "title": "ТАСС: Сергей Шойгу оцени като успешни проведените изпитания в Сирия на двата изтребителя СУ-57"}
{"url": "http://www.focus-news.net/news/2018/03/01/2494830/lovech-vazstanoveno-e-dvizhenieto-po-pat-i-4-balgarski-izvor-sopot.html", "text": "Възстановено е движението по път I-4 Български извор - Сопот. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.01", "title": "Ловеч: Възстановено е движението по път I-4 Български извор - Сопот"}
{"url": "http://www.focus-news.net/news/2018/03/01/2494832/sport-del-potro-e-na-chetvartfinal-v-akapulko.html", "text": "Хуан Мартин дел Потро победи Давид Ферер с 6:4, 4:6, 6:3 в мач от втория кръг на турнира в Акапулко. За аржентинецa предстои ново трудно изпитание на четвъртфиналите – среща с австриеца Доминик Тийм. Дел Потро за първи път в кариерата си стига до тази фаза на турнира в Мексико.\r\nПоставеният под № 2 в схемата Александър Зверев изигра неочаквано тежък мач, но все пак стигна до успех над сънародника си Петер Гойовчик с 7:6, 6:3. Така Зверев ще играе на първия си четвъртфинал през сезона, а негов съперник ще бъде американецът Райън Харисън, който отстрани Диего Шварцман от Аржентина след 6:3, 5:7, 6:4.", "date": "2018.03.01", "title": "Спорт: Дел Потро е на четвъртфинал в Акапулко"}
{"url": "http://www.focus-news.net/news/2018/03/01/2494817/dragomir-dimitrov-dar-namereniyata-za-prodazhba-na-chez-datirat-ot-may-2010-godina.html", "text": "Намеренията за продажба на ЧЕЗ датират от май 2010 година. Това каза председателят на Държавна агенция „Разузнаване“ Драгомир Димитров на съвместното заседание на комисиите по енергетика и контрол над службите, предаде репортер на Агенция „Фокус“. “В България от ЧЕЗ са били притеснени от намерението на българските власти за преразглеждане на отношенията със всички ЕРП-та“, обясни той. „През 2010 година са водени преговори с няколко компании, най-сериозни са били преговорите с Енерго ПРО, но фирмата не е проявила интерес“, коментира Драгомир Димитров. „От първото полугодие на 2012 година интерес за придобиване на ЧЕЗ е имало от руски холдинг и американска компания. Най-напреднали са били разговорите с руски холдинг, който се е отказал по икономически причини“, обясни председателят на ДАР. „Първоначално обявената цена на ЧЕЗ е била 240 млн. евро. Според оценки на специалисти, по наши данни, чехите са имали готовност за отстъпка в цената до ниво 200 млн. евро или отсрочка за плащането на сумите от 2-3 години“, уточни Драгомир Димитров. „Според поръчано проучване от страна на един от участниците в търга активите на ЧЕЗ в България се оценяват на около 225 млн. лева. Може да се направи извод, че обявената цена е силно завишена“, каза още той.\r\nБиляна ИВАНОВА", "date": "2018.03.01", "title": "Драгомир Димитров, ДАР: Намеренията за продажба на ЧЕЗ датират от май 2010 година"}
{"url": "http://www.focus-news.net/news/2018/03/01/2494836/api-vremenno-dvizhenieto-po-pat--55-prohod-na-republikata-pri-km-11-se-osashtestvyava-v-edna-lenta-poradi-katastrofa-mezhdu-dva-tezhkotovarni-avtomobila.html", "text": "Временно движението по път ІІ-55 Проход на Републиката при км 11, се осъществява в една лента, поради катастрофа между два тежкотоварни автомобила. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от \"Пътна полиция\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.01", "title": "АПИ: Временно движението по път ІІ-55 Проход на Републиката при км 11, се осъществява в една лента, поради катастрофа между два тежкотоварни автомобила"}
{"url": "http://www.focus-news.net/news/2018/03/01/2494825/ministar-temenuzhka-petkova-nikoy-ot-pravitelstvoto-ne-znaeshe-kakav-shte-bade-izhodat-ot-sdelkata-za-chez.html", "text": "Никой от правителството не знаеше какъв ще бъде изходът от сделката. Разполагахме с публичната информация от медиите. Това каза министърът на енергетиката в оставка Теменужка Петкова на съвместното заседание на комисиите по енергетика и контрол над службите, предаде репортер на Агенция „Фокус“. „В информацията от институциите не става ясно какво ще реши чешката държава за продажбата на своя актив“, посочи тя. „Ние не продаваме нищо, чешката държава продава“, коментира Теменужка Петкова. „Правителството няма никаква опция за участие в тази сделка и това се доказа по безспорен начин“, изтъкна министърът. „През 2004 година ПП ГЕРБ не е съществувала, моля да не ни карате да се чувстваме виновни и да даваме отговори за приватизацията, които вие знаете“, се обърна Теменужка Петкова към БСП. Според нея сделката за ЧЕЗ е станала причина за невероятно напрежение, което е силно преувеличено. „За да може да се потуши напрежението един отговорен държавник, какъвто е Бойко Борисов нямаше друг полезен ход, освен да се опита да проведе разговори за възможността българската държава да има контролно участие по отношение на активите на ЧЕЗ“, каза още министърът.\r\nБиляна ИВАНОВА", "date": "2018.03.01", "title": "Министър Теменужка Петкова: Никой от правителството не знаеше какъв ще бъде изходът от сделката за ЧЕЗ"}
{"url": "http://www.focus-news.net/news/2018/03/01/2494834/lovech-nyama-postradali-pri-katastrofata-v-mestnostta-rodenets-na-patya-balgarski-izvor-sopot.html", "text": "Няма пострадали при катастрофата в местността Роденец на пътя Български извор-Сопот. Това съобщиха за Агенция „Фокус“ от ОДМВР-Ловеч. Сигналът за инцидента е подаден около 16.20 часа в района на местността Роденец. Катастрофата е между два леки автомобила, нанесени са само материални щети.", "date": "2018.03.01", "title": "Ловеч: Няма пострадали при катастрофата в местността Роденец на пътя Български извор-Сопот"}
{"url": "http://www.focus-news.net/news/2018/03/01/2494833/blagoevgrad-ekipat-na-radio-fokus-pirin-podari-kalendari-na-zhiteli-na-grada-po-povod-12-tiya-rozhden-den-na-mediyata.html", "text": "Екипът на Радио „Фокус“ – Пирин подари календари на жители на Благоевград по повод 12-тия рожден ден на медията. Благоевградчани с радост приеха подаръка, заявявайки, че в студеното време пъстрият календар на медията им напомня, че съвсем скоро предстои пролетта.\r\nПо повод празника на Радио „Фокус“ – Пирин хората пожелаха на екипа много здраве и професионални успехи. Те посочиха, че за в бъдеще искат да слушат повече добри новини. Повечето от тях коментираха, че слушат медията независимо от това дали са на работа, вкъщи или пътувайки из областта и страната, тъй като Радио верига „Фокус“ разполага с 60 радиостанции в България.\r\nЕдин от редовните слушатели на радиото каза, че винаги избира да слуша „Фокус“, защото знае, че информацията е достоверна и качествена, а също така възможно най-актуалната.\r\nЕкипът на Радио „Фокус“ – Пирин благодари на всички свои редовни слушатели и читатели, очаквайте отново екипа ни да Ви зарадва с красивите календари на медията и то съвсем скоро!", "date": "2018.03.01", "title": "Благоевград: Екипът на Радио „Фокус“ – Пирин подари календари на жители на града по повод 12-тия рожден ден на медията"}
{"url": "http://www.focus-news.net/news/2018/03/01/2494839/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейската комисия Жан-Клод Юнкер заяви, че след посещението на държавите от Западните Балкани се връща в Брюксел с нова увереност, че мястото на региона е в Общността. \r\nВ рамките на пресконференция в София Юнкер подчерта, че датите не са важни, но предупреди, че няма да бъдат правени никакви отстъпки по отношение на условията за прием в ЕС, тъй като това няма да е в интерес нито на региона, нито на Общността. \r\nСпоред Юнкер във всички страни е налице желание да се изпълнят реформите, необходими за членството им в организацията. Същевременно люксембургският политик припомни, че за влизане в ЕС страните от региона трябва да решат неуредените си двустранни спорове.\r\n*** Двата изтребителя от пето поколение СУ-57 са изпълнили успешно двудневната си програма по изпитания на терен и носене на бойно дежурство в Сирия, заяви пред журналисти в четвъртък министърът на отбраната на Руската федерация Сергей Шойгу.\r\n„Те наистина бяха там (в Сирия – бел.р.). Не за дълго, за два дни. През това време изпълниха програмата на изпитания, в това число бойната. Мога да кажа, че тестовете преминаха успешно. Самолетите се завърнаха у дома още преди седмица“, уточни министърът.\r\nШойгу допълни, че по време на тестовете изтребителите са били съпровождани от самолети-лаборатории и машини, които проследяват всички параметри по работата на бордовите оръжия. \r\nРуският военен министър също така коментира появилите се в средствата за масова информация спътникови снимки, на които се твърди, че са заснети посочените изтребители: „Що се отнася до появилите се сателитни снимки мога да кажа, че тези самолети не са тези от 1995-та година, които могат да бъдат фотографирани. Не зная откъде са публикуваните снимки, тъй като изтребителите са стояли в хангарите през цялото време“.\r\nПълният цикъл на изпитания на СУ-57 трябва да завърши през 2018 г. За първи път СУ-57 са вдигнати във въздуха през 2010 г. Както бе съобщено по-рано, на 5 декември 2017 г., изтребителят е провел изпитания с нов двигател. Първият етап на изпитания самолетът е провел с двигател- 117С, като новата модификация не е получила все още име и е условно обозначена „двигател втори етап“.  \r\n*** Депутатите във федералния германски парламент взеха решение за създаване на специална комисия, която да установи дали терористичната атака от декември 2016 г. в Берлин се дължи на системни проблеми или само поредица от грешки от страна на отделните органи.\r\nРешението за създаване на комисията, която ще разследва най-тежката ислямистка атака в Германия, е взето с единодушието на депутатите. \r\nОт редакцията припомнят, че в навечерието на Рождество Христово през 2016 г. на традиционния коледен базар във федералната германска столица Берлин бе извършена терористична атака, жертви на която станаха 12 души, а десетки други бяха ранени. Извършителят – Анис Амри от Тунис, е бил известен на властите като опасен за сигурността.\r\n*** Медиите в Германия заподозряха руски хакери в кибератаката срещу правителствената информационна мрежа на страната, предава Deutsche Welle.\r\nСъгласно разпространената информация, хакерската група АРТ28 е успяла да проникне в мрежата на Министерството на външните работи, на Министерството на отбраната, поясниха източници от германските спецслужби. По техни данни хакерите са внедрили програми и са успели да копират документи на ведомствата. Атаката е разкрита през декември 2017 г., но експертите не изключват тя да е продължила през цялата минала година.\r\nВсе още не е възможно да бъде установено доколко хакерите са успели да проникнат в правителствената мрежа, която ползва също Канцлеларията на канцлера, Федералната криминална служба, спецслужбите, а също и федералните министерства.\r\nГрупата АРТ28, известна и като Fancy Bear, е обвинявана същои и за кибератаката на вътрешната мрежа на Бундестага от 2015 г., когато бяха откраднати около 17 гигабайта данни. Специалисти твърдят, че АРТ28 работи под ръководството на Главното разузнавателно управление на Въоръжените сили на Руската федерация.\r\n*** Снежната буря, която връхлетя цяла Европа, наложи анулиране на всички полети на и от летището в Дъблин в четвъртък, като повечето от услугите ще бъдат възобновени най-рано в събота.\r\nСлед като ирландските превозвачи Aer Lingus и Ryanair заявиха, че ще спрат полетните операции, летището съобщи в изявление, че „всички останали авиолинии спират операциите от около 15:00 часа (местно време) днес\", 1 март.\r\n*** Президентът на Русия Владимир Путин изнесе ежегодното си обръщение пред Федералното събрание на страната, в което основно внимание бе обърнато на социалните въпроси и на въоръжените сили. Речта е изнесена по-малко от 20 дни преди президентските избори в страната.\r\n Путин заяви, че страната му трябва да осъществи пробив по отношение на жизнения стандарт. Той допълни, че цел е да се намали \"неприемливото\" равнище на бедност в страната поне наполовина в следващите шест години. Той добави, че 20 милиона руснаци живеят в момента под линията на бедност, в сравнение с 42 милиона през 2000 г.Президентът също така изрази мнение, че Русия трябва да разшири свободата във всички сфери и да бъде открита към света и новите идеи.\r\nСъщевременно той заяви, че до 2024 г. \"ще осигурим практически повсеместен достъп до бърз интернет“. Той обеща, че също така ще приключи изграждането на оптична интернет-връзка към повечето населени места с повече то 250 души. „А отдалечените, слабонаселени места от Крайния Север, Сибир и Далечния изток ще получат устойчива връзка чрез мрежата на руските спътници“, отбеляза президентът.\r\nПрехвърляйки се към военната тематика Путин даде коментар относно  приближаването на силите на НАТО към границите на страната му.„Приближаването на НАТО към нашите граници от военна гледна точка става неефективно“, заяви Путин. Той допълни, че страната му не заплашва никого и не възнамерява да напада когото и да е. „Растящата военна мощ на Русия не заплашва никого. Нямаме планове да използваме този потенциал в настъпление, още повече за агресивни цели. Ние не заплашваме никого, не възнамеряваме да нападнем никого, нищо не искаме да отнемаме“, допълни Путин.\r\n„В състава на стратегическите ядрени сили постъпиха 80 нови междуконтинентални балистични ракети, 102 балистични ракети с подводно базиране и три подводници със стратегическо назначение „Борей“, даде отчет президентът за модернизацията на стратегическото въоръжение на Русия. Той отбеляза, че количеството на носителите на високоточното оръжие с голям обсег в Русия се е увеличило повече от 12 пъти, а броят на високоточните крилати ракети повече от 30 пъти.\r\n„Започнахме разработката на такива нови видове балистично оръжие, които изобщо не използват балистична траектория на полета при движението към целта, а значи системите за ПРО в борбата срещу тях са безполезни и просто безсмислени“, заяви президентът . \r\n„През всичките тези години след едностранното излизане на САЩ от договора за ПРО ние напрегнато работихме над перспективни техника и въоръжение. Това ни позволи да направим стремителна, голяма крачка в създаването на нови образци стратегическо оръжие“, заяви Путин.\r\nПо време на речта си той напомни, че всички страни с високо равнище на научен потенциал „активно разработват хиперзвуково оръжие“. „Русия вече има такова оръжие“, заключи президентът.\r\n***", "date": "2018.03.01", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/03/01/2494840/sliven-zatvoreni-za-dvizhenie-na-tovarni-avtomobili-nad-12-tona-sa-prohodite-tvardishki-i-kotlenski.html", "text": "Затворени за движение на товарни автомобили над 12 тона са проходите Твърдишки и Котленски, а участъкът Елена – Сливен е затворен за товарни камиони над 10 тона, съобщиха от Областно пътно управление - Сливен. Пътищата в Сливенска област са проходими при зимни условия. Има заледени, но опесъчени участъци от републиканската пътна мрежа.", "date": "2018.03.01", "title": "Сливен: Затворени за движение на товарни автомобили над 12 тона са проходите Твърдишки и Котленски"}
{"url": "http://www.focus-news.net/news/2018/03/01/2494841/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това каза за Радио „Фокус“ – Пирин дежурният служител в Областно пътно управление – Благоевград. Пътните настилки се почистват и обработват със смеси. Няма затворени пътища в областта. Проходът Предел е отворен за преминаването на всички видове моторни превозни средства. През дена няма регистрирани тежки пътни инциденти. Нормално се извършва движението по основните пътни направления – автомагистрала „Струма“ и главен път Е-79. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.01", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/03/01/2494843/ministar-lilyana-pavlova-privetstva-delegatite-na-8-ata-sreshta-na-ministrite-na-kulturata-na-asem.html", "text": "Министър Лиляна Павлова приветства с добре дошли делегатите на 8-ата среща на министрите на културата на АСЕМ, които посетиха импровизираната улица на занаятите в НДК. Тя бе наречена „Песента на колелетата“ на едноименния шедьовър на писателя Йордан Йовков и е част от културната програма на Българското председателство. Това съобщиха от пресцентъра на Министерство за Българското председателство на Съвета на ЕС 2018.\r\n„Ние, българите, се гордеем с нашата 13-вековна история и култура. Дано сме успели да завладеем и вас, за да се върнете отново в България като туристи, като хора, в чиито сърца е останала страната ни. Не само със спомени от първото ни ротационно председателство на Съвета на ЕС, което, надявам се, да премине успешно“, каза пред чуждестранните гости министър Павлова.\r\nВ колоритния кът в НДК министрите на културата от Европа и Азия се запознаха с древни и уникални за България традиции, занаятчийски умения и фолклорни традиции. \r\n„Както ние често казваме – може да говорим на различни езици, но нашата история и култура нямат нужда от превод. Уверена съм, че наред с ползотворните дискусии, които сте имали по време на заседанията си, сте успели да научите и нещо повече за историята, културата и традициите на България“, заявих пред гостите. При посещението си на улицата на занаятите в НДК, те имаха възможността сами да изработят мартеница за спомен от традиционния ни празник – Баба Марта. Още една мартеница те получиха и от името на Българското председателство. А децата от столичното училище „Куест“ изпяха пред високопоставената публика българските народни песни „Хубава си, моя горо“ и „Седнало е Джоре дос“. Ден по-рано учениците от столичното училище бяха изработили и две големи - повече от метър мартеници, с които за 1 март бе украсена зала 3 на НДК, в която днес заседаваха делегатите от Европа и света.", "date": "2018.03.01", "title": "Министър Лиляна Павлова приветства делегатите на 8-ата среща на министрите на културата на АСЕМ"}
{"url": "http://www.focus-news.net/news/2018/03/01/2494842/tomas-de-mezier-hakerskata-ataka-sreshtu-pravitelstvenata-informatsionna-mrezha-e-planirana-dalgo.html", "text": "Според действащия министър на вътрешните работи на ФРГ Томас де Мезиер хакерската атака срещу комуникационните мрежи на федералното правителство е „сериозен процес\", който е планиран дълго време, съобщава националният ежедневник Die Frankfurter Allgemeine Zeitung. \r\nТова е технически сложна и дългосрочно планирана атака, изрази увереност християндемократът. Инцидентът, който е пряко свързан с националната сигурност, не променя факта, че Германия е добре  позиционирана в областта на ИТ сигурността и има „една от най-сигурните правителствени мрежи в света\", категоричен бе Томас де Мезиер.: Тереза Герова", "date": "2018.03.01", "title": "Томас де Мезиер: Хакерската атака срещу правителствената информационна мрежа е планирана дълго"}
{"url": "http://www.focus-news.net/news/2018/03/01/2494844/inzh-rositsa-plachkova-zam-kmet-na-kyustendil-predvizhda-se-ot-1-yanuari-2019-evropeyskiyat-printsip-zamarsitelyat-plashta-da-se-vavede-i-v-balgariya.html", "text": "Предвижда се от 1 януари 2019 европейският принцип „замърсителят плаща“ да се въведе и в България. Това каза в предаването „Екологичен резонанс“ на Радио „Фокус“ зам. –кметът на Кюстендил Росица Плачков по повод получената награда „Най-зелена община“ на Екопак България АД. Тя сподели, че ще се проведе кампанията в рамките на една година, свързана с няколко дейности. Основната идея е, че ако искаме да живеем в чиста среда и да управляваме и намаляваме разходите на домакинствата си, трябва да разберем, че ние сме тези, които ежедневно произвеждаме отпадъци и съответно ние плащаме сметките за произведените от нас разходи, коментира зам.-кметът на Кюстендил. Вече проведохме една среща със собственици на етажната собственост, защото в момента се насочваме към собствениците, които получиха безвъзмездна помощ от държавата и обновиха енергийно жилищните си блокове. В тези срещи могат да участват всички, тъй като ние даваме публичност на мероприятията си. Дискусията беше много интересна и задълбочена. Всички съзнаваме, че за да изпълниш задълженията си, трябва да видиш и от отсрещната страна също се полагат усилия. Проблемът при разделното събиране на отпадъци се нарича крадене от контейнери, затова ще направим всичко възможно да осигурим няколко точки, в които да имаме сигурно събиране, защитено от кражби. За да знаят хората, че като си изхвърлят разделно опаковките, няма да дойде някой да ги събере и предаде в пунктове за събиране на вторични суровини, а ще се изпълни предназначението на цялата система. Инж. Плачкова  призова гражданите на общината да изпълняват задълженията си, за да има чиста околна среда. Зам.-кметът допълни, че е необходимо да се говори за екология, за да живеем по-добре.", "date": "2018.03.01", "title": "Инж. Росица Плачкова, зам. –кмет на Кюстендил: Предвижда се от 1 януари 2019 европейският принцип „замърсителят плаща“ да се въведе и в България"}
{"url": "http://www.focus-news.net/news/2018/03/01/2494831/ministar-temenuzhka-petkova-stana-yasna-prichinata-za-ostavkata-mi-kakvo-shte-se-sluchi-ottuk-natatak-e-reshenie-na-premiera-i-koalitsionnite-partnyori.html", "text": "За всички стана ясно каква е причината да депозирам оставката си. Това каза министърът на енергетиката Теменужка Петкова на съвместното заседание на комисиите по енергетика и контрол над службите, предаде репортер на Агенция „Фокус“. „Въпрос на решение на премиера Бойко Борисов и на коалиционните партньори е какво ще се случи оттук нататък“, заяви тя. „Почтен човек съм, през целия си живот съм работила в интереса на държавата“, изтъкна Теменужка Петкова. „След като стана ясно коя е компанията мое задължение беше да кажа, че познавам тези хора“, коментира министърът. „Тези отношения трябва да бъдат изчистени, това е пътят“, каза още тя.\r\nБиляна ИВАНОВА", "date": "2018.03.01", "title": "Министър Теменужка Петкова: Стана ясна причината за оставката ми, какво ще се случи оттук нататък е решение на премиера и коалиционните партньори"}
{"url": "http://www.focus-news.net/news/2018/03/01/2494846/washington-examiner-po-golyamata-chast-ot-amerikantsite-sa-ubedeni-che-prezidentat-im-e-rasist-pokazva-prouchvane.html", "text": "Повече от половината граждани на САЩ са уверени, че президентът им ДоналдТръмп е расист, а политиката му е влошила положението на мюсюлманите, афроамериканците и испаноговорящите в страната. Това показва проучване, цитирано от американското издание Washington Examiner. \r\nСъгласно резултатите от анкетата, публикувани в четвъртък, 57% от възрастните американци са на мнение, че Тръмп е расист. Повече от осем от 10 чернокожи, три четвърти от испаноговорящите и почти половината от „белите“ споделят същото мнение за държавния глава на страната им. \r\nПо отношение на партийна принадлежност, Тръмп е възприеман като расист от значително повече демократи (85%), отколкото републиканци (21%). \r\nОт приведените по-натам данни става ясно, че 57% от американците смятат, че политиките на Тръмп са лоши за мюсюлманите, 56% са на мнение, че са били лоши за испаноговорящите, а 47% смятат, че са били лоши за афроамериканците.\r\nПроучването е проведено в периода 15-19 февруари и е обхванало 1 337 възрастни. Границата на грешка е плюс или минус 3.9 процентни пункта, отбелязват от редакцията.\r\nЩо се отнася до самия президент, то той отрича да е расист. „Аз съм човекът с най-малко расистки убеждения, който някога сте интервюирали. Това мога да ви кажа“, бяха думите, с които Тръмп по-рано се бе обърнал към репортери.: Тереза Герова", "date": "2018.03.01", "title": "Washington Examiner: По-голямата част от американците са убедени, че президентът им е расист, показва проучване"}
{"url": "http://www.focus-news.net/news/2018/03/01/2494847/d-r-mimi-kubateva-rzi-smolyan-detskoto-otdelenie-v-smolyanskata-bolnitsa-shte-bade-otvoreno-kogato-badat-namereni-spetsialisti-koito-da-rabotyat-v-nego.html", "text": "Затварянето на педиатричното отделение в Смолянската болница ще продължи до кадровото окомплектоване с педиатри в отделението. Това каза за Радио „Фокус“ – Смолян д-р Мими Кубатева – директор на Регионална здравна инспекция (РЗИ) – Смолян. „Разчитаме да бъдат намерени специалисти и да работят в отделението, за да се реши радикално въпросът с него. Шансове за намиране на специалисти винаги има, няма да е лесно и това ни е ясно. Надяваме се обаче с общи усилия и подкрепяйки ръководството на болницата, че ще може да се намерят специалисти, които да бъдат привлечени на работа в отделението“, поясни д-р Кубатева. Засега пациентите ще бъдат настанявани в детското отделение на болницата в Мадан. \r\n„Отделението в Маданската болница е най-близо до нас и то е едно от отделенията, в които могат да бъдат приети за хоспитализация децата. Имаме уверението на ръководството на болницата в Мадан, че ще могат да поемат случаи от първо ниво на компетентност. В тяхната болница реално функционират повече от заявените пет легла и те се наемат да не връщат пациенти“, допълни д-р Кубатева. Тя отбеляза, че освен в Мадан, в Смолянска област има още две детски отделения – в болниците Златоград и Девин, в които също могат да се настаняват деца. „Каквито и да са случите, лекарите в спешния кабинет на Смолян ще дават насоки и ще осигуряват място за хоспитализация в зависимост от вида и тежестта на случая, защото ще се ползват не само детските отделения на нашата област“, посочи д-р Кубатева. \r\nТя добави, че това няма как да не създаде неудобства, свързани с транспортирането, времето, отдалечеността и т. н, но къде ще се лекува детето, е и избор на родителите, а отделения по детски болести има не само в Смолян и областта. Директорът на РЗИ – Смолян коментира още, че времето ще покаже колко дълго ще продължи временното затваряне на детското отделение в Смолян. По думите й, се очаква ръководството на болницата да се справи с тази критична ситуация и хората да се успокоят. „Ние също подкрепяме болницата с логистична подкрепа и много се надяваме, че ще има решение. Дано това да е временна ситуация, кризата да отзвучи, да бъде стабилизирано отделението в областната болница и хората да бъдат спокойни“, каза още д-р Кубатева.\r\nНели ГЕРГЬОВСКА", "date": "2018.03.01", "title": "Д-р Мими Кубатева, РЗИ – Смолян: Детското отделение в Смолянската болница ще бъде отворено, когато бъдат намерени специалисти, които да работят в него"}
{"url": "http://www.focus-news.net/news/2018/03/01/2494838/tsvetanka-gavrilova-tsentar-za-lichnostno-i-tvorchesko-razvitie-na-detsata-na-blagoevgrad-radio-fokus-pirin-vinagi-dava-glasnost-na-novinite-no-otrazeni-po-korekten-nachin.html", "text": "Радио „Фокус“- Пирин винаги дава гласност на новините, но отразени по коректен начин. Това каза директорът на Центъра за личностно и творческо развитие на децата на Благоевград Цветанка Гаврилова по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „Здраве, дълголетие и да бъдете винаги любопитни към събитията, които се случват. Да отразявате, както и към момента, всичко което правим и ние в Центъра за личностно и творческо развитие на децата на Благоевград. Да Ви благодаря, че сте наши партньори и винаги се отзовавате на наши събития и давате гласност на дейностите, които осъществяваме“, каза Гаврилова.\r\nЛора КАЛЧЕВА", "date": "2018.03.01", "title": "Цветанка Гаврилова, Център за личностно и творческо развитие на децата на Благоевград:  Радио „Фокус“-Пирин винаги дава гласност на новините, но отразени  по коректен начин"}
{"url": "http://www.focus-news.net/news/2018/03/01/2494850/nimh-utre-povishenieto-na-temperaturite-shte-prodalzhi-i-prevalyavaniyata-ot-snyag-shte-preminat-v-dazhd.html", "text": "През нощта облачността ще се увеличи над цялата страна и на места, главно в Западна и Северна България ще превалява слаб сняг. Минимални температури минус 9° и минус 4°, в югозападните райони и по морския бряг малко по високи. Утре ще бъде облачно, а повишението на температурите ще продължи и преваляванията от сняг в Западна и Северна България ще преминат в дъжд. В останалата част от страната също ще превали слаб дъжд. На много места ще се образуват поледици. В Източна България и по долината на Струма ще духа до умерен южен вятър, а в Дунавската равнина слаб от изток-североизток. Максимални температури между 3° и 8°, в Северна България и Горнотракийската низина по-ниски – между минус 3° и 2°, в София около 5°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде по-ниско от средното за март и през деня ще продължи да се понижава.\r\nНад Черноморието ще бъде облачно. Преди обяд по северното крайбрежие ще превали дъжд и сняг, а в следобедните часове на много места слаб дъжд. На места преди обяд са възможни поледици. Ще духа до умерен южен вятър. Максималните температури ще са между 5 и 10°. Температурата на морската вода е 3-4°. Вълнението на морето ще бъде 2-3 бала.\r\nНад планините ще бъде облачно с валежи от сняг, под 1500 метра от дъжд и сняг. Ще духа умерен и силен югозападен вятър. Максимална температура на височина 1200 метра 3-4°, на 2000 метра – около 0°.\r\nПрез празничните почивни дни времето ще е променливо, по-често предимно облачно. На места ще има и превалявания, предимно слаби и предимно от дъжд, но в нощните часове и рано сутрин, на места в Северна и Западна България ще вали и сняг. Остават условия за поледици и заледявания. В събота ще духа слаб до умерен вятър от запад-северозапад. В неделя вятърът ще отслабне, на места в западната половина от страната и ще стихне, в източната ще придобие южна компонента. В понеделник вероятността за валежи е по-малка. Затоплянето ще продължи.", "date": "2018.03.01", "title": "НИМХ: Утре повишението на температурите ще продължи и преваляванията от сняг ще преминат в дъжд"}
{"url": "http://www.focus-news.net/news/2018/03/01/2494848/api-na-2-mart-ot-1600-do-2000-chasa-se-ogranichava-dvizhenieto-na-kamionite-nad-12-t-po-nay-natovarenite-patishta.html", "text": "Утре - 2 март, последният работен ден преди Националния празник на Република България, от 16.00 до 20.00 часа ще бъде ограничено движението на камионите над 12 тона по автомагистралите и най-натоварените пътища, съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да тръгват на път с автомобили подготвени за зимни условия, да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.Движението на МПС над 12 тона ще е ограничено по следните пътни направления:\r\n•\tавтомагистралите;\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-4 п. в. „Коритна“ - Велико Търново - Шумен;\r\n•\tпът I-5 Русе - Велико Търново;\r\n•\tпът I-8 ГКПП „Калотина“ - София;\r\n•\tпът I-9 Варна - Бургас;\r\n•\tпът II-18 Околовръстен път на град София;\r\n•\tпът II-99 Бургас - Царево.\r\nТежкотоварните превозни средства ще бъдат ограничени и в последния почивен ден 5 март (понеделник) от 14.00 до 20.00 часа.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 5 март (понеделник) от 10.00 до 18.00 часа (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. .", "date": "2018.03.01", "title": "АПИ: На 2 март от 16.00 до 20.00 часа се ограничава движението на камионите над 12 т по най-натоварените пътища"}
{"url": "http://www.focus-news.net/news/2018/03/01/2494852/odobren-e-podroben-ustroystven-plan-za-otchuzhdavane-na-zemi-po-traseto-na-obhoda-na-grad-kardzhali.html", "text": "Одобрен е подробен устройствен план за отчуждаване на имоти на територията на землището на село Дъждино, община Кърджали, съобщиха от пресцентъра на МРРБ. Отчужденията са във връзка с изграждане и преминаване на директното трасе на новия обходен път на града. Участъкът, подлежащ на отчуждаване, е с дължина 188 м.\r\nОбходният път на град Кърджали представлява едно от основните трасета на републиканската пътна мрежа и е част от Общоевропейски транспортен коридор № 9. Пътят е национален обект и обект с национално значение. При реализацията на проекта ще бъдат изградени 5 виадукта, естакада, мост над р. Арда, надлези, подлези и 3 пътни възела.\r\nСпоред избрания идеен проект за 15-километровия обходен път неговото начало ще бъде на 6 км северно от града, по съществуващото трасе на път I-5, в близост до разклона за село Черна скала. Посредством пътен възел, пътят ще се отделя от съществуващия и ще преминава източно от града, в близост до индустриалната зона, ще пресича бул. „България“, ще преминава над река Арда и южно от града ще се включва отново в път I-5.\r\nС изграждането на обходния път на Кърджали транзитният автомобилен трафик ще бъде изведен извън града, което ще облекчи движението в населеното място. Така ще се повиши стандартът на транспортното обслужване и безопасността на придвижване на хората.", "date": "2018.03.01", "title": "Одобрен е подробен устройствен план за отчуждаване на земи по трасето на обхода на град Кърджали"}
{"url": "http://www.focus-news.net/news/2018/03/01/2494827/veselin-zahariev-finansov-konsultant-po-sdelkata-za-chez-vodyat-se-pregovori-s-mezhdunarodni-banki-za-predostavyane-na-finansirane.html", "text": "Водят се преговори с международните банки за предоставяне на банковото финансиране, общата сума е резултатът от тези преговори. Това каза Веселин Захариев, финансов консултант по сделката за ЧЕЗ на съвместното заседание на комисиите по енергетика и контрол над службите, предаде репортер на Агенция „Фокус“. „Част от финансирането се предоставя от собственика като собствен капитал, а другата част от банки. Това е стандартният начин. Сделката е по английското право, спазваме някои регламентации, свързани с това“, обясни той. „Обезпечение по сделката няма да бъдат активи на нито едно от придобиваните дружества, защото това не е разрешено от българското законодателство“, уточни Веселин Захариев. „Смятаме да използваме собствен капитал, генериран през годините, а ако се наложи да поискаме и заем. Този заем няма да бъде обвързан по какъвто и да е начин с придобиваните дружества“, посочи финансовият консултант. „Нито една банка, независимо българска или международна, няма да финансира сделка, за която не се чувства комфортно“, коментира той. „Това е класическа структура за подобна сделка. Ако разгледате сделките от последните 10 години, почти всички са финансирани по този начин“, каза още Веселин Захариев.\r\nБиляна ИВАНОВА", "date": "2018.03.01", "title": "Веселин Захариев, финансов консултант по сделката за ЧЕЗ: Водят се преговори с международни банки за предоставяне на финансиране"}
{"url": "http://www.focus-news.net/news/2018/03/01/2494837/vtorata-chast-na-zasedanieto-za-izslushvane-na-institutsiite-za-sdelkata-za-chez-shte-bade-zakrita.html", "text": "Втората част на съвместното заседание на комисиите по енергетика и контрол над службите, на които се изслушват институциите за сделката за ЧЕЗ ще бъде закрита, предаде репортер на Агенция „Фокус“. Това се налага поради това, че договорът за покупко-продажба на активите на ЧЕЗ в България съдържа изрична клауза за конфиденциалност. Условието стана ясно от писмо на Гинка Върбакова, собственик на компанията купувач на ЧЕЗ „Инерком България“ ЕАД, което председателят на енергийната комисия Делян Добрев изчете. Във втората част от заседанието институциите ще представят конфиденциалната информация за сделката, с която разполагат. Откритата част на заседанието продължи почти 4 часа. \r\nНа заседанието присъстват министърът на енергетиката Теменужка Петкова, Димитър Георгиев, председател на ДАНС, Галя Димитрова, изпълнителен директор на Национална агенция по приходите, Душан Щраух, посланик на Чехия, Стоян Мавродиев, главен изпълнителен директор на Българска банка за развитие, Юлия Ненкова, председател на Комисията за защита на конкуренцията, Иван Иванов, председател на КЕВР, Бойко Атанасов, зам.-председател на Комисията за финансов надзор, Гинка Върбакова, собственик на компанията купувач на ЧЕЗ „Инерком България“ ЕАД, Милена Стоева, председател на директорите на „Инерком България“ ЕАД, Петър Петров, зам.-изпълнителен директор на Агенция за приватизационен и следприватизационен контрол.\r\nБиляна ИВАНОВА", "date": "2018.03.01", "title": "Втората част на заседанието за изслушване на институциите за сделката за ЧЕЗ ще бъде закрита"}
{"url": "http://www.focus-news.net/news/2018/03/01/2494828/zhelyo-boychev-bsp-naprezhenieto-eskalira-zaradi-ostavkata-na-ministar-temenuzhka-petkova-nie-ne-sme-ya-iskali.html", "text": "Напрежението ескалира заради оставката на министър Теменужка Петкова, ние не сме я искали. Това каза зам.-председателят на ПГ на БСП Жельо Бойчев на съвместното заседание на комисиите по енергетика и контрол над службите, предаде репортер на Агенция „Фокус“. „Няма да приема, че моята страна може да има правителство и институции, които не знаят за такъв тип сделки, като сделката за ЧЕЗ. Това е крайно несериозно“, заяви той. „Като нямате никакво отношение към сделката, защо подадохте оставка тогава“, попита той Теменужка Петкова.\r\nБиляна ИВАНОВА", "date": "2018.03.01", "title": "Жельо Бойчев, БСП: Напрежението ескалира заради оставката на министър Теменужка Петкова, ние не сме я искали"}
{"url": "http://www.focus-news.net/news/2018/03/01/2494856/evrodeputatat-momchil-nekov-prietiyat-doklad-na-ek-za-pchelarstvoto-e-vazhna-stapka-za-sektora-v-es-i-dobra-osnova-za-nova-politika-na-evropa.html", "text": "Приетият доклад на ЕК за пчеларството е важна стъпка за сектора в ЕС и добра основа за нова политика на Европа. Това каза в дневния блок „Добър ден“ на Радио „Фокус“ евродепутатът от групата на Прогресивния алианс на социалистите и демократите в Европейския парламент Момчил Неков. „Вчера европейският орган за безопасност на храните излезе със становище за три неоникотиноиди, които са изключително вредни и са една от причините за смъртност при пчелите. Има забраната, но в България се използва дерогация, т.е. възможност за периоди за пръскане с тези неоникотиноиди, които вредят изключително много върху здравето на пчелите. И има една интересна връзка. 90-те години са разрешени, започва да се пръска с тези неоникотиноиди, които са подкатегория на пестицидите. 90-те години започва смъртността при пчелите. Има региони в ЕС, където тази смъртност стига до 80 %“, обясни той. Евродепутатът добави, че 80 % от земеделските култури зависят от опрашването, а икономическата стойност е 14,2 млрд. евро годишно от него. „В САЩ за опрашване се дават 2 млрд. долара годишно, а тази поправка влезе благодарение и на българските пчелари. Тоест целта е след 2020 от следващата обща селскостопанска политика да има преки субсидии за пчеларя за тази услуга опрашване, която водят“, допълни Момчил Неков. \"С приетия доклад ЕП защитава подкрепата на Европейския пчеларски сектор\", каза още евродепутатът.", "date": "2018.03.01", "title": "Евродепутатът Момчил Неков: Приетият доклад на ЕК за пчеларството е важна стъпка за сектора в ЕС и добра основа за нова политика на Европа"}
{"url": "http://www.focus-news.net/news/2018/03/01/2494845/elena-aleksandrova-regionalen-istoricheski-muzey-blagoevgrad-v-dneshno-vreme-e-mnogo-trudno-edna-obshtestvena-mediya-da-zadarzhi-v-svoya-perimetar-tolkova-golyama-auditoriya.html", "text": "В днешно време е много трудно една обществена медия да задържи в своя периметър толкова голяма аудитория, с разностранни интереси. Това каза историкът в Регионален исторически музей-Благоевград Елена Александрова по повод 12-ата годишнина от откриването на офиса на Радио „Фокус“ – Пирин в Благоевград и 13-ата годишнина от започването на излъчването на радиото в Югозападна България. „ Изключително съм приятно изненадана и поласкана от интереса, който Радио „Фокус“- Пирин проявява към българската история и това е темата, с която ние непрестанно се срещаме с Вас журналистите и слушателите. Пожелавам на целия екип още много ползотворни години. На целия екип пожелавам да радвате своите слушатели с хубави емоции. Информирайте ги за важните неща и всичко добро Ви желая“, каза Александрова.\r\nЛора КАЛЧЕВА", "date": "2018.03.01", "title": "Елена Александрова, Регионален исторически музей-Благоевград: В днешно време е много трудно една обществена медия да задържи в своя периметър толкова голяма аудитория"}
{"url": "http://www.focus-news.net/news/2018/03/01/2494858/plovdiv-obshtina-asenovgrad-predlaga-taksa-za-zasnemane-v-npk-asenova-krepost-i-vhodni-taksi-na-peshterata-dobrostanski-biser.html", "text": "Община Асеновград предлага такса за заснемане в НПК „Асенова крепост“ и входни такси на пещерата Добростански бисер. Това съобщиха за Радио „Фокус“ – Пловдив от пресцентъра на Общината. От институцията припомнят, че Регионална инспекция по околната среда и водите-Пловдив предостави на Община Асеновград с договор за безвъзмездно управление на имот, изключителна държавна собственост, пещерата Добростански бисер, намираща  се в землището на село Добростан и в резервата „Червената стена”. Съгласно договора, посещенията в пещерата се допускат за период от 6 месеца – от 1 май до 1 октомври. \r\nТова е единият обект, който е на вниманието на общинската администрация и ОП „Туризъм” по повод актуализиране на Наредбата за местните данъци и такси. Другият е НПК „Асенова крепост” – вече доказала се безспорна  туристическа дестинация, включително и в  международно отношение. Увеличават се отправените искания към Общинско предприятие „Туризъм” за допускане на снимачна дейност на територията на паметника на културата- заснемане на фотосесии и телевизионни снимки, както и на киноснимки.С мотивиран проект на общинска администрация са предложени цени на услугите на тези два атрактивни обекта. Те логично налагат да бъдат  предвидени цени на права и услуги, свързани с посещенията на пещера Добростански бисер и снимачна дейност на НПК „Асенова крепост”. \r\nПредложенията вече са обект на публичен дебат и са публикувани на сайта на Общината. След изтичане на едномесечния срок за обсъждане, те ще бъдат внесени пред Общински съвет- Асеновград. В Наредбата за местните данъци и такси се правят предложения за 100 лв. на час за заснемане на фотосесии и теливизионни снимки на Асеновата крепост, 1500 лв. за киноснимки – интериор на снимачен ден и 1000 лв. за киноснимки – екстериор на снимачен ден. По отношение на пещерата Добростански бисер се предвижда въвеждането на цени от 10 лв. за обикновена беседа на български език, 12 лв. за специализирана беседа по зададена тема или за беседа на английски език. За вход на пещера Добростански бисер, с изключение на екскурзоводите или водачите на групи от лицензирани туроператорски фирми, се предвиждат такси от 4 лв. за  ученици, студенти и пенсионери. Толкова ще струва входната такса на човек при организирани групови посещения от над 8 души. 12 лв. ще струва посещението на пещерата за семейства. Промените ще влязат в сила след решение на Общински съвет- Асеновград.\r\nТони МИХАЙЛОВ", "date": "2018.03.01", "title": "Пловдив:  Община Асеновград предлага такса за заснемане в НПК „Асенова крепост“ и входни такси на пещерата Добростански бисер"}
{"url": "http://www.focus-news.net/news/2018/03/01/2494857/sliven-2-mart-shte-bade-neucheben-den-za-obshtina-kotel.html", "text": "По искане на кмета на Котел Коста Каранашев и със заповед на министъра на образованието Красимир Вълчев, 2 март, петък, е обявен за неучебен ден за всички училища на територията на община Котел, с изключение на НУФИ „Филип Кутев“.Това съобщиха от Общината.", "date": "2018.03.01", "title": "Сливен: 2 март ще бъде неучебен ден за община Котел"}
{"url": "http://www.focus-news.net/news/2018/03/01/2494859/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната: Метеорологична обстановка: \r\nТемпературите са в интервала от – 8° до – 6°.\r\nТемператури от метеостанциите на АПИ в °C:\r\n- проход „Предела“: -4,1°;\r\n- Кресна: + 2,2°;\r\n- проход „Република“: -2,5°;\r\n- Костандово: -4,8°;\r\n- проход „Шипка“: -9,8°;\r\n- проход „Петрохан“: -7,8°;\r\nВремето над страната е предимно ясно. Вятър духа в областите Видин, Варна, Добрич, Пазарджик, Перник, Смолян, Хасково и Шумен. \r\nПътните настилки са предимно заснежени, заледени и обработени.\r\nЗа тържествата на връх „Шипка“ по случай Националния празник на Република България от 20 ч. на 02.03.2018 г до 18 ч. на 03.03.2018 г. ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово – Шипка – Казанлък.\r\nКакто всяка година транзитният трафик ще се насочва по път II-55 през Прохода на Републиката по следния маршрут: Русе – Велико Търново – Дебелец – Проход на Републиката – Гурково – Казанлък и обратно.\r\nШофьорите от област Габрово и пътуващите от северозапад могат да ползват маршрута: Габрово – Трявна – Белица – Вонеща вода – Проход на Републиката и обратно.\r\nЗа област Стара Загора движението ще преминава към Прохода на Републиката по маршрута: път I-6 Калофер – Казанлък – път II-55 – Гурково – Проход на Републиката – Велико Търново и обратно, като пренасочването ще става при пътен възел „Мъглиж“ (път I-5 с път I-6).\r\nОграничението в движението през Шипченския проход НЕ важи за организирания междуградски автобусен транспорт.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n-\tцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Обстановка /състояние/ по РПМ:\r\n2.1. Проходи: \r\n2.1.1. Ограничения за текущия период:\r\n- „Айтоски“– отворен за всички МПС;\r\n- „Дюлински“ – забранен за всички МПС;\r\n- „Котленски” – отворен за всички МПС;\r\n- „Обзорски“ – отворен за всички МПС;\r\n- „Печинско“ – отворен за всички МПС;\r\n- „Превала“ – отворен за всички МПС;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС; Временни ограничения: Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Автомагистрали: \r\n- А1 „Тракия“: няма ограничения\r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за МПС над 3,5 т. по път I-9 Дуранкулак – граница с Област Варна поради силен вятър и снегонавявания. Други въведени извънредни временни ограничения на движението:\r\nОПУ Бургас:\r\n- Временно е ограничено движението на всички МПС по път III-795 Вълчаново ханче – Малина поради силен вятър и снегонавявания;\r\n- Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания;\r\n- Временно движението по път III-2085 Горица – Просеник е ограничено за всички МПС силен вятър и снегонавявания.\r\n- Временно движението по път III-6009 Изворище – Каблешково – Ахелой е ограничено за всички МПС;\r\nОПУ Велико Търново:\r\n- Ограничено е движението по път III-407 Павел – Совата за МПС над 12 т. поради снегонавяване.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради снегонавявания;\r\n- Ограничено е движението на МПС над 12 т по път II-71 Добрич – Силистра поради снегонавявания; \r\n- Ограничено е движението на всички МПС по път III-293 Добрич – Крушари поради снегонавявания;\r\n- Ограничено е движението за МПС над 3.5 т. по път III-296 Генерал Тошево – Каварна поради снегонавявания;\r\n- Ограничено е движението за всички МПС по път III-901 Шабла – Каварна поради снегонавявания.\r\n- Ограничено е движението за МПС на 12 т. по път III-2077 Кочмар – Тервел – Межден поради снегонавявания.;\r\n- Ограничено е движението за МПС над 12 т. по път III-2075 Орляк – Зърнево поради обилен снегонавявания. \r\n- Ограничено е движението за МПС до 3,5 т по път III-2702 Генерал Киселово – Ведрина – Добрич поради снегонавявания. \r\n- Ограничено е движението на всички МПС по път III-2903 Генерал Тошево – Росица поради снегонавявания.\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради снегонавявания.\r\n- Временно движението по път III-7102 Тервел – Ангеларий е ограничено за движение на всички МПС поради снегонавявания.\r\n- Ограничено е движението за всички МПС по път III-7103 Oногур – Телериг – Крушари поради снегонавявания.\r\n- Временно движението по път III-7106 Карапелит – Кочмар е ограничено за движение на  МПС над 12 т поради снегонавявания.\r\n- Ограничено е движението за всички МПС по път III-9002 Балчик – Генерал Тошево поради снегонавявания.\r\n- Ограничено е движението за всички МПС по път III-9701 Добрич – Сърнино поради снегонавявания.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради снегонавявания.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради снегонавявания.\r\n- Движението по път III-8611 Белица – Загражден се осъществява задължително с вериги за всички МПС снегонавявания.\r\nОПУ Разград: \r\n- Ограничено е движението за МПС над 12 т по път III-205 Исперих – Стефан Караджа снегонавявания.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Временно движението на МПС над 3,5 т по път III-202 Щръклево – Русе е ограничено поради снегонавявания.\r\n- Временно движението за всички МПС по път III-2001 Писанец – Ветово е ограничено поради снегонавявания.\r\n- Временно движението за всички МПС по път III-2003 Дряновец – Сеново е ограничено поради снегонавявания.\r\n- Временно движението за МПС над 3,5 т. по път III-2102 Сливо поле – Черешово е ограничено снегонавявания.\r\n- Временно движението за всички МПС по път III-2302 Червена вода – Ветово е ограничено поради снегонавявания.\r\nОПУ Силистра:\r\n- Ограничава се движението за МПС над 12 т по път II-71 Силистра – Добрич поради снегонавявания.\r\n- Ограничено е движението на всички МПС по път III-205 Тутракан – Исперих поради снегонавявания. Обходен маршрут: Царев дол – Черногор – Главиница – Исперих.\r\n- Ограничено е движението за МПС над 3,5 т по път III-701 Секулово – Грънчарово поради снегонавявания.\r\n- Ограничено е движението за МПС над 3,5 т по път III-2077 Каблешково – Межден снегонавявания.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за всички МПС да се движат с вериги а автомобилите с маса над 12 т. без ремаркета и полуремаркета\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Машини работили по зимното поддържане: 600 бр.", "date": "2018.03.01", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/01/2494860/sport-chaka-se-golyam-stud-za-macha-na-emireyts.html", "text": "Манчестър Cити рискува да закъснее за мача с Арсенал, твърди английският \"Сън\", тъй като отборът е решил да пътува за Лондон непосредствено преди мача, който трябва да се проведе тази вечер. Атмосферните условия в столицата на Англия поставят под съмнение самото изиграване на двубоя. Лондон е покрит със сняг и се очакват минусови температури, а според прогнозите времето ще се влоши още повече. Проблемът с провеждането на мача няма да дойде от терена. На \"Емирейтс\" има отопление, което ще позволи да се играе, но условията около стадиона и в региона може да се окажат фактор. Основно притеснение е транспортът на около 60 000 зрители. \r\nВенцислав ДРАГОМАНОВ", "date": "2018.03.01", "title": "Спорт: Чака се голям студ за мача на „Емирейтс\""}
{"url": "http://www.focus-news.net/news/2018/03/01/2494853/sergey-shoygu-protivoraketniyat-shtit-na-nato-e-chadar-s-dupki.html", "text": "Елементите на противоракетната система на НАТО, които са разположени на територията на Полша, Румъния и Аляска са като \"чадър с дупки\". Такова мнение изрази министърът на външните работи на Руската федерация Сергей Шойгу, предава Радио „Свободна Европа“ в редакцията си за Македония. Военният министър на Москва допълни, че тези „дупки“ са станали очевидни, след като по-рано в четвъртък държавният глава на страната Владимир Путин представи нов тип стратегическо оръжие, което страната разработва.\r\nШойгу подчерта, че страните от НАТО са се опитали да въвлекат Русия в нова надпревара във въоръжаването, но новото оръжие ще помогне за избягването на подобен сценарий. .: Тереза Герова", "date": "2018.03.01", "title": "Сергей Шойгу: Противоракетният щит на НАТО е чадър с дупки"}
{"url": "http://www.focus-news.net/news/2018/03/01/2494861/pazardzhik-bez-voda-utre-shte-sa-targovski-obekti-i-zhilishtni-sgradi-na-ivaylovsko-shose-v-grada.html", "text": "Поради авариен ремонт на магистрален водопровод ф300 на \"Ивайловско шосе\" в град Пазарджик, на 2 март 2018 година, ще бъде прекъснато водоподаването на търговските обекти и жилищните сгради от 09.00 до 17.00 часа. Това съобщиха за Радио „Фокус“ – Пазарджик от ВиК-Пазарджик. От дружеството се извиняват на абонатите за причиненото неудобство.\r\nВаня НИКОЛОВА", "date": "2018.03.01", "title": "Пазарджик: Без вода утре ще са търговски обекти и жилищни сгради на \"Ивайловско шосе\" в градa"}
{"url": "http://www.focus-news.net/news/2018/03/01/2494862/obshtina-svishtov-potrebitelite-na-tsentara-za-litsa-s-dementsiya-v-selo-ovcha-mogila-zaradvaha-personala-sas-sobstvenorachno-izraboteni-martenitsi.html", "text": "Потребителите на Центъра за пълнолетни лица с деменция в село Овча могила отпразнуваха 1-ви март, съобщиха от пресцентъра на Община Свищов. През последната седмица на месец февруари потребителите, с помощта на персонала, собственоръчно изработиха мартеници, в които вложиха много труд и старание. На празника Баба Марта те зарадваха директора Данчо Кръстев и всички служители на центъра, които се грижат за тяхното здраве, и комфорт.\r\nСамодейците от НЧ „Съзнателност-1899“, село Овча могила допринесоха допълнително празничното настроение, като изнесоха творческа програма и накичиха домуващите с мартеници.", "date": "2018.03.01", "title": "Община Свищов: Потребителите на Центъра за лица с деменция в село Овча могила зарадваха персонала със собственоръчно изработени мартеници"}
{"url": "http://www.focus-news.net/news/2018/03/01/2494855/smolyan-pri-zimni-usloviya-se-osashtestvyava-dvizhenieto-po-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки са почистени и обработени срещу заледяване, заради минусовите температури. Остава в сила ограничението за движение с вериги по пътя Лъки – разклона за Хайдушки поляни, а по направлението Момчиловци – местност „Момина вода“ е в сила ограничението за движение на товарните автомобили над 12 тона и без ремаркета и полуремаркета. От Пътната служба предупреждават, че заради ниските температури и възможни заледявания по пътищата е препоръчително да се шофира внимателно. Повишена е опасността от падащи камъни по пътищата в областта. През деня са регистрирани две катастрофи с материални щети, без пострадали участници в движението.\r\nВ Смолян пътните настилки по централните улици са почистени до асфалт, заснежени са част от второстепенните улици в града. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.01", "title": "Смолян: При зимни условия се осъществява движението по пътищата в областта"}
{"url": "http://www.focus-news.net/news/2018/03/01/2494864/sky-news-mi-5-namali-stepenta-na-zaplaha-ot-terorizam-za-velikobritaniya-ot-severna-irlandiya.html", "text": "Министерството на вътрешните работи на Обединеното кралство заяви, че заплахата от тероризъм от Северна Ирландия е била намалена от „значителна“ на „умерена“, което означава, че терористична атака е „възможна, но не е вероятна“, предава телевизионният канал Sky News. \r\nВеликобритания все още е изправена пред „тежка“ заплаха от международен тероризъм, което означава, че възможността от атентат е в степен „много вероятно“. В изявление, направено от вътрешния министър Амбър Руд се казва, че: „въпреки направената промяна, рисковете и заплахите от тероризъм за Обединеното кралство остават високи и бих поискала от обществеността да остане бдителна, като докладва на полицията всяка подозрителна дейност, независимо от нивото на заплаха“. Решението за намаляване нивото на терористична заплаха от Северна Ирландия до второто най-ниско, бе взето от службата за сигурност МИ-5 въз основа на най-новИ данни от разузнаването, добави Руд. \r\nНивото на заплаха от тероризъм за Северна Ирландия остава „тежко“, основаващо се на ситуацията в самата страна. \r\nИзградена е система от пет нива на заплаха- ниски, умерени, значителни, тежки и критични. Степента на заплаха се определя от няколко фактора, включващи разузнаване, терористични способности и факторът „време“. Великобритания бе изправена пред „значителна“ терористична заплаха от Северна Ирландия през май 2016 година, което означаваше, че е имало „силна възможност“ от нападение.  \r\nМиналият септември нивото на заплаха от международен тероризъм в Обединеното кралство бе намалено от „критично“ до „тежко“, което означава, че терористична атака се е смятала за много вероятна, а не за предстояща.", "date": "2018.03.01", "title": "Sky News: МИ-5 намали степента на заплаха от тероризъм за Великобритания от Северна Ирландия"}
{"url": "http://www.focus-news.net/news/2018/03/01/2494863/dobrich-amfibiya-pomogna-za-transportirane-na-vazrasten-chovek-v-efreytor-bakalovo.html", "text": "Амфибия е помогнала за транспортиране на възрастен човек в Ефрейтор Бакалово, по информация на Областно пътно управление – Добрич, предаде кореспондентът на Радио „Фокус” – Варна. Една техническа помощ е оказана, информират от РД „ПБЗН“ – специализиран автомобил амфибия е оказал съдействие на ЦСМП за транспортиране на възрастен човек в с. Ефрейтор Бакалово. По данни на „Енерго-про“ без ток е село Българево. От ВиК съобщават, че без вода са в Район \"Добрич\": ул. „Агликина поляна“, в Район \"Добрич-селска\": Помпена станция (ПС) „Безводица“, в Район \"Генерал Тошево\": ПС „Маловец“, ПС „Пастир“ и с. Спасово, в Район \"Шабла\": ПС „Горун“, селата Камен бряг, Тюленово, Хаджи Димитър, Горун, Пор. Чунчево, Граничар, ПС “Болата“, селата Св. Никола и Българево. От Областно пътно управление информират, че движението по II-27 Добрич – Варна и III-207 Шумен – Тервел – Силистра е без ограничения. Ограничение за движение до 12 т е въведено за следните пътни участъци от републиканската пътна мрежа: I-9 Шабла – Варна; III-7106 Карапелит – Кочмар; II- 71 Добрич – Силистра; III-902 Оброчище – Кичево – Варна; III-2077 Честименско – Каблешково. Движението по I-9 Шабла – Дуранкулак е разрешено за МПС до 3.5 т. Затворени остават следните пътни отсечки от републиканската пътна мрежа в областта: III-296 Г. Тошево – Каварна; III-901 Шабла – Тюленово – Каварна; III- 2932 Крушари – Росица; III-2904 Г. Тошево – Дуранкулак; III-2961 Конаре – Септемврийци; III-2963 Вранино – Белгун – Спасово; III-7103 Тервел – Оногур – Крушари; III-7102 Тервел – Мали Извор – Коларци. 53 машини работят по всички направления. От Община град Добрич информират, че поради ниско налягане е нарушено водоподаването по високите етажи в кварталите „Христо Ботев“ и „Балик“. По данни на Община Добричка на територията й няма населени места без ток и вода. Отворени за движение пътища от републиканската пътна мрежа на територията на Община Добричка са: Добрич – Варна; Добрич – Силистра, разклона за ; Добрич – Карапелит – Тервел; Добрич – Балчик; Добрич – Г. Тошево; Добрич – Ведрина; Добрич – Козлодуйци – Лясково. От общинската пътна мрежа отворени са пътищата: Дончево – Богдан – Опанец – Драганово; по пътя Добрич – Варна, разклона за с. Дебрене; Смолница – Ловчанци – Полк. Иваново – Миладиновци; по пътя Добрич – Силистра, разклона за с. Златия; Златия – Самуилово; Победа – Минково – Котленци – полк. Свещарово; по пътя Добрич – Балчик, разклони за селата Плачи дол и Поп Григорово; Батово – Прилеп; Славеево – Пчелино; по пътя Добрич – Албена, разклона за с. Одърци; Паскалево – Овчарово – Ломница; Овчарово – Сливенци – Добрево – Свобода; по пътя Добрич – Г. Тошево, разклони за селата Царевец и Ген. Колево; Лясково – Камен; по пътя Добрич – Силистра, разклони за с. Фелдфебел Дянково и с. Малка Смолница. Община Балчик съобщава, че няма населени места без ток и вода. Общинската пътна мрежа е непроходима. Пътищата от републиканската пътна мрежа: Балчик – Добрич; Балчик – Варна; Балчик – Каварна са отворени. Община Каварна информира за нарушено водоподаване в селата: Поручик Чунчево, Хаджи Димитър, Камен бряг, Св. Никола, Българево, което е и без ел. захранване. Общинската пътна мрежа е непроходима. Десет машини чистят републиканската пътна мрежа на територията на общината. Още работят по почистването на пътя за Дома за душевно болни до с. Св. Никола. Пътят за Балчик е отворен. Пет машини почистват в град Каварна. Дежурният в Общинския съвет за сигурност в Община Генерал Тошево информира, че с. Спасово е без вода. Пътят за с. Краище е непроходим. От Община Шабла съобщават, че има нарушено водоподаване в селата: Горун, Граничар, Тюленово. Без ток е с. Ваклино. Общинската пътна мрежа е проходима при зимни условия. Пътят Шабла – Каварна е отворен, в момента чистят за границата. Община Тервел информира, че няма населени места без ток и вода. Общинската пътна мрежа е проходима при зимни условия. В Община Крушари непроходим е пътят – Телериг – Бакалово – Оногур; Добрин - Благовец. В момента чистят по направленията Телериг – Огняново – Габер; Добрин – Абрит. Няма ток в с. Поручик Кърджиево – от 4 дни. Във всички други села има ток и вода, пътищата са проходими при зимни условия.\r\nЖулиета НИКОЛОВА", "date": "2018.03.01", "title": "Добрич: Амфибия помогна за транспортиране на възрастен човек в Ефрейтор Бакалово"}
{"url": "http://www.focus-news.net/news/2018/03/01/2494866/veliko-tarnovo-prohodimi-pri-zimni-usloviya-sa-patnite-nastilki-na-teritoriyata-na-oblastta.html", "text": "Проходими при зимни условия са пътните настилки на територията на област Велико Търново, предаде репортер на Радио „Фокус“ – Велико Търново. Обработването на отсечките срещу заледявания продължава. Времето е ясно. Температурата на въздуха е минус 4º.\r\nВ участък от Прохода на Републиката движението се осъществява в една лента, поради катастрофа между два тежкотоварни автомобила. Не се допуска преминаване на товарни автомобили над 10 тона през прохода Твърдица – Елена. Ограничено е движението по път Алеково – Козловец, както и по път Павел – Совата за МПС над 12 тона, поради снегонавяване.\r\nНормална е обстановката и на територията на община Велико Търново – няма населени места, до които достъпът да е затруднен. Времето в града е ясно. Трафикът към този час е интензивен. Допълнително въведени ограничения и нови затворени участъци няма. Светофарите работят нормално.\r\nНадежда КРЪСТЕВА", "date": "2018.03.01", "title": "Велико Търново: Проходими при зимни условия са пътните настилки на територията на областта"}
{"url": "http://www.focus-news.net/news/2018/03/01/2494865/vidin-patnite-nastilki-v-oblastta-sa-mokri-zasnezheni-i-na-mesta-zaledeni.html", "text": "Пътните настилки в областта са мокри, заснежени и на места заледени, съобщиха за Радио „Фокус“ – Видин от Областно пътно управление. Няма ограничения за преминаването на тежкотоварните камиони по главен път Е-79 и в двете посоки от и за Монтана. Временно се ограничава движението от разклона за с. Киряево до с. Раковица в двете посоки за всички автомобили поради снегонавяване. Натоварен е трафикът по главен път Е-79 в посока за Дунав мост 2, пътната настилка е почистена до асфалт. По главния път пътуват предимно тежкотоварни автомобили, най-натоварен е участъкът между Дунавци и Видин.\r\nАнна ЛОЗАНОВА", "date": "2018.03.01", "title": "Видин: Пътните настилки в областта са мокри, заснежени и на места заледени"}
{"url": "http://www.focus-news.net/news/2018/03/01/2494867/targovishte-chestvaniyata-po-sluchay-natsionalniya-praznik-v-grada-zapochvat-na-2-mart.html", "text": "Честванията по случай Националния празник в Търговище ще започнат още на 2 март. Това съобщиха от пресцентъра на Общината. Безплатни кинопрожекции ще се състоят в кафе-театъра на ОНЧ „Напредък – 1864“. От 18.00 часа ще бъде излъчен филмът „Воевода“, а на 3 март от 16.00 часа ще бъде прожектиран „Възвишение“. Навръх Националния ни празник Славейковото училище ще бъде с вход свободен за посещения от 9.30 до 13.00 часа. В 10.00 часа на 3 март ще бъде отслужена панихида в памет на загиналите за свободата в храм „Св. Йоан Рилски“. Военен ритуал за издигане на националния флаг и знамената на Европейския съюз и Общината ще се състои от 10.30 часа на пл. „Свобода“. Ще участват представителни взводове от Факултет „Артилерия, ПВО и КИС“ – гр. Шумен към Национален военен университет „Васил Левски“. На пл. „Свобода“ ще се състои и флашмоб на ученици от I ОУ „Христо Ботев“. Празнично шествие до паметника на българо-руската дружба ще тръгне в 10.45 часа. Там, в 11.00 часа, ученици от I ОУ „Христо Ботев“ ще представят поетичната композиция „Орловите крила на свободата“, след което ще се състои ритуалът за поднасяне на венци и цветя на признателност. В 19.00 часа на пл. „Свобода” ще има празнична заря.", "date": "2018.03.01", "title": "Търговище: Честванията по случай Националния празник в града започват на 2 март"}
{"url": "http://www.focus-news.net/news/2018/03/01/2494869/vidin-izlozhba-s-orazhiya-ot-rusko-turskata-voyna-e-podredena-v-uchilishte-petko-rachov-slaveykov-v-grada.html", "text": "Изложба с оръжия от Руско-турската война е подредена във видинското училище „Петко Рачов Славейков“. Това съобщиха за Радио „Фокус“ – Видин от Патриотичен клуб „Бдинци“, които са организатори на събитието. Изложбата е посветена на 140-ата годишнина от Освобождението на България. Оръжията, които са показани, са свързани с Хайдушкото движение в България и Априлското въстание. Всички показани оръжия са собственост на регистрирани видински колекционери, които членуват в Патриотичен клуб „Бдинци“.\r\nАнна ЛОЗАНОВА", "date": "2018.03.01", "title": "Видин: Изложба с оръжия от Руско-турската война е подредена в училище „Петко Рачов Славейков“ в града"}
{"url": "http://www.focus-news.net/news/2018/03/01/2494868/veliko-tarnovo-5650-sa-chlenovete-na-oblastniya-savet-na-bchk.html", "text": "5650 са членовете на Областния съвет на БЧК – Велико Търново. Това съобщи председателят Бонка Попова по време на отчетно събрание на структурата, предаде репортер на Радио „Фокус“ – Велико Търново. Тя посочи, че в състава на Великотърновската организация влизат 10 общински структури и 153 дружества, от които 92 – в градовете и 61 – в селата. Организацията разполага с 178 активни доброволци сред населението над 18 години, които задоволяват нуждите от доброволчески труд при реализиране на червенокръстки дейности и програми. Бонка Попова посочи, че през 2017 година са обучени 28 обучени председатели и зам.-председатели на дружества, членове на общински съвети и контролни комисии, доброволци в 10 различни форми, свързани с многообразната дейност на БЧК. Проведени са обучения и на 1594 бенефициенти по различни направления – подготовка за реакция при бедствия, балансиран режим на хранене, управление на семейния бюджет и други. Бонка Попова посочи, че червенокръстката организация работа и по направление „бедствия, аварии и катастрофи“. Тя припомни, че в съответствие с Правилника за дейността и функционирането на ДЕРБАК за работа при БАК през 2008 година е сформиран доброволен екип за работа при бедствия, аварии и катастрофи към Секретариата на Областен съвет на БЧК Велико Търново. Общо съставът на екипа е от 16 доброволеца. Всички те са редовни членове на организацията.\r\nБонка Попова посочи, че през 2017 година областната организация работи активно и в насока промоция на доброволното и безвъзмездно кръводаряване.  През периода са проведени 14 акции с 1112 души безвъзмездно дарили кръв. През месец май новосъздадения клуб на БМЧК в горна Оряховица организира акция по кръводаряване в ПГЕЕ „М.В. Ломоносов“. Доброволците агитираха своите връстници от останалите училища в града са се включат в инициативата. Резултатът беше 36 нови кръводарители. През 2017 година се отчита спад на желаещи кръводарители.\r\nНадежда КРЪСТЕВА", "date": "2018.03.01", "title": "Велико Търново: 5650 са членовете на Областния съвет на БЧК"}
{"url": "http://www.focus-news.net/news/2018/03/01/2494871/kyustendil-uvelichava-se-broyat-na-noshtuvkite-realizirani-v-mestata-za-podslon-v-oblastta.html", "text": "Увеличава се броят на нощувките, реализирани в местата за подслон в областта. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро „Югозапад”. По думите й в областта функционират 68 места за настаняване с над 10 легла, от които 35 са хотели и 33 – други места за краткосрочно настаняване. Броят на стаите в тях е бил 1 179, а на леглата 2 786. В сравнение предходните месеци общият брой на местата за настаняване се е запазил, а леглата в тях са намалели с 1 %. „Общият брой на нощувките във всички места за настаняване е 13 380, или с 10.2% повече в сравнение със същия месец на предходната година. Над  92% от реализираните нощувки в областта са тези от български граждани”, каза Даниела Димитрова. По думите й пикът на нощувките е бил през месеците юли, август и септември 2017 година, след което е имало спад, който бележи ръст през следващите месеци. „Броят на пренощувалите лица в местата за настаняване в област Кюстендил се увеличава с 12.8%  и достигат 8 186. От всички пренощували лица над 92% са български граждани и са реализирали средно по 1.6 нощувки. Чуждите граждани имат средно по 1.8 реализирани нощувки. Както българските, така и пренощувалите чужденци са предпочели да отседнат в хотели в областта, където през декември са пренощували 71.4% от всички лица”, каза Даниела Димитрова.\r\nВенцеслав ИЛЧЕВ", "date": "2018.03.01", "title": "Кюстендил: Увеличава се броят на нощувките, реализирани в местата за подслон в областта"}
{"url": "http://www.focus-news.net/news/2018/03/01/2494849/vitsepremierat-valeri-simeonov-pravitelstvoto-izliza-ot-zapletenata-situatsiya-s-chez-no-kato-tsyalo-ne-e-dobre-darzhavata-da-se-mesi-direktno-v-pazarna-sdelka.html", "text": "С намесата по продажбата на ЧЕЗ правителството излиза от заплетената ситуация, но като цяло не е добре държавата да се меси директно в пазарна сделка. Това каза вицепремиерът Валери Симеонов пред журналисти, предаде репортер на Агенция „Фокус“ „Ако сте един инвеститор и научите за това как и по какъв начин държавата се намесва в една сделка, няма да ви харесва. В случая е добре, защото се излиза от тази заплетена ситуация и се слага точка на един безсмислен скандал“, коментира Симеонов. На въпрос дали чешката държава ще се съгласи на подобна сделка, Симеонов призова да се пита чешката държава.  Попитан дали е присъствал на срещата със собственика на „Инерком България“ Гинка Върбакова в Министерски съвет, Симеонов заяви: „Отидох само колкото да видя как изглежда Гинка. Видях я за 3 минути и си излязох, защото прецених, че тази среща няма особен смисъл. Симеонов обърна внимание, че тя е била облечена коктейлно. \r\nСимеонов заяви, че има съмнение, че тя не знае как изглежда трафопост. „Няма нищо общо между поддръжката на фотоволтаичен парк, при който основният ти ангажимент е да пишеш фактури и да ги пращаш на НЕК“, коментира вицепремиерът. По думите му съвсем друго е едно действащо енергоразпределително предприятие. „Това са неща, които са от различни вселени“, допълни той. \r\nДеница КИТАНОВА", "date": "2018.03.01", "title": "Вицепремиерът Валери Симеонов: Правителството излиза от заплетената ситуация с ЧЕЗ, но като цяло не е добре държавата да се меси директно в пазарна сделка"}
{"url": "http://www.focus-news.net/news/2018/03/01/2494873/shumen-gradat-shte-otbelezhi-tarzhestveno-140-godini-ot-osvobozhdenieto-na-balgariya.html", "text": "С издигане на знамето на Република България пред сградата на Общината и поднасяне на венци и цветя пред паметника на загиналите във войните шуменци Шумен ще отбележи Националния празник – 3 март и 140 години от Освобождението на България. Това съобщиха от пресцентъра на Общината. Организатори на тържеството са Община Шумен и Командването на военния гарнизон – Шумен. Програмата за честването на 3-ти март ще започне в 09:30 часа със заупокойна молитва за загиналите войни и опълченци и молебен за здраве в храма „Св. Вознесение Господне“. В 10:00 ч. пред паметника на загиналите във войните шуменци на пл. „Кристал“ ще бъдат поднесени венци и цветя от официални лица и граждани. В 12:00 ч. шуменци ще могат да се насладят на концерт-спектакъла „Величието на един народ“ на АНПТ – Шумен, който ще се проведе в ДКТ „Васил Друмев“. В церемонията по отбелязването на националния празник ще се включат кметът на Община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани.", "date": "2018.03.01", "title": "Шумен: Градът ще отбележи тържествено 140 години от Освобождението на България"}
{"url": "http://www.focus-news.net/news/2018/03/01/2494875/vidin-35-kilometrova-kolona-ot-tezhkotovarni-kamioni-se-e-obrazuvala-na-granichen-punkt-dunav-most-2-na-izhod.html", "text": "3,5-километрова колона от тежкотоварни камиони се е образувала на граничен пункт „Дунав мост 2“ на изход от страната, каза за Радио „Фокус“ – Видин дежурният служител на пункта. На влизане в страната опашката от тежкотоварни камиони е 1,5 км. Работят всички трасета на пункта. На двата пункта със Сърбия в областта – „Връшка чука“ и „Брегово“, трафикът е спокоен, нормално се преминава и от двете страни на границата.\r\nАнна ЛОЗАНОВА", "date": "2018.03.01", "title": "Видин: 3,5-километрова колона от тежкотоварни камиони се е образувала на граничен пункт „Дунав мост 2“ на изход"}
{"url": "http://www.focus-news.net/news/2018/03/01/2494876/predstoyashti-mezhdunarodni-sabitiya-za-2-mart-agentsiya-fokus.html", "text": "Министър-председателят на Великобритания Тереза Мей ще представи в реч визията си за бъдещите отношения на страната с Европейския съюз.\r\n*** Арменският парламент избира нов президент за първи път след конституционната реформа от 2015 г. \r\n*** Италианските политически партии приключат предизборната си кампания.\r\n*** Британският външен министър Борис Джонсън пристига на посещение в Будапеща, където ще се срещне с унгарсия колега Петер Сиярто.\r\n*** Проследяване на реакциите на речта на руския президент Владимир Путин пред Федералното събрание.\r\n***", "date": "2018.03.01", "title": "Предстоящи международни събития за 2 март (Агенция „Фокус“)"}
{"url": "http://www.focus-news.net/news/2018/03/01/2494878/predstoyashti-sabitiya-v-stranata-za-2-mart-agentsiya-fokus.html", "text": "***\r\nОт 10.00 часа в парка на Военната академия „Г. С. Раковски” президентът Румен Радев, председателят на Народното събрание Цвета Караянчева, министърът на отбраната Красимир Каракачанов и началникът на отбраната генерал-лейтенант Андрей Боцев ще участват в церемонията по откриването и освещаването на паметник на полковник Борис Дрангов.\r\n***\r\nОт 17.00 часа на „Дондуков“ 2 държавният глава Румен Радев ще приеме генералния директор на Световната здравна организация д-р Тедрос Гебрейесус.\r\n***\r\nОт 9.00 часа Народното събрание ще проведе заседание. \r\n***\r\nОт 14.00 часа във Военна академия „Г.С.Раковски“ министърът на отбраната Красимир Каракачанов ще присъства на откриването на международна научна конференция на тема „Поуки от историята. 140 години от Руско-турската война“.\r\n***\r\nОт 15.00 часа в Гранд хотел „София“, зала Триадица (1-ви етаж), генералният директор на Световната здравна организация д-р Тедрос Гебрейесус и министърът на здравеопазването Кирил Ананиев ще проведат пресконференция след среща между двамата. \r\n***\r\nОт 10.00 часа в зала 1, сутерен в сградата на Министерство на труда и социалната политика ще се проведе Кръгла маса на тема: „За активен и пълноценен живот на възрастните хора в България“. Тя ще бъде открита от д-р Султанка Петрова – заместник-министър на труда и социалната политика.\r\n***\r\nОт 9.00 часа 9 състав на Специализирания наказателен съд ще гледа делото срещу Йосиф Й., Ивайло С. и др., обвинени в образуване и ръководене на организирана престъпна група. \r\n***\r\nОт 9.00 часа 4 състав на Специализирания наказателен съд ще гледа делото срещу Юлиян Т., Христо Ст. и др., обвинени в образуване и ръководене на организирана престъпна група. \r\n***\r\nОт 9.00 часа в Sofia Event Center евродепутатът Петър Курумбашев организира конференция за електрическа мобилност в София.\r\n***\r\nОт 9.30 часа 16 състав на Специализирания наказателен съд ще гледа делото срещу Стефан Б., Христо А. и др., обвинени в образуване и ръководене на организирана престъпна група. \r\n***\r\nОт 11.00 часа в Аулата на Софийския университет „Св. Климент Охридски“ Историческият факултет на Софийския университет „Св. Климент Охридски“ организира международна научна конференция на тема: „Балканите и Европа в Източната криза (1875–1881 г.)“.\r\n***\r\nОт 11.00 часа Българският Червен кръст и Националната гвардейска част организират поклонение пред Докторския паметник в София в памет на загиналите в Руско-турската война медици. В него ще участват представители на Военномедицинска академия.\r\n***\r\nОт 12.00 часа в хотел „Хилтън“ - София, зала “Мусала 1“ ще бъде открито Училище по персонализирана медицина на тема: “Персонализирана медицина при вирусни и бактериални инфекции“.\r\n***\r\nОт 12.00 часа в Централното фоайе на Софийски университет „Св. Климент Охридски“  ще бъде официално открита документалната изложба „Възкресение на свободата“ по повод 140-та годишнина от края на Руско-турската война 1877–1878 г. и Освобождението на България.\r\n***\r\nОт 13.30 часа 13 състав на Специализирания наказателен съд ще гледа делото срещу  Радослав К., Генчо П. и др., обвинени в образуване и ръководене на организирана престъпна група. \r\n***\r\nОт 13.30 часа 10 състав на Специализирания наказателен съд ще гледа делото срещу  Кольо К., Мариета В. и др., обвинени в образуване и ръководене на организирана престъпна група. \r\n***\r\nОт 14.30 часа 15 състав на Специализирания наказателен съд ще гледа делото срещу  Красимир Г., обвинен в образуване и ръководене на организирана престъпна група.\r\n***\r\nОт 16.00 часа в Националния военноисторически музей ще се състои официалното откриване на изложбата „Знамената на Българското опълчение“.\r\n***\r\nОт 19.00 часа в Народния театър „Иван Вазов“ ще се проведе Тържественият концерт по случай 140-годишнината от Освобождението на България.\r\n***\r\nОт 19.00 часа в салона на театъра на ул. „Гурко“ 14 ще бъде представен спектакълът “Игра на въображение”.\r\n***\r\nВ 18.00 часа в Градската библиотека ще се състои концерт на вокална формация „Квартет Българка джуниър”. Проявата е част от програмата на Община Асеновград по повод 140 години от Освобождението на България.\r\n***\r\nОт 17.30 часа в салона на НЧ „Никола Вапцаров” възпитаниците на Начално училище „Св. Паисий Хилендарски” – гр. Банско организират тържествена вечер, озаглавена „Поклон, Българийо свещена”.\r\n***\r\nОт 11:00 часа във фоайето на Регионален исторически музей- Благоевград ще бъде открита изложба  „... И от век на век....“. \r\n***\r\nОт 11.30 часа в зала \"Изкуство\" IV в Регионална библиотека- Благоевград ще се проведе рецитал под надслов \"3 ти март- свята дата\" по повод Националния празник на България и ще бъде представена мултимедийна презентация, свързана с Освобождението. \r\n***\r\nВ 18:30 часа в Драматичен театър „Никола Вапцаров“ ще се проведе тържествен концерт на състави от Народно читалище „Никола Вапцаров- 1866“. \r\n***\r\nОт 16.30 часа в Регионалния исторически музей ще бъде представена Фотоизложбата „Всичко, каквото съм сторил, сторих го за Отечеството“.\r\n***\r\nОт 18.00 часа в Културен център \"Морско казино\" в Бургас, зала \"А. Г. Коджакафалията\", ще бъде открита изложбата \"140 години свободна България\" .\r\n***\r\nОт 11.00 часа във Военноморския музей ще бъде открита Изложбата „Докосване до Апостола“.\r\n***\r\nВ Гранд Хотел „Янтра“ се провежда Регионална среща на националните енергийни регулаторни органи на страните от Балканския полуостров.\r\n*** \r\nОт 10.00 часа в Детска градина „Соня“ ще се проведе открит урок „Трети Март е нашият национален празник“. \r\n*** \r\nОт 16.00 часа в ДГ „Ален мак“ ще се проведе открит урок „Аз обичам България“. \r\n***\r\nОт 12.00 часа в Конферетната зала на хотелски комплекс \"Хемус\" ще се проведе дискусия, насочена към подобрено и ускорено изпълнение на обществените поръчки.\r\n***\r\nОт 14.00 часа в зала „Възраждане“, пл. „Възраждане“, Габрово, ще се проведе Форум за Креативен туризъм: „Творчеството е пътят!“.\r\n***\r\nОт 18.00 часа в Художествена галерия „Христо Цокев“, ет. 3, евродепутатът Андрей Новаков ще представи в Габрово възможностите за кандидатстване по програмата A.L.E.C.O.\r\n*** \r\nОт 17.30 часа в Зала 1 на Общината ще се състои празничен патриотичен концерт, посветен на 140 годишнината от Освобождението на България, поднесен от най-малките граждани на Горна Оряховица – децата от група „Мики Маус“ при ДГ „Ален мак“. \r\n*** \r\nОт 18.30 часа в НЧ „Христо Козлев-1883“ - граса Долна Оряховица ще се проведе празничен концерт, посветен на Деня на любителското художествено творчество  с участието на читалищните колективи. \r\n***\r\nОт 17.00 часа в Общинския исторически музей ще бъде открита изложбата „Опълченците от Неврокопско“. В 17:30 часа, ще бъде отслужена заупокойна молитва и благодарствен молебен в катедралния храм „Св. Св. Кирил и Методий”. От 18:00 часа, ще бъдат положени венци и цветя по повод 140-та годишнина от Освобождението на България. \r\n***\r\nОт 11.00 часа в Голяма заседателна зала на Община град Добрич ще се проведе награждаване на Областния конкурс за рецитал „За да я има България“.\r\n***\r\nОт 14.00 часа в Младежки център, Зала 3, ще се състои Мотивационна среща  „Мисията е възможна“ по повод 3 март – Национален празник на Република България.\r\n***\r\nОт 17.00 часа в Музей в Градски парк „Свети Георги“ ще бъде открита изложба „Осъдени на свободата.\r\n***\r\nОт 18.00 часа в Държавен куклен театър „Дора Габе“ ще се състои премиера на кукления спектакъл „Синият таралеж“ от Александру Попеску.\r\n***\r\nОт 15.30 часа в залата на Народно читалище “Съгласие-1980“ ще се състои празничен концерт по случай националния празник на България 3-ти март.\r\n***\r\nОт 10.00 часа на площад „20-ти юли“ ще се състои откриването на изложба с ученически творби, посветена на националния празник.\r\n***\r\nОт 11.00 часа в залата на Административен съд – Кюстендил ще се проведе отчетно събрание.  \r\n***\r\nОт 14.00 часа в залата на Община Кюстендил ще се проведе редовно заседание на Общински съвет. \r\n***\r\nОт 9.00 часа пред вратите на Ловешкия затвор за пореден път в израз на недоволство с лозунги и знамена ще излязат служителите на затвора.\r\n***\r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „Оръжие от Руско-турската война (1877-1878 г.)”.\r\n***\r\nОт 11.00 часа в близост до бившата аптека \"Мальовица\" ще се състои откриването на обновения бул. „Васил Априлов“.\r\n***\r\nОт 14.00 часа в зала „Европа“ на Доходното здание ще се проведе кръгла маса „Националният Пантеон“ по повод 140 години от освобождението на България и 40 г. от откриването на Пантеона.\r\n***\r\nОт 17.00 часа в Регионален исторически музей “Стою Шишков” – Смолян ще бъде открита изложба „За честта и славата на България“, посветена на 3 март – Национален празник на Република България, и 140-годишнината от Руско-турската вона 1877-1878 г. \r\n***\r\nВ 11.00 часа в центъра на града се организира конкурс за най-добра снежна фигура.\r\n***\r\nОт 16.00 часа в Оперен театър ще бъде представена „Мадам Бътерфлай“ – опера от Джакомо Пучини.\r\n***\r\nОт 17.30 часа в Регионален исторически музей ще бъде открита веществено - документална изложба  „С български дух и европейска мисъл“.\r\n***\r\nОт 19.00 часа пред сградата на Областната администрация ще се състои тържествена заря-проверка по случай Националния празник на Република България 3-ти март.\r\n***\r\nОт 15.30 часа в къща-музей „Иван Вазов“ ще се състои среща-разговор с проф. Боян Биолчев. От 17.15 часа в Западния парк на Сопот ще се състои историческа възстановка по повод Националния празник на България. От 19.00 часа на пл. „Иван Вазов“ присъстващите ще могат да наблюдават тържествена заря-проверка.\r\n***\r\nВ 17.15 часа в Западния парк ще се състои историческа възстановка по повод Националния празник на България. Събитието е част от празничната програма на Община Сопот по повод 140 години от Освобождението на България.\r\n*** \r\nОт 13.00 часа в Пресклуба на БТА ще се проведе пресконференция по повод 20-годишнината на Националното  дружество “Традиция” - клон Шумен ще се състои пресконференция във връзка със Световния ден за борба с рака на дебелото черво и старта на информационната кампания „От съмнението до диагнозата“.", "date": "2018.03.01", "title": "Предстоящи събития в страната за 2 март (Агенция „Фокус“)"}
{"url": "http://www.focus-news.net/news/2018/03/01/2494877/burgas-vazstanoveno-e-dvizhenieto-na-vsichki-motorni-prevozni-sredstva-po-pat-kableshkovo-aheloy.html", "text": "Възстановено е движението на всички моторни превозни средства по път III-6009 Каблешково – Ахелой. Това съобщиха от пресцентъра на Агенция \"Пътна инфраструктура\".", "date": "2018.03.01", "title": "Бургас: Възстановено е движението на всички моторни превозни средства по път Каблешково – Ахелой"}
{"url": "http://www.focus-news.net/news/2018/03/01/2494870/cnn-sasht-postaviha-pod-samnenie-tvardeniyata-na-vladimir-putin-za-novite-orazhiya-na-rusiya.html", "text": "Американски служител, запознат с последната оценка на руската военна мощ, изрази съмнение пред телевизионния канал CNN, че оръжията, които държавният глава на Руската федерация Владимир Путин описа в годишната си реч пред Федералното събрание, имат възможността да преодолеят противоракетните щитове на НАТО, като същевременно увери, че при евентуална руска атака САЩ ще отговорят с „огромна мощ“. \r\nСъгласно думите на източника, САЩ са наблюдавали малък брой руски тестове на ядрените им ракети, които са завършили катастрофално. \r\nДокато Путин твърди, че новото му оръжие ще бъде в състояние да избегне американската противоракетна отбрана, американските представители отдавна уверяват, че системата на САЩ е проектирана да реагира на изстрелване на ракети от страна на държави като Северна Корея или Иран. Американската ядрена политика има за цел да възпира Русия чрез модернизирането на американския арсенал.\r\nИзточникът на CNN заяви, че САЩ вярват, че изявленията на Путин са направени до голяма степен за вътрешнополитическа употреба с оглед предстоящите на 18 март тази година президентски избори в страната. \r\nВ изказването си руският президент подчерта, че новият арсенал на Москва е разработен в отговор на ход на Вашингтон, припомня телевизията..: Тереза Герова", "date": "2018.03.01", "title": "CNN: САЩ поставиха под съмнение твърденията на Владимир Путин за новите оръжия на Русия"}
{"url": "http://www.focus-news.net/news/2018/03/01/2494854/vitsepremierat-valeri-simeonov-bsp-sa-poshtrakleli-naposledak-ne-tarsete-strategiya-v-deystviyata-im-po-sdelkata-s-chez.html", "text": "БСП са пощръклели напоследък – не търсете стратегия в действията им по сделката с ЧЕЗ. Това каза вицепремиерът Валери Симеонов пред журналисти, предаде репортер на Агенция „Фокус“ „Те правят от всяко нещо скандал, за да могат да са в центъра на медийното внимание. Недейте да търсите дълбока стратегия в действията им“, заяви Симеонов.  Според него има основания народът да бъде спокоен по сделката с ЧЕЗ. „Народът като цяло го побъркваме от скандали от сутрин до вечер. Ако няма нещо истинско, си го измисляме. Не мисля че това е добра политика да се създава паника, катастрофични настроения от сутрин до вечер, да се преекспонират черни новини“, допълни вицепремиерът.\r\nДеница КИТАНОВА", "date": "2018.03.01", "title": "Вицепремиерът Валери Симеонов: БСП са пощръклели напоследък – не търсете стратегия в действията им по сделката с ЧЕЗ"}
{"url": "http://www.focus-news.net/news/2018/03/01/2494872/afp-otlozhiha-prezidentskite-izbori-vav-venetsuela-za-mesets-may.html", "text": "Президентските избори във Венецуела, които трябваше да се проведат на 22 април, са отложени за втората половина на май, заяви избирателният орган на страната в четвъртък, предава AFP.\r\nНационалният избирателен съвет обяви отлагането в изявление, но не даде точна дата за провеждането на изборите, в които президентът Николас Мадуро ще поиска втори шестгодишен мандат.: Тереза Герова", "date": "2018.03.01", "title": "AFP: Отложиха президентските избори във Венецуела за месец май"}
{"url": "http://www.focus-news.net/news/2018/03/01/2494896/veliko-tarnovo-odobriha-proekta-za-oblastna-zdravna-karta.html", "text": "В Областна администрация – Велико Търново се проведе второто заседание на комисията за изработване и приемане на областна здравна карта на област Велико Търново, отразяваща потребностите на населението от достъпна извънболнична и болнична медицинска помощ. Срещата беше водена от областния управител проф. д-р Любомира Попова, съобщиха от Областната администрация.\r\nОбщина Велико Търново предложи да бъдат увеличени леглата в белодробната болница „Д-р Трейман“. Комисията прие и предложението на Община Полски Тръмбеш леглата за физикална и рехабилитационна медицина в областта да бъдат 322, а не 268. „В областта има три болници по физикална медицина и те са в Овча могила, Вонеща вода и Полски Тръмбеш. Тъй като тези лечебни заведения са с национално значение и в интерес на пациентите, трябва да се запази сегашният брой на легла от 322“, каза кметът на Полски Тръмбеш Георги Чакъров.\r\nСпоред Методиката за населението в областта са необходими 1581 болнични легла и 196 лекари специалисти. Предложението на комисията е в здравната карта да бъдат включени 346 специалисти.\r\nПроектът на областна здравна карта бе приет и ще бъде изпратен за одобрение от Министерството на здравеопазването в срок.", "date": "2018.03.01", "title": "Велико Търново: Одобриха проекта за областна здравна карта"}
{"url": "http://www.focus-news.net/news/2018/03/01/2494898/the-jerusalem-post-prints-uilyam-se-gotvi-za-istoricheska-kralska-vizita-v-izrael.html", "text": "Негово кралско височество принц Уилям, херцог на Кеймбридж, е планирал да посети Израел, Западния бряг и Йордания през лятото на 2018 г., съобщава вестник The Jersulaem Post, като се позовава на официално изявление, публикувано в четвъртък от двореца Кенсингтън. В изявлението не се посочва дали херцогинята на Кеймбридж, Кейт Мидълтън ще бъде част от делегацията на принц Уилям, чиято обиколка в региона ще бъде осъществена по настояване на  Нейно кралско височество Елизабет II. \r\nПремиерът на Израел Бенямин Нетаняху коментира новината за предстоящото посещение с думите: „Приветстваме съобщението за пристигането  на принц Уилям, тук в Израел- първото по рода си. Той ще бъде приет тук с отворени обятия“. Нетаняху също така заяви, че е инструктирал външното министерство да координира подготовката за посещението, за да бъде тя успешна. \r\nЧленът на Изпълнителният комитет на ООП Хана Ашрау също приветства новината от името на палестинците, като изтъкна, че „принц Уилям прие поканата от палестинския президент  Махмуд  Абас да бъде гост не само на лидерската среща, но и с палестинския народ, като ще има възможността да приеме техните послания от първа ръка и да проведе чисто човешки разговори“. Тя добави, че с посещението му „ще бъдат засилени дипломатическите и културните връзки между Негово кралско височество и народа на Палестина“. \r\nПрезидентът на Израел Реувен Ривлин също определи принца като „много специален гост“, визитата му - като много специален подарък за 70-годишнината от независимостта на Израел. Британското кралско семейство исторически отхвърляше официалните държавни посещения в Израел, макар че някой членове на фамилията са стигали до Светите земи при лични посещения. Принцът на Уелс Чарлз направи през 2016 г. подобна визита – за погребението на покойния президент Шимон Перес.", "date": "2018.03.01", "title": "The Jerusalem Post: Принц Уилям се готви за историческа кралска визита в Израел"}
{"url": "http://www.focus-news.net/news/2018/03/01/2494901/plovdiv-puskat-remontiraniya-bul-vasil-aprilov-na-2-mart.html", "text": "Пускат ремонтирания бул. „Васил Априлов“ в Пловдив утре, от 11.00 часа. Това съобщи за Радио „Фокус“- Пловдив заместник-кметът по транспорт на Община Пловдив инж. Златин Велев. Предупреждават се собствениците на автомобили, паркирани в реконструирания участък на бул. „Васил Априлов“, между бул. „Шести септември“ и ул. „Войнишка слава“ да преместят автомобилите си. В противен случай колите ще бъдат репатрирани от специализираната техника на ОП „Паркиране и репатриране“, тъй като затрудняват почистването на булеварда.\r\nЦветана ТОНЧЕВА", "date": "2018.03.01", "title": "Пловдив: Пускат ремонтирания бул. „Васил Априлов“ на 2 март"}
{"url": "http://www.focus-news.net/news/2018/03/01/2494902/stara-zagora-istoricheski-muzey-iskra-kazanlak-i-natsionalen-park-muzey-shipka-buzludzha-izdadoha-katalog-s-litografii-svarzani-s-rusko-turskata-voyna.html", "text": "По повод 140 години от Освобождението на България Исторически музей „Искра“ в партньорство с Национален парк-музей „Шипка – Бузлуджа“ издаде каталог с литографии тематично свързани с Руско-турската война, каза за Радио „Фокус“ Марияна Ибришимова, главен уредник в Историческия музей. Ибришимова поясни, че в каталога има 28 литографии, като е направен опит те да бъдат подредени хронологически. Пет от литографиите са на Национален парк-музей „Шипка – Бузлуджа“, 23 са на Фонд „Възраждане“ на Исторически музей „Искра“. „Каталогът е съставен в памет и прослава на падналите по бойните полета“, каза Марияна Ибришимова. Една от интересните литографии е включена и в каталога на Националния исторически музей. В нея централната фигура е на императорския комисар в България Дондуков – Корсаков. Интересна е трактовката, заедно с руския войник, с женска фигура, за която в каталога на Националния исторически музей пише, че това е българката Райна от Казанлък, която е помагала на руските войници. В каталога са включени сцени на бойни действия, Шипка, българският опълченец Корчев със Самарското знаме – литография символ на войната, литографии на генерал Скобелев и Скобелев-син, подписването на мира в Сан Стефано, цветна литография „Свободна България“ издадена в Москва и др. Каталогът завършва с черно-бяла литография „Свободна България“ на Георги Данчов, който се записва в редовете на Българското опълчение и през 1879 година в Пловдив създава емблематичната си творба.  \r\nБолшинството от литографиите, които притежава във фондовете си ИМ „Искра“ постъпват в него по времето, когато директор е Чудомир. Той създава и голяма част от колекциите на музей „Искра“. \r\nВ навечерието на 140-ата годишнина от Освобождението на България, след прекъсване в рамките на 5 години, излезе от печат поредният брой на сборник от традиционните за Казанлък краеведски четения, издание на Исторически музей „Искра“. В сборника са публикувани 40 статии, посветени на Казанлъшкия край. В него са включени и такива на професионални историци. \r\nСлавяна ГАЙДАРОВА", "date": "2018.03.01", "title": "Стара Загора: Исторически музей „Искра“ - Казанлък и Национален парк-музей „Шипка – Бузлуджа“ издадоха каталог с литографии, свързани с Руско-турската война"}
{"url": "http://www.focus-news.net/news/2018/03/01/2494900/bsp-i-gerb-v-zadochen-spor-za-gradskiya-transport-i-parkiraneto-v-sofiya-obzor.html", "text": "Общинските съветници на БСП и ГЕРБ в София влязоха в задочен спор по две от актуалните теми за столицата – градския транспорт и паркирането. \r\nПо време на пресконференция на тема „Проблемите на транспорта в София. Как Столична община се опитва да финтира съда“ общинските съветници от БСП-София Калоян Паргов, Милка Христова, Борис Цветков и Николай Николов коментираха предложението за изцяло нова наредба за реда и условията за пътуване с обществения градски транспорт на територията на Столична община, предложена от съветници от ГЕРБ на 22 февруари. „Управляващите опитват да се измъкнат от делото, което сме завели срещу увеличаването на цената на билета за градски транспорт и което очевидно ще загубят с нова наредба. В нея са запазени цените на превозните документи от старата, в това число и цената на единичния билет от 1,60 лева и цената на картата от 10 пътувания от 12 лева\", обясни общинският съветник от БСП и зам.-председател на Столичния общински съвет Милка Христова. По думите ѝ в този доклад ясно се признава, че целта на новата наредба е икономическа. „Очаква се да се получат между 16 и 20 млн. лева с увеличената цена на билетчето, с които да запълнят бюджетната рамка“, коментира още Христова.\r\nЛидерът на БСП-София Калоян Паргов обясни, че ако се създаде изцяло нова наредба, както предлагат ГЕРБ, ще трябва да последват оставки. Вместо това от БСП излязоха с предложения за изменение в настоящата, които според съветниците ще бъдат достатъчни за постигането на основната цел - да се насърчат столичани да оставят личните си автомобили и да използват градския транспорт, за да се подобри качеството на въздуха. Сред предложенията им е да се намали цената на картата „метро плюс“ на 34 лв.; да се върнат почасовите билети – един за 60 мин., който да струва 1.60 лв., и един за 90 мин., чиято цена да бъде 2.50 лв.; връщане на месечната карта за две наземни линии - персонализираната да е 27 лв., а неперсонализираната - 33 лв.; и безплатен транспорт до Витоша.\r\nОт своя страна, един от вносителите на новата наредба - общинският съветник от ГЕРБ Зафир Зарков, определи, че тя е устойчив документ, който ще отстрани всички съществуващи в момента разминавания със закона. Той определи част от предложенията на БСП като необосновани и неадекватни към настоящия момент. „На практика те предлагат въвеждане на документи, чието предложение технически няма как да се обезпечи в момента и ще доведе до купуване на устройства като принтери например, за които се изискват средства.  Относно билета за две линии – преди години приехме неговата отмяна, защото се използваше изключително малко от гражданите. А относно въвеждане на безплатен транспорт до Витоша и намаляване цената на картата „метро плюс“, трябва да отбележим, че за това липсват всякакви аргументации и обосновки. Безспорно е хубаво да се правят такива предложения, защото звучат атрактивно и добре, но първо трябва да си направиш съответните сметки за разходи и как те ще се отразят като цяло на транспорта и на икономическата рамка“, каза още Зарков.\r\nПредстои новата наредба да бъде обсъдена по-обстойно от съветниците на следващото заседание на Столичния общински съвет.\r\nВъв връзка с втората тема за паркирането и увеличаването на обхвата на зелената зона в София БСП обясниха, че са провели две анкети сред гражданите - едната на място сред хората, които искат въвеждането на такава на техните улици, и една в онлайн пространството. „От първата излиза, че наистина столичани имат желание за въвеждане на зона. Възниква обаче един друг проблем – според хората, живеещи на прилежащите на тези улици, с въвеждането на зелена зона, онези, които не желаят да плащат за такава, ще започнат да паркират на техните улици“, каза още той и посочи, че опасенията им са, че така ще се получи ефектът на почистването на снега – взимаш от едно място и трупаш на друго. „Направихме и онлайн анкета, в която участие взеха и граждани от цяла София – в нея противно на другата отговорът е, че не се подкрепя разширяването на зелената зона. Над 80% смятат, че това няма да реши проблема с паркирането и считат, че паркингите са една добра алтернатива за справянето с него“, обясни Паргов. Той посочи, че по-доброто решение и според общинските съветници на БСП е изграждането на подземни и наземни паркинги. „Цената на паркингите ще е същата като на действащите в момента синя и зелена зона, но целта е да приберем колите от улиците и така те по-лесно да бъдат почиствани например“, обясни Паргов.\r\nНа искането на БСП за повече паркинги общинският съветник от ГЕРБ Зафир Зарков отговори, че това е процес, по който се работи вече от години и това ще продължи и занапред. „Колкото до зелената зона – показателно е, че именно прехвърлянето на автомобили на съседни улици е намаляло след въвеждането на такава. Преди две години например беше въведена Зелена зона в кв. „Изток“ и до момента не се говори за нейно увеличаване. Всъщност инициативата за разширяването на зоните не трябва да се търси в Столичния общински съвет, тя е на гражданите, които инициират подписки и желания, предлагат ги на районните кметове, а те на СОС. Така че процесът е обратен – върви от самите живущи към общинските съветници“, обясни Зарков.\r\nЦветилена СИМЕОНОВА", "date": "2018.03.01", "title": "БСП и ГЕРБ в задочен спор за градския транспорт и паркирането в София (ОБЗОР)"}
{"url": "http://www.focus-news.net/news/2018/03/01/2494874/nad-300-delegati-diskutiraha-problemite-pred-balgarskite-obshtini-s-predstaviteli-na-izpalnitelnata-vlast-na-31-to-obshto-sabranie-na-nsorb.html", "text": "При изключително голям интерес приключи 31-то Общо събрание на Националното сдружение на общините в Република България (НСОРБ), в рамките на което се проведе дискусионния форум „Актуални проблеми и бъдеща визия за общинските проекти”, съобщиха от НСОРБ. Въпреки затруднената зимна обстановка, над 300 делегати взеха участие в заседанието. Кметовете и общинските съветници активно участваха в дебата с представителите на изпълнителната власт и представиха пред министрите актуални теми от общинския дневен ред. \r\nЗа реално въвеждане на местни икономически, данъчни и екологични политики, включително за нови приходоизточници в общинските бюджети, призова вицепремиерът Томислав Дончев. В тази посока би могло да се обсъди отварянето на по-широки долни и горни граници на ставките на местните данъци и такси, като всяка община съгласно спецификата си чрез тях провежда самостоятелна местна данъчна политика. Дебат следва да се проведе и по данъка за автомобилите, като чрез различни инициативи се стимулира употребата на новите автомобили, които са много по - екологични, но в разрез на това собствениците им заплащат по-високи данъци.Заместник-министър председателят призова за качествено изпълнение на проектите с европейски средства, за ефективно натоварване на изградените инфраструктури и гарантиране на устойчивостта им. Томислав Дончев дискутира с делегатите актуални въпроси, свързани с практическо въвеждането на електронното управление. 109 общини вече са част от електронния обмен на документи между публичните администрации, 38 общини са в готовност за присъединяване, а 8 общини са подали заявления за достъп до е-обмена.\r\nНационалната програма за енергийна ефективност на многофамилните жилищни сгради носи много и видими икономически, социални и екологични ползи за гражданите ни, това заяви министърът на регионалното развитие и благоустройството Николай Нанков пред делегатите на Общото събрание. Кметовете призоваха за продължаване на програмата и финансиране на всички сгради със сключени договори до края на 2016 г. Председателят на УС на НСОРБ Даниел Панов предложи и програмата на Сдружението бе допълнена с активна работа в посока продължаване на програмата.\r\nМинистър Нанков разясни подробности за подготовката на новия Закон за ВиК услугите, както и за възможностите за финансиране на общинските инвестиции и отговорности в сектора. Общините настояха за пореден път за по-прецизен подход при налагане на финансови корекции по проектите, подкрепени от Оперативна програма „Региони в растеж”.\r\nМинистърът на земеделието, храните и горите Румен Порожанов и заместник-изпълнителният директор на Държавен фонд „Земеделие” Атидже Вели представиха актуална информация за договорирането на общинските проекти от първия прием по Програмата за развитие на селските райони и предстоящата втора и последна покана за набиране на проекти по подмярка 7.2. от програмата. Въпросите към министъра бяха свързани и с подготовката на следващата Многогодишна финансова рамка на Европейския съюз за периода след 2020 година. Участниците във форума подчертаха, че е от особено значение постоянния диалог и координация на усилията за отстояване на максимално благоприятна за българските общини подкрепа по линия на бъдещата Обща селскостопанска политика. От особена важност е защитата на достатъчен ресурс по втория й стълб и по категорично полезния за всички заинтересовани страни на местно ниво подход на „Воденото от общностите местно развитие” (ВОМР). Обсъдени бяха и възможностите за използване на остатъчния поземлен фонд за общински инвестиционни проекти.\r\nЕвродепутатът Андрей Новаков представи пред събранието персепктивите за развитие на о на Европейския съюз и Многогодишната му финансова рамка след 2020 г. Бе подчертано, че е  важна координацията на съвместните усилия за създаване на условия за максимална защита на националните ни интереси по бъдещите програми, финансирани от европейските фондове.", "date": "2018.03.01", "title": "Над 300 делегати дискутираха проблемите пред българските общини с представители на изпълнителната власт на 31-то Общо събрание на НСОРБ"}
{"url": "http://www.focus-news.net/news/2018/03/01/2494905/press-24-makedoniya-sedemgodishno-dete-e-pregazeno-v-nish-dokato-se-e-parzalyalo-s-sheyna.html", "text": "Седемгодишно момче е прегазено в Ниш, докато се е пързаляло с шейна, предава скопската електронна медия Press 24. \r\nТрагедията, която разтърси югоизточния сръбски град, се е разиграла в обедните часове на деня. Детето е загинало на място, след като е било ударен от автомобил. Разследва се как водачът, 39-годишен мъж, е загубил контрол над превозното средство и е блъснал детето, което се е пързаляло с обратната на движението на автомобила посока. : Тереза Герова", "date": "2018.03.01", "title": "Press 24 (Македония): Седемгодишно дете е прегазено в Ниш, докато се е пързаляло с шейна"}
{"url": "http://www.focus-news.net/news/2018/03/01/2494906/plovdiv-nad-300-novi-znamena-sa-montirani-v-grada-po-povod-3-ti-mart-natsionalniya-praznik-na-balgariya.html", "text": "Над 300 нови знамена са монтирани в Пловдив по повод 3-ти март – Националния празник на България. Това съобщи за Радио „Фокус“ – Пловдив Иван Стоянов, директор на ОП „Чистота“. По думите му нови големи национални трибагреници с внушителните размери 7,5 на 4,5 метра се веят върху 15-метровите пилони на 6-те входа на Пловдив в навечерието на празника. „За Националния празник екипи на ОП „Чистота“ по традиция обновиха и знамената 80/150 сантиметра по стълбовете на всички входно-изходни артерии в града. По поръчка на Община Пловдив са изработени общо 300 флага – с националния трикольор, герба на Пловдив и новото лого на „Пловдив – Европейска столица на културата 2019“, каза Стоянов. Той припомни, че знамената в Пловдив се обновяват два пъти годишно – в навечерието на 3-ти март и на 6-ти септември – Съединението на България. „Нови флагове се монтират също на площад „Стефан Стамболов“ до сградата на Общината, Римския стадион, Римския акведукт на ул. „Коматевско шосе“ и други емблематични места, свързани с културно-историческото наследство и съвременното развитие на града“, добави Иван Стоянов.\r\nТони МИХАЙЛОВ", "date": "2018.03.01", "title": "Пловдив: Над 300 нови знамена са монтирани в града по повод 3-ти март – Националния празник на България"}
{"url": "http://www.focus-news.net/news/2018/03/01/2494907/originalnite-znamena-na-balgarskoto-opalchenie-predstavya-natsionalniyat-voennoistoricheski-muzey.html", "text": "В чест на 140-ата годишнина от Освобождението на България посетителите на Националния военноисторически музей (НВИМ) ще имат уникалната възможност да видят оригиналните знамена на Българското опълчение, сред които е и Самарското знаме. Светините – символ на стремежа на българския народ към свобода, ще бъдат експонирани на 3 март, когато музеят традиционно ще работи с вход свободен за постоянната хронологична и външната си експозиция. Това съобщиха от пресцентъра на НВИМ.\r\nОригиналните знамена на Опълчението, пренесли през десетилетията героизма на българите и устрема на народа за извоюване на свободата си, са пет. Най-популярните са Самарското знаме, връчено на 3-та опълченска дружина, и знамето на Горнооряховските въстаници, ушито за Априлското въстание и връчено на 4-та дружина по време на Руско-турската война. Това са и единствените две знамена, участвали във войната и развявани в кръвопролитните боеве при Стара Загора, Шипка и Шейново.\r\nЗнамената на 1-ва и 2-ра дружина са ушити по поръчение на Добродетелната дружина, а със средства на българската общност в гр. Киев е изработено знамето на 5-а дружина. Те не са участвали в бойни действия по време на Руско-турската война, но се развяват като знамена на Опълчението на военния парад в Пловдив на 30 август 1878 г. Въпреки че само две от тях са свидетели на героизма на българите по пътя към свободата, всичките пет имат своя боен път. След Освобождението те стават знамена на Българската земска войска и участват във войните за национално обединение.\r\nЗнамената, с изключение на Самарското, което ще е изложено само на 3 март, ще бъдат експонирани и достъпни за публиката до 11 март в работните дни на музея.", "date": "2018.03.01", "title": "Оригиналните знамена на българското опълчение представя Националният военноисторически музей"}
{"url": "http://www.focus-news.net/news/2018/03/01/2494908/afp-kanada-obyavi-za-nepriemlivi-mitata-varhu-aluminiya-i-stomanata-obyaveni-ot-donald-tramp.html", "text": "Канадският министър на търговията Франсоа Филип-Шампан определи в четвъртък, предложените от САЩ мита върху вноса на алуминия и стоманата, като „непремливи“, предава AFP.\r\n„Ще следим ситуацията внимателно“, завява Франсоа Филип-Шампан в парламента.\r\n„Всички мита или квоти, които бъдат наложени върху нашата Канадска стоменена и алуминиева индустрия, биха били неприемливи. Всяко такова решение ще има ефект и от двете страни на границата“, добавя той. Юлиян Марков", "date": "2018.03.01", "title": "AFP: Канада обяви за неприемливи митата върху алуминия и стоманата, обявени от Доналд Тръмп"}
{"url": "http://www.focus-news.net/news/2018/03/01/2494909/afpnay-malko-shest-tsivilni-sa-ubiti-pri-mezhduplemenni-sblasatsi-v-libiya.html", "text": "Най-малко шест цивилни граждани са убити при междуплеменни сблъсъци в Южна Либия, предава AFP. \r\nСблъсъците  през последния месец, избухнали в южния либийски гард Себха, на 600 километра южно от столицата Триполи, са поредната проява на насилие в размирния район , обхванат от междуплеменни вражди. Пострадала е болница, подложена на повтарящи се атаки. От мисията на ООН в Либия съобщават, че са „дълбоко загрижени от ескалацията на военния конфликт в либийския град Себха, където са убити най-малко шест човека и са ранени девет\". Говорител на болницата съобщава, че между загиналите има 15-годишно момиче и жена на 35 години. Юлиян Марков", "date": "2018.03.01", "title": "AFP:Най-малко  шест  цивилни са убити при междуплеменни  сблъсъци в Либия"}
{"url": "http://www.focus-news.net/news/2018/03/01/2494899/afp-karles-puchdemon-potvardi-otteglyaneto-na-kandidaturata-si-za-predsedatel-na-zheneraliteta-na-kataluniya.html", "text": "Карлес Пучдемон потвърди в четвъртък, че оттегля кандидатурата си за преназначаване на поста председател на Женералитета на Каталуния в опит да прекрати политическа безизходица след седмици на напрегнати преговори между сепаратистките партии в Барселона, предава AFP.\r\n„Няма да се кандидатирам за кандидат за регионален президент\", обяви Пучдемон, който е в изгнание в Белгия, във видеоклип, публикуван в социалните медии.: Тереза Герова", "date": "2018.03.01", "title": "AFP: Карлес Пучдемон потвърди оттеглянето на кандидатурата си за председател на Женералитета на Каталуния"}
{"url": "http://www.focus-news.net/news/2018/03/01/2494895/reuters-karles-puchdemon-otteglya-kandidaturata-si-za-predsedatel-na-zheneraliteta-na-kataluniya.html", "text": "Карлес Пучдемон оттегля кандидатурата си за председател на Женералитета на Каталуния,  за да остави друг кандидат да заеме поста, съобщи в четвъртък вестник „Ел Наионал\", цитирайки източници от партията бившия лидер на североизточния испански регион, предава Reuters.\r\nПучдемон ще предложи за „независим\" кандидат Жорди Санчес, който в момента е задържан в Мадрид по обвинения в организирането на бунт, като алтернативна фигура за поста.\r\nГоворителят на Пучдемон в Брюксел не успя да потвърди дали докладът е истина. \r\nКаталуния е управлявана директно от Мадрид през последните четири месеца, откакто испанският премиер Мариано Рахой се позова на конституционните правомощия, за да поеме властта в региона след едностранното обявяване на независимост през октомври.\r\nПо-рано в четвъртък каталунският парламент гласува в подкрепа на Пучдемон и отново потвърди валидността на проведения на 1 октомври референдум за независимост в напрегна първа сесия на парламента след изборите през декември.: Тереза Герова", "date": "2018.03.01", "title": "Reuters: Карлес Пучдемон оттегля кандидатурата си за председател на Женералитета на Каталуния"}
{"url": "http://www.focus-news.net/news/2018/03/01/2494911/afp-donald-tramp-predlaga-nay-tezhkoto-nakazanie-za-narko-targovtsite.html", "text": "Американският президент Доналд Тръмп предлага „най-тежкото“ наказание за нарко търговците, предава AFP.\r\nВ четвъртък Доналд Тръмп настоя за смъртна присъда за нарко търговците , засилвайки реториката  за твърд подход към престъпността на фона на кризата, свързана с употребата на наркотици, която отнема живота на над 200 американци дневно.\r\n„Нарко търговците и нарко разпространителите нанасят вреда наистина“ заявява Тръмп на среща в Белия дом, посветена на кризата, свързана с употребата на наркотици.\r\n„Някои страни имат много, много сурово наказание. Най-тежкото наказание и между другото те имат много по-малък проблем в сравнение с нас“, казва на срещата той.\r\nНеговите коментари  подкрепят слуховете, че той говори с одобрение за политиките на много противоречивия филипински президент Родриго Дутерте. Юлиян Марков", "date": "2018.03.01", "title": "AFP: Доналд Тръмп предлага „най-тежкото“ наказание за нарко търговците"}
{"url": "http://www.focus-news.net/news/2018/03/01/2494903/sloboden-pechat-makedoniya-publikuvani-sa-otkasi-ot-proshtalnite-pisma-na-slobodan-pralyak.html", "text": "Публикувани са откъси от двете прощални писма на военновременния генерал на босненските хървати Слободан Праляк, който извърши зрелищно самоубийство в съдебната зала на Международния наказателен съд за бивша Югославия в Хага, съобщава скопското електронно издание „Слободен печат“.\r\nДвете писма са написани на 27 ноември 2017 г., два дни преди обявяването на присъдата. Едното от тях е адресирано до семейството, а другото – до съпругата на Праляк. В тях ясно личат мотивите са самоубийството му.\r\n„Реших отдавна да сложа край живота си, ако бъда признат за виновен - съзнателно, обмислено и спокойно\", пише Праляк в писмото до семейството си.\r\nСъпругата си той моли да разкрие писмото, предназначено за семейството, за да предотврати разпространяването на лъжи. : Тереза Герова", "date": "2018.03.01", "title": "„Слободен печат“ (Македония): Публикувани са откъси от прощалните писма на Слободан Праляк"}
{"url": "http://www.focus-news.net/news/2018/03/01/2494904/darzhavata-iska-uchastie-v-sdelkata-za-chez-obzor.html", "text": "Сделката за продажбата на ЧЕЗ бе тема номер 1 още от сутринта. От правителствената информационна служба съобщиха, че министър-председателят Бойко Борисов е провел телефонен разговор с чешкия си колега Андрей Бабиш късно снощи. Правителствените ръководители на двете страни са заявили в разговора, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп. \r\nРано сутринта в Министерски съвет се проведе среща между премиера Бойко Борисов и  Гинка Върбакова, собственик на „Инерком България“. В разговора участваха още вицепремиерът Томислав Дончев и министърът на финансите Владислав Горанов. След срещата министърът на финансите коментира, че правителството е заявило ясна воля, че иска да участва в сделката за ЧЕЗ по един или друг начин. Горанов  поясни, че ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе подобна сделка. Министър Горанов допълни, че държавата е в много деликатна ситуация, тъй като се  включва на етап, в който има подписан договор за покупко-продажба. По думите му страната ни зависи от волята на две независими от влиянието на държавата частни субекта – в ЧЕЗ и „Инерком България“.\r\nОт своя страна собственикът на „Инерком България“ Гинка Върбакова заяви, че е склонна държавата да участва в  сделката с ЧЕЗ, ако това ще успокои крайния потребител. Тя посочи, че заминава за Чехия, за да може да разговаря с продавача и за възможностите, по които може да се случи това. \r\nМеждувременно лидерът на БСП Корнелия Нинова се срещна с чешкия посланик Душан Щраух, на който връчи писмо до чешкия премиер Андрей Бабиш относно продажбата на ЧЕЗ. Тя обяви още, че БСП започва подписка сред българските граждани за спиране на сделката и след това ще бъде внесено искане в чешки или български съд. Тя разкритикува премиера, че се е докарал дотам да се моли на Гинка Върбакова да прехвърли акции на ЧЕЗ на държавата. \r\nСлед срещата в Министерски съвет веднага последваха коментари в парламента. Председателят на ПГ на „Обединени патриоти“ Волен Сидеров коментира, че държавата трябва да има поне блокираща квота, за да може да контролира ЕРП-тата. Председателят на ДПС Мустафа Карадайъ заяви, че от партията трябва да се запознаят с фактите за срещата за ЧЕЗ и тогава ще се произнесат.\r\nПо темата се изказа и президентът Румен Радев. Той заяви, че хаотичните действия на правителството противоречат на собствените му декларации. \"За мен тревожното е, че службите не сработиха по този казус и вече витае съвсем закономерно въпросът дали те обслужват държавата или комфорта на управляващите. Тревожно е, че демократичните механизми за контрол също се оказват безсилни\" заяви президентът.\r\nПо-късно през деня почти 4 часа институциите предоставяха информация за сделката за ЧЕЗ на заседание на две комисии в парламента. От ДАНС обявиха, че по информация на Прокуратурата срещу фирмата купувач на ЧЕЗ „Инерком“ не са водени преписки и дела. От КЕВР изтъкнаха, че сделката за ЧЕЗ не е финализирана и затова не могат да проверяват фирмата на Гинка Върбакова, която още не е лицензиант. Главният изпълнителен директор на Българска банка за развитие Стоян Мавродиев заяви, че нито един лев от банката не е ангажиран със сделката за ЧЕЗ. Той уточни, че премиерът Бойко Борисов не е оказвал влияние на нито една сделка на банката. Според собственика на „Инерком“ Гинка Върбакова някои политици са видели в сделката за ЧЕЗ възможност да повишат рейтинга си. Заради обидните квалификации и изявления фирмата ще търси правата си в съда. По повод диражирания в медиите въпрос как Гинка от Пазарджик може да купи ЧЕЗ, самата тя зададе въпроса как може млада дама на 28 години от село Крушовица да си купи „Техноимпекс“. Тя отрече да е познавала премиера преди днешната среща в МС и да има офшорни компании. На заседанието в спор влязоха управляващи и опозиция. Председателят на ПГ на ГЕРБ Цветан Цветанов попита дали опозицията не обслужва някой от кандидатите в съревнованието за ЧЕЗ. В отговор Корнелия Нинова го призова да назове поименно кого точно защитава БСП. Тя заяви, че тези обвинения ще заведат ГЕРБ обратно в Страсбург. След това депутатите от БСП напуснаха заседанието. Енергийният министър Теменужка Петкова заяви, че никой от правителството не е знаел какъв ще бъде изходът от сделката за ЧЕЗ. Тя изтъкна, че причината за оставката й е ясна, а какво ще се случи оттук нататък е решение на премиера и коалиционните партньори. Заради клауза за конфиденциалност в договора за продажба на ЧЕЗ втората част от заседанието беше закрита.\r\nВицепремиерът Валери Симеонов също коментира казуса, като изтъкна, че с намесата по продажбата на ЧЕЗ правителството излиза от заплетената ситуация, но като цяло не е добре държавата да се меси директно в пазарна сделка. \"БСП са пощръклели напоследък – не търсете стратегия в действията им по сделката с ЧЕЗ. Те правят от всяко нещо скандал, за да могат да са в центъра на медийното внимание. Недейте да търсите дълбока стратегия в действията им\", заяви Симеонов. Според него има основания народът да бъде спокоен по сделката с ЧЕЗ.", "date": "2018.03.01", "title": "Държавата иска участие в сделката за ЧЕЗ (ОБЗОР)"}
{"url": "http://www.focus-news.net/news/2018/03/01/2494910/afp-bivshiyat-brazilskiyat-prezident-zayavyava-che-e-nevinen-i-ne-se-strahuva-ot-zatvora.html", "text": "Бившият бразилският президент Луис Инацио Лула да Силва  заявява, че е невинен и не се страхува от затвора, предава AFP.\r\n„Работя за опцията относно моята кандидатура на изборите и това, че ще спечеля в съда и ще докажа своята невинност“, заявява 72-годишният бивш президент, осъден на 12 години затвор по обвинение в корупция. Той заемаше президентския пост от 2003 до 2010 година, като беше най-популярния президент в историята на Бразилия. Лула да Силва обжалва своята присъда и води по популярност в проучванията на социолозите за президентските избори през октомври. Юлиян Марков", "date": "2018.03.01", "title": "AFP: Бившият бразилският президент заявява, че е невинен и не се страхува от затвора"}
{"url": "http://www.focus-news.net/news/2018/03/01/2494894/krasen-stanchev-ikonomist-ima-nastroenie-s-pari-na-danakoplattsite-da-se-kupyat-dyalove-ot-chez.html", "text": "Има настроение с пари на данъкоплатците да се купят дялове от ЧЕЗ. Това каза в интервю за Радио „Фокус“ Красен Станчев, основател на Института за пазарна икономика. Той добави, че европейското законодателство забранява монопол или свързване на разпределението с производството на електроенергия. Така предложението на министъра на финансите Владислав Горанов едно от съществуващите дружества - БЕХ или НЕК, да купят дял в ЧЕЗ, няма как да се осъществи. Станчев обясни, че проблемът с ЧЕЗ и всички останали дружества, които са завели дела срещу България, е следствие от лошото управление на сектора. „Политическият риск тогава, когато имаме държавна собственост на това предприятие, би се покачил, което пък ще се отрази на кредитния рейтинг на това предприятие и вероятно на кредитния рейтинг на страната. Тоест управлението ще поскъпне поради чисто борсови механизми. И трето, но не и по значение, политическите партии ще бъдат много доволни от такова развитие, защото ще имат такава възможност, която не съществува от доста отдавна, да назначават свои хора в частни или в държавни дружества“, коментира Красен Станчев. Той припомни, че такъв тип назначения са довели до политико-парламентарната криза през 1995-та година. Той допълни, че правителството не може да бъде собственик на ЧЕЗ. По думите му трябва да се създаде нова компания. „Ако считаме, че одържавяването на дружеството е възможно, означава, че се връщаме към периода на управление на БКП“, коментира Станчев.", "date": "2018.03.01", "title": "Красен Станчев, икономист: Има настроение с пари на данъкоплатците да се купят дялове от ЧЕЗ"}
{"url": "http://www.focus-news.net/news/2018/03/01/2494897/andrey-raychev-sotsiolog-zavrazkata-na-seriala-chez-e-nalitse-ochakva-se-kulminatsiyata.html", "text": "Завръзката на сериала „ЧЕЗ“ е налице, очаква се кулминацията. Това каза в интервю за Радио „Фокус“ социологът Андрей Райчев. По думите му най-впечатляващ е броят на хората, които за запознати със скандала и се изказват по въпроса, а именно 96% от населението. Райчев добави, че това е много рядък процент, тъй като на практика със скандала са запознати всички. Според него фактът, че сериалът „ЧЕЗ“ е гледан от всички, усложнява задачата пред правителството. „Ако премиерът Бойко Борисов не успее да развали сделката, този път ще има много сериозни последици за него“, каза социологът. „Най-лошото нещо за Борисов е това да продължава. На него му трябва някаква развръзка. Колкото по-дълго, толкова по-лошо за него и обратно за неговите противници. Колкото повече продължава, толкова по-вероятно е управляващите да получат топене на електорат. Тъй като българите казват – „тук има нещо гнило, някаква скрита картина, моля ви, прекратете безобразията“. Лампата ще трябва в някой момент да се светне и колкото по-късно, толкова по-лошо за властта“, каза социологът Андрей Райчев. Той допълни, че финалът на сериала е възможно да представлява „разходка до урните“. Случващото се не е уличен скандал. Това е класически парламентарен, медиен скандал, добави Райчев. Той каза още, че обективна оценка на ситуацията може да бъде дадена едва след месец. Ако тръгне спадане на електората на управляващите, това ще промени и ситуацията в страната, завърши коментара си социологът.", "date": "2018.03.01", "title": "Андрей Райчев, социолог: Завръзката на сериала „ЧЕЗ“ е налице, очаква се кулминацията"}
{"url": "http://www.focus-news.net/news/2018/03/01/2494835/ginka-varbakova-ne-mi-e-izvestno-saprugat-mi-da-poznava-premiera-boyko-borisov-i-da-se-e-sreshtal-s-nego.html", "text": "На мен не ми е известно съпругът ми да познава Бойко Борисов и да се е срещал с него. Това каза Гинка Върбакова, собственик на компанията купувач на ЧЕЗ „Инерком България“ ЕАД в отговор на въпрос на депутата от БСП Елена Йончева дали съпругът й се познава с премиера Бойко Борисов и дали се е срещал с него извън МС на съвместното заседание на комисиите по енергетика и контрол над службите, предаде репортер на Агенция „Фокус“.  „Бизнесът и политиката са две различни сфери. Вие политиците създавате законите, а ние трябва да ги спазваме“, коментира тя. „Не съм искала и не искам да познавам политици, извън официалната част. Затова не ме познавате и никой не е знаел за мен до този момент“, заяви Гинка Върбакова. \r\nБиляна ИВАНОВА", "date": "2018.03.01", "title": "Гинка Върбакова: Не ми е известно съпругът ми да познава премиера Бойко Борисов и да се е срещал с него"}
