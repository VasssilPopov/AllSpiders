{"url": "http://www.focus-news.net/news/2018/09/01/2562356/futbol-izigraha-se-dva-macha-ot-tretiya-kraga-na-italianskata-seriya-a.html", "text": "Футбол:Изиграха се два мача от третия кръга на италианската серия А. Интер победи като гост Болоня с 3:0 с голове на Наинголан, Кандрева и Перишич. Ювентус победи като гост Парма с 2:1 с голове на Манджукич и Матюиди за чернобелите. За Парма точен бе Жервиньо. Кристиано Роналдо игра цял мач, но отново не успя да се разпише. След играните днес мачове Ювентус води във временното класиране с девет точки и три победи, следван от Наполи и Спал, които имат по две победи и мач по-малко.", "date": "2018.09.01", "title": "Футбол: Изиграха се два мача от третия кръга на италианската серия А"}
{"url": "http://www.focus-news.net/news/2018/09/01/2562321/sport-evertan-zavarshi-naravno-s-haradsfiyld-sauthemptan-pobedi-kristal-palas.html", "text": "Евертън завърши наравно 1:1 с Хъдърсфийлд като домакин в мач от четвъртия кръг на английската „Премиър лийг“. Гостите поведоха в резултата с гол на Филип Билинг в 34-ата минута, но Евертън изравни в 36-ата с попадение на Доминик Калвърт-Люин. Евертън се изкачи на седма позиция с шест точки, докато Хъдърсфийлд остава 17-ти с две точки.  \r\nВ друг двубой от кръга Саутхемптън постигна първата си победа за сезона, след като се наложи над Кристъл Палас като гост с 2:0. Попаденията отбелязаха Дани Ингс и Пиер-Емил Хьойберг. След мача Саутхемптън се изкачи до десета позиция, а Кристъл Палас остава 15-ти.", "date": "2018.09.01", "title": "Спорт: Евертън завърши наравно с Хъръдсфийлд, Саутхемптън победи Кристъл Палас"}
{"url": "http://www.focus-news.net/news/2018/09/01/2562322/veliko-tarnovo-blizo-800-000-leva-sa-neobhodimi-za-ukrepvaneto-na-tri-svlachishta-v-obshtina-zlataritsa.html", "text": "Близо 800 000 лева са необходими за укрепването на три свлачища в община Златарица. Това съобщи за  Радио „Фокус“ – Велико Търново  кметът Пенчо Чанев. Близо 200 000 лева са необходими за това в село Долно Шивачево. От Общината са заделили собствен ресурс за тази дейност в размер на 115 000 лева. Фирмата, спечелила обществената поръчка, обаче се е отказала. Започната е нова процедура за набиране на кандидати. Фирмата, участвала във втората обществена поръчка, е обявила по-висока цена – с около 80 000 лева, което увеличава общата сума на 190 000 лева. Пенчо Чанев припомни, че в село Калайджии свлачищата са две. Последното свличане на земна маса бе през месец март. То се образува на кръстовище в селото, между ул. „3-та“ и „4-та“. Свлачищните процеси продължават и 1/3 от населението в населеното място може да бъде откъснато от света, ако не се вземат мерки преди започването на зимния сезон. Според количествен-стойностната сметка за укрепването ще са необходими около 400 000 лева. За ремонт на старото свлачище в селото са нужни 200 000 лева. Проектът за него е внесен за одобрение от Междуведомствената комисия за възстановяване и подпомагане към Министерския съвет. \r\nБлизо 50 са свлачищата на територията на община Златарица, като половината от тях са активни. Общината е на едно от челните места в страната по брой на свлачища. \r\nНадежда КРЪСТЕВА", "date": "2018.09.01", "title": "Велико Търново: Близо 800 000 лева са необходими за укрепването на три свлачища в община Златарица"}
{"url": "http://www.focus-news.net/news/2018/09/01/2562323/ministar-nikolina-angelkova-pravitelstvoto-e-stabilno-imame-edin-ot-nay-visokite-finansovi-reytingi.html", "text": "Правителството е стабилно, имаме един от най високите финансови рейтинги за стабилност, безработицата е ниска, създават се изключително добри условия за инвестиции в страната. Това каза пред журналисти във Велинград министърът на туризма Николина Ангелкова, предаде репортер на  Радио \"Фокус\" - Пазарджик.  Тя обясни, че един от най-големите приоритети на изпълнителната власт е свързан с намаляване на административната тежест, както и създаването на електронно правителство. \"Специално в областта на туризма с последните промени в Закона за туризма облекчихме процедурите по издаването на електронни документи, а до края на годината ще заработи и он лайн категоризацията. Опитваме се максимално да облекчаваме гражданите и бизнеса, което от своя страна ще доведе до засилване на интереса към инвестиции и до подобряване на икономическата стабилност и благосъстоянието\", коментира Ангелкова.  \r\nНа въпрос за новите имена в правителството, та каза, че  премиерът  вече е съобщил, че в понеделник се очакват срещи с коалиционните партньори, за да се определи кои да  бъдат новите министри \"Работих прекрасно и с тримата ми колеги, които подадоха оставки и искам да им благодаря, защото туристическият сектор зависи от усилията на много хора\", допълни Ангелкова. \r\nВаня НИКОЛОВА", "date": "2018.09.01", "title": "Министър Николина Ангелкова: Правителството е стабилно, имаме един от най-високите финансови рейтинги"}
{"url": "http://www.focus-news.net/news/2018/09/01/2562325/nad-250-mladezhi-ot-tsyalata-strana-se-vklyuchiha-v-letniya-universitet-na-mgerb-pod-mototo-samo-istinata-ne-na-falshivite-novini-obzor.html", "text": "Над 250 младежи от цялата страна се включиха в летния университет на МГЕРБ в к.к. „Св. Св. Константин и Елена“ край Варна, който тази година се провежда под мотото „Само истината, не на фалшивите новини“.  Министър-председателят Бойко Борисов  поздрави младежите, отбелязвайки, че България е пример как трябва да се охранява външната граница на Европейския съюз. Той подчерта, че редица европейски лидери лично са се убедили в това по време на посещенията си у нас. Бойко Борисов изрази мнение, че в момента международната обстановка е по-сложна от всякога. Непрекъснато има санкции между най-големите държави и икономики. Тонът между някои европейски лидери се изостри. Свидетели сме на най-мащабните военни учения в Европа от 80-те години насам. Милиарди се дават са превъоръжаване сега вместо за социални услуги, здраве, обясни Борисов и допълни, че само когато европейските страни работят заедно могат да бъдат конкуренти на САЩ, Китай, Русия и т.н. По темата с феномена фалшиви новини българският министър-председател подчерта, че те са голяма заплаха, която е способна дори да събори правителство.  \r\nС лекция на тема „Истината, илюзиите и лъжите в политиката“ в летния университет се включи  председателят на ПГ на ГЕРБ и зам.-председател на партията Цветан Цветанов.  Той сподели, че ПП ГЕРБ се е сблъскала с този феномен през 2016 година и все още не е била подготвена. След съответните анализи за изборите през 2017 година всички структури на ГЕРБ в страната бяха ангажирани да запознаят хората с реалните обстоятелства и да опровергаят лъжите“, отчете зам.-председателят на ГЕРБ. Цветан Цветанов изрази мнение, че в днешно време политическите опоненти на ГЕРБ много умело се възползват от силата на фалшивите новини. Единствената цел на БСП е да дестабилизират страната и да поемат властта и това е причината толкова усилено да лансират фалшиви новини, подчерта той. Зам.-председателят на ГЕРБ Цветан Цветанов обясни, че причината за афинитета на опозицията към фалшивите новини се дължи на тяхната неспособност да предложат алтернативна визия. \r\nС равносметка на Българското председателство на Съвета на ЕС във форума участва и  министърът на Българското председателство на съвета на ЕС Лиляна Павлова.  Тя подчерта, че чрез председателството България е заела важно и стратегическо място в света и ЕС и е постигната една индиректна цел  - коренна и трайна промяна на имиджа на страната ни. Тя бе категорична, че положителните резултати са постигнати, въпреки множеството фалшиви новини, предшестващи председателството ни. С манипулативни твърдения имаше опити да се внуши, че не можем да се справим с тази отговорна задача, че не сме на висотата на тази позиция, припомни министър Лиляна Павлова в контекста на мотото на политическата академия - „Само истината, не на фалшивите новини”.  \r\nПолитическата обстановка е достатъчно турбулентна и трябва да бъдем адекватни в способността си да противодействаме на фалшивите новини. Така  председателят на МГЕРБ и зам.-министър на външните работи Георг Георгиев  коментира темата на форума през тази година - „Само истината, не на фалшивите новини”. В ГЕРБ има политици, които въплъщават разбирането за морала и за това как да се произвежда качествен политически продукт и със своя личен пример всекидневно ни показват как да израстваме, каза Георг Георгиев и благодари на ръководството на партията и на фондация „Ханс Зайдел”, с чиято подкрепа се провежда Летния университет.   \r\nНай-доброто противодействие на фалшивите новини е човек да бъде добре информиран, да има знания, за да разбира процесите и взаимовръзките и това, което се цели с тях, заяви на свой ред пред участниците Богдан Мирчев, представител на фондация „Ханс Зайдел” в България. По думите му фалшивите новини предизвикват негативен ефект често дори само чрез бомбастичното си заглавие. Възможностите България да привлича чуждестранни инвеститори бяха във фокуса на дискусията, организирана на Летния университет на МГЕРБ във Варна, с бившия финансов министър Симеон Дянков. Пред младежите той посочи три ключови фактора, които са важни за развитието на инвестициите и са показателни, че в страната ни има добри условия за бизнес политическа стабилност, привличането на чуждестранни инвестиции и възможностите за разширяване на пазара.", "date": "2018.09.01", "title": "Над 250 младежи от цялата страна се включиха в летния университет на МГЕРБ под мотото „Само истината, не на фалшивите новини“ (ОБЗОР)"}
{"url": "http://www.focus-news.net/news/2018/09/01/2562329/afp-napadatelyat-ot-amsterdam-e-imal-teroristichen-motiv.html", "text": "Нападателят с нож, който намушка двама американски граждани на централната гара  в Амстердам в петък, е „имал терористичен мотив“, заявиха холандските власти в събота, предава  AFP . \r\n„След първоначалното изявление, стана ясно, че мъжът е имал терористичен мотив“, заявиха от общината в Амстердам в изявление. \r\nПолицията стреля и рани 19-годишният нападател от афганистански произход, след инцидента в петък.  Йонислав Дочев", "date": "2018.09.01", "title": "AFP: Нападателят от Амстердам е имал „терористичен мотив“"}
{"url": "http://www.focus-news.net/news/2018/09/01/2562328/ministar-nikolina-angelkova-vav-velingrad-obyavyavame-start-na-tretite-godishni-nagradi-v-turizma.html", "text": "От днес започва надпреварата за третите Годишни награди в туризма. Това заяви министърът на туризма Николина Ангелкова във Велинград, съобщиха от пресцентъра на  министерството . Тя даде начало на кандидатстването за призовете за 2018 г. в деня на честванията във Велинград, където се отбелязват 10 години от обявяването на града за СПА столица на Балканите, 70 години от създаването на Велинград и 100 години на организирания туризъм в региона. Община Велинград стана носител на първа награда за община за балнео- и СПА в първото издание на Годишните награди в туризма, организирани от Министерството на туризма през 2016 г. През миналата година пък общината се нареди на втора позиция.  \r\nДа получиш приз от тези награди е признание и редица общини и управители на атракции вече заявиха своя интерес. Това се доказва и от факта, че участниците в конкурса ежегодно се увеличават, отбеляза министър Ангелкова. През миналата година в надпреварата се включиха повече от 140 участници, а гласувалите бяха близо 95 хиляди. \r\nТя призова всички общини и туристическия бранш да участват активно в състезанието, тъй като това е добър начин да представят резултатите, които са постигнали през миналата година. \r\n„Бих искала да благодаря на представителите на местната власт и лично на кмета на Велинград д-р Костадин Коев за активната позиция и за усилията, които полага за превръщането на България в предпочитана и конкурентна туристическа дестинация“, подчерта министърът.  \r\nИ тази година кандидатурите за Годишните награди в туризма ще се подават в професионални и журналистически категории, ще има и обособена група за общини. Общо категориите са 16, кандидатства се онлайн на платформата www.tourismawards.bg. Там са описани подробно и всички условия, на които е необходимо да отговарят участниците. \r\nВсички желаещи ще подават своята кандидатура до средата на октомври. След това кандидатите, които отговарят на критериите, ще бъдат обявени на сайта на наградите и за тях ще започне гласуването. Чрез онлайн вот ще се избират победителите във всяка категория. Призьорите ще бъдат обявени на официална церемония през декември.  \r\nВсеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат. Конкурсът вече става традиция, очаквам и тази година оспорвана надпревара и в края й да отличим най-забележимите постижения в сектора, заключи министърът.  \r\nКатегориите, за които може да се подават заявления за участие, са:  \r\n1.\t„Туристическа атракция/обект“;  \r\n2.\t„Туристическо събитие“;  \r\n3.\t„Духът на България“;  \r\n4.\t„Специализиран туризъм“;  \r\n5.\t„Туристическа дестинация“;  \r\n6.\t„Иновации“;  \r\n7.\t„Журналистически материал на тема туризъм в България в печатна медия“; \r\n8.\t„Журналистически материал на тема туризъм в България в онлайн медия“; \r\n9.\t„Журналистически материал на тема туризъм в България в интернет блог“; \r\n10.\t„Журналистически материал на тема туризъм в България в радио“; \r\n11.\t„Журналистически материал на тема туризъм в България в телевизия“; \r\n12.\t„Община за планински туризъм“; \r\n13.\t„Община за морски туризъм“; \r\n14.\t„Община за балнео- и СПА туризъм“; \r\n15.\t„Община за културно-исторически туризъм“; \r\n16.\tГолямата награда - „Изборът на българите”, се определя сред всички обекти, включени  в „100-те национални“ и „50-те малко познати места“.", "date": "2018.09.01", "title": "Министър Николина Ангелкова във Велинград: Обявяваме старт на третите годишни награди в туризма"}
{"url": "http://www.focus-news.net/news/2018/09/01/2562326/sdruzhenie-treys-svoge-otstranyava-konstatiranite-defekti-po-pat-ii-16-svoge-sofiya.html", "text": "Сдружение \"Трейс Своге\" отстранява констатираните дефекти по път II-16 Своге - София, съобщиха от пресцентъра на  Агенция \"Пътна инфраструктура\" . Не се работи единствено в участъка на пътния инцидент. Работата на него ще започне веднага след завършване на процесуално-следствените работи и Агенция \"Пътна инфраструктура\" получи разрешение от разследващите органи.", "date": "2018.09.01", "title": "Сдружение \"Трейс Своге\" отстранява констатираните дефекти по път II-16 Своге – София"}
{"url": "http://www.focus-news.net/news/2018/09/01/2562331/dragan-chovich-chlen-na-predsedatelstvoto-na-bosna-i-hertsegovina-bosna-ne-e-sazdadena-po-myarka-na-harvatskiya-narod.html", "text": "Драган Чович, член на босненското колективно Председателство от редиците на хърватската общност заяви в събота, че положението на хърватите в Босна е сложно и че държавата не е организирана съгласно нуждите им, предава скопската електронна медия  „Локално“ . \r\n„Хърватите са най-малобройни от трите съставни народа в Босна и Херцеговина и държавата не е създадена по мярката на хърватския народ. Дейтънското мирно споразумение сложи край на войната, но остави Босна с два субекта и три съставни народа, където най-малобройният народ, хърватите, трябва да търсят своето място в условия, в които никой не проявява разбиране към нас“, заяви Чович по време на посещение в хърватския град Вуковар. \r\nВсе повече босненски политици правят подобни изявления през последните дни, откакто президентите на Сърбия и Косово, Александър Вучич и Хашим Тачи отвориха въпроса за преначертаване на границите с цел да получаване на две етнически хомогенни държави, отбелязва медията.  Йонислав Дочев", "date": "2018.09.01", "title": "Драган Чович, член на председателството на Босна и Херцеговина: Босна не е създадена по мярка на хърватския народ"}
{"url": "http://www.focus-news.net/news/2018/09/01/2562333/makedonskiyat-vitsepremier-buyar-osmani-albantsite-podkrepyat-referenduma.html", "text": "Демократичният съюз за интеграция (ДСИ) прецени, че няма нужда албанците да бъдат убеждавани да излязат на референдума. От партията на Али Ахмети вярват, че албанците ще подкрепят референдума и покрай това албанските проекти, като Закона за употреба на езиците, единната платформа на албанските политически партии, съответното представителство в институциите и конституционните промени, останаха в задънена улица, предава излъчващият на албански език скопски телевизионен канал  „Алсат-М“ . \r\nВицепремиерът на Македония Буяр Османи заяви, че албанците ще подкрепят референдума на 30 септември, който ще отвори пътя за членство в НАТО и ЕС. Османи оцени, че албанците ще се радват на стабилност, икономическо развитие и европейски стандарт, макар и тези въпроси да се обещават вече от няколко години. \r\n„Албанците не трябва да се убеждават за референдума. Албанците са онези, които от години искат Македония да стане част от НАТО и ЕС, тъй като Алиансът им гарантира, че ще са част от европейското семейство и никога няма да бъдат под влияние на Русия и нейната сфера на влияние в страните от региона. Албанците добре знаят как им се отразяват руските и източните влияния. Те искат веднъж и завинаги, заедно с другите албанци в региона, да бъдат част от европейското семейство и затова не трябва да бъдат убеждавани. Албанците очакват този ден. Албанците с нетърпение очакват 30 септември, за да могат веднъж и завинаги да прекъснат каквато и да било възможност за руско влияние към нас в бъдеще“, заяви Османи. \r\nДокато „Коалиция ЗА европейска Македония“ вярва, че и ВМРО-ДПМНЕ ще се включи към референдума, опозиционната партия все още мълчи. Албанските партии в опозиция, „Алианс за албанците“ и едното крило на движението БЕСА подкрепят референдума, но няма да бъдат част от коалицията.  Йонислав Дочев", "date": "2018.09.01", "title": "Македонският вицепремиер Буяр Османи: Албанците подкрепят референдума"}
{"url": "http://www.focus-news.net/news/2018/09/01/2562327/nova-tv-makedoniya-opozitsionnite-partii-sa-se-sreshtnali-s-hristiyan-mitskovski-za-referenduma.html", "text": "Председателят на опозиционната ВМРО-ДПМНЕ Християн Мицковски в събота е провел среща с лидерите на политическите партии, които са част от коалицията „За по-добра Македония“, съобщиха от партията, предава скопската електронна медия  „Нова ТВ“ . \r\nСпоред партийното съобщение, главна тема на разговорите е бил предстоящият референдум и позициите на партиите по отношение на този въпрос. \r\n„Доминираше мнението, че подписаният в Нивици (Преспа) договор със съседна Република Гърция е капитулантски акт и предизвиква дългосрочни вреди на няколко основи. С него се променя името на Република Македония, конституцията, националната идентичност, традицията, историята и културата. С капитулантския договор на Заев не само се изтрива македонският език и се отказва от македонците извън границите на държавата, Заев се отказва и от македонците в границите на Република Македония“, пише още в съобщението. \r\nКоалиционните партньори са се съгласили, че „този капитулантски договор, подписан от изнудени политици, не може и на трябва да бъде прикритие за общия грабеж, корупция и хедонизъм на властта“. \r\nХристиян Мицковски е известил коалиционните партньори, че ВМРО-ДПМНЕ продължава с дейностите на терен, с които партията ще приеме окончателната си позиция по отношение на референдума.  Йонислав Дочев", "date": "2018.09.01", "title": "„Нова ТВ“ (Македония): Опозиционните партии са се срещнали с Християн Мицковски за референдума"}
{"url": "http://www.focus-news.net/news/2018/09/01/2562079/predstoyashti-sabitiya-v-stranata-za-1-septemvri-agentsiya-fokus.html", "text": "*** \r\nОт 19.00 часа на площад „Николай Гяуров“ председателят на Народното събрание Цвета Караянчева ще участва в отбелязването на 70 години от създаването на Велинград и 10 години от обявяването му за СПА столица на Балканите. \r\n***   \r\nВ 16.00 часа във Велинград министърът на туризма Николина Ангелкова ще участва в кръгла маса на тема „Туристическа дестинация Родопи – перспектива и развитие“.  \r\n*** \r\nОт 09.30 часа в „Хотел София Балкан”, зала Средец ще се проведе Четвъртата Национална конференция на независимите оценители в България с международно участие. \r\n*** \r\nОт 11.15 часа в х-л \"Мираж\" ще се проведе II Национална младежка отчетно-изборна конференция на ПП АБВ.  Събитието ще започне с дискусия,  в която ще участва президентът на Република България в периода 2002-2012 г. и основател на АБВ Георги Първанов. От 15.00 часа ще започне дискусия по демографска и социална политика с участието на председателя на партията Румен Петков и Ивайло Калфин. От 17.30 часа ще бъде дарена тетралогията на Димитър Талев на Драматичен театър „Адриана Будевска“. \r\n*** \r\nОт 12.30 часа на плажа в Бургас ще стартира първата гонка на кайтсърф регатата Black Sea Kite Cup 2018. \r\n*** \r\nОт 17.00 часа от Магазия 1 ще отпътува кораб до остров Света Анастасия, където ще се проведе Музикален фестивал „Островът и приятели“. \r\n*** \r\nОт 18.15 часа в морската градина ще бъдат поднасени цветя пред паметника на Апостол Карамитев.  \r\n*** \r\nОт 19.00 часа на централния площад в града ще се проведе концерт, част от националното турне на Coca-Cola The Voice Happy Energy Tour. \r\n*** \r\nОт 16.30 до 18.00 часа на пътя за Калотина в пространството между автобусна спирка „Магазин Метро 2” (посока София) и светофара срещу хипермаркета, жители на Божурище ще излизат протест в подкрепа на Григор Григоров - шофьора, управлявал автобуса, катастрофирал край Своге. Протестът е под надслов „Протест за справедливо разследване на трагедията от Своге”.  \r\n*** \r\nОт 10.00 часа в „Гранд Хотел Варна“ в к.к. „Св. Св. Константин и Елена“ младежи ГЕРБ ще проведе 11-ия си летен университет под мотото „Само истината, НЕ на фалшивите новини“. В него ще участват председателят на ПГ на ГЕРБ и зам.-председател на партията Цветан Цветанов, председателят на МГЕРБ и зам.-министър на външните работи Георг Георгиев, кметът на Варна Иван Портних и др. \r\n*** \r\nОт 19.00 часа от входа на Морска градина до Летния театър  с дефиле на участниците ще започне XIII Национален фестивал на етносите „България за всички“ Варна 2018. От 20.00 часа в Летния театър ще се състои концерт.  \r\n***    \r\nОт 09.30 часа в центъра на селото ще се проведе „Баницата в делник и празник“ – празник на баницата.  \r\n***  \r\nОт 10.00 часа в парк „Марно поле“ ще започне Детска арт работилница и Панаир на търновските грънчари „Съхранено наследство“ .  \r\n***  \r\nОт 10.00 часа в Детски отдел „Славейче“ на РБ „П. Р. Славейков“„Деца и родители четат заедно“.  \r\n*** \r\nОт 19.00 часа до 22.00 часа на площад „Възраждане“ за осма поредна година ще се състои Фестивал на хартиените фенери. \r\n*** \r\nОт 10.00 часа в град Ивайловград ще състои „Кулинарното наследство на Траките“.  \r\n*** \r\nОт 17.00 часа в читалище „Братство” ще бъде открит Международният фестивал за шлагерна и стара градска песен „Пей сърце”.   \r\n*** \r\nОт 20.30 часа на Арката на площад „Велбъжд” ще се проведе концерт на групите „Кардинал” и „Ксана”, с който се закрива „Кюстендилско лято“. \r\n*** \r\nОт 09.00 часа в Дома на културата „Борис Христов“ продължава първата годишна среща на директорите на българските училища, въвели облачните технологии.  \r\n*** \r\nОт 18.00 часа в Балабановата къща в Стария град официално ще се открият Националните есенни изложби. \r\n*** \r\nВ 08.30 часа от паркинга на езерото срещу пивоварна „Загорка“ ще се проведе поредният общоградски туристически поход, организиран от Община Стара Загора и Туристическо дружество „Сърнена гора“. \r\n*** \r\nОт 10.00 час на площад в с. Буховци ще се състои Тракийския фолклорен събор „Фисекът пее”. Гост на събитието ще бъде кметът на община Търговище д-р Дарин Димитров.  \r\n*** \r\nОт 10.00 часа в градинката пред Детски отдел ще се състои закриване на Детската работилница за изкуство.  \r\n*** \r\nОт 10.30 часа в района на лагер „Ивански“ на Шуменското плато ще бъде даден старт на състезанието по спортно ориентиране за купа „СиВен“ на средна дистанция.  \r\n*** \r\nОт 12.30 часа пред сградата на Община Шумен ще се състои официалната церемония по откриването на рали шампионата „Стари столици.", "date": "2018.09.01", "title": "Предстоящи събития в страната за 1 септември (Агенция „Фокус“)"}
{"url": "http://www.focus-news.net/news/2018/09/01/2562324/kathimerini-turtsiya-prizova-za-nova-glava-v-otnosheniyata-s-gartsiya.html", "text": "Министърът на външните работи на Турция Мевлют Чавушоглу в събота призова за отварянето на нова глава в напрегнатите дипломатически отношения с Гърция, макар и да разкритикува Анкара, за това че е предоставила „сигурен рай“ за турските „престъпници“, пише електронното издание на гръцкия вестник  Kathimerini . \r\n„Ситуацията в нашите отношения днес не е в полза на страните ни. Изграждането на доверие е важно. Трябва да отворим нова глава в нашите отношения“, заяви Чавушоглу пред гръцкия вестник „Та Неа“ в интервю, което беше публикувано в събота. \r\n„Трябва да продължим процеса на двустранни разговори без никакви условия. Това е пътят за решаване на проблемите ни“. \r\nТой, обаче, преповтори исканията си осемте турски офицери да бъдат екстрадирани в Турция, за да се изправят пред съдебен процес. \r\n„Гръцката правосъдна система, противно на правилата и принципите на международното право, позволява на съучастниците (в проваления опит за преврат от 2016 година) да останат ненаказани и нарушава правата на жертвите“, добави турският първи дипломат.  Йонислав Дочев", "date": "2018.09.01", "title": "Kathimerini: Турция призова за нова глава в отношенията с Гърция"}
{"url": "http://www.focus-news.net/news/2018/09/01/2562080/pregled-na-osnovnite-temi-v-svetovniya-pechat-agentsiya-fokus.html", "text": "Руските Военноморски сили обявиха, че ще открият „широкомащабни учения“ в Средиземно море в събота, което е поредният знак, че значима офанзива на сирийското правителство срещу една от последните бунтовнически крепости в страната наближава – развитие, което ООН предупреждава, че може да предизвика нова бежанска криза в 7-годишната гражданска война на близкоизточната държава, пише електронното издание на американския вестник  The Washington Times . \r\nСпециалният пратеник на ООН за Сирия Стафан де Мистура заяви пред журналисти в Женева в четвъртък, че се опасява от „перфектна буря“ на насилие във владяната от бунтовници провинция Идлиб, която може да опустоши близо 3 милиона цивилни граждани. Почти половината от тях са пристигнали в Идлиб през последните години, след като избягаха от насилието в други краища на Сирия. \r\nРегионът е и прочут разсадник на терористи от „Ал-Кайда“. \r\nКампанията се води със забележителна откритост и представлява ясно предизвикателство за американското военно присъствие, борещо се с „Ислямска държава“ и други терористични групировки. \r\nДържавният департамент на САЩ през тази седмица предупреди правителството на сирийския президент Башар Асад, че всеки знак за използване на химически оръжия при нападението над Идлиб ще бъде посрещнат с „бърз и ответен отговор“. \r\nПредупреждението не изглежда да плаши Дамаск или неговия главен съюзник, Москва. По време на пресконференция в четвъртък, руският външен министър Сергей Лавров и неговият сирийския колега Валид ал-Муалем обещаха, че не се подготвя офанзива за превземане на последния голям анклав в Сирия, който не е под контрола на Асад. \r\n„Това, от което се нуждаем сега, е да изчистим всички онези терористични групировки, които се съпротивляват, в частност в Идлиб“, заяви Лавров, обвинявайки бунтовническите групировки в сирийския град за това, че нападат руски бази с военни дронове. \r\nАл-Муалем обеща, че сирийските сили ще „продължат до самия край“, за да превземат отново Идлиб, докато настоя, че правителството ще се опита да минимизира цивилните жертви, предава „Al-Jazeera“. \r\nДе Мистура предложи на цивилните, които се крият в северната провинция, да бъде позволено да се евакуират към други райони на страната, щом избягат. „Освен да отидат в Турция, цивилните нямат друга опция, за да не бъдат там, където може да се състоят военни сражения“, заяви той. \r\nОстава да се разбере дали Русия, най-силният поддръжник на режима на Асад, ще изчака евакуацията. Движение на хора може да отнеме седмици, дори и повече. \r\nСергей Лавров заяви през тази седмица, че Идлиб представлява „последният разсадник на терористи“ в Сирия и добави, че джихадистите се опитват да държат цивилното население там „като заложници и да ги използват като човешки щитове и подчиняващи им се въоръжени групировки, готови да влязат в диалог с правителството“. \r\nСитуацията поставя сложни въпроси пред Вашингтон, който заяви собствената си военна победа срещу „Ислямска държава“ в Сирия, но се изправи пред обвинения от Русия за това, че подкрепя тактически други бунтовници – включително и такива, намиращи се в Идлиб – в опит да предотврати режима на Башар Асад от това да консолидира властта си. \r\nРегионът беше ударен от спорадични въздушни удари и бомбардировки в предизвестие на изявлението на руското министерство на отбраната от четвъртък, което твърди че силите му ще започнат „широкомащабни“ учения в Средиземно море, които според Кремъл са нужни, заради провала да се посочи джихадисткото присъствие в Идлиб. \r\nМосква твърди, че силите ѝ ще проведат средиземноморското учение от 8 септември, в което ще вземат участие повече от 25 бойни кораба и 30 самолета, някои от които се вярва, че ще оперират от крайбрежния сирийски град Тартус, който е дом на най-съществената военноморска инсталация на Русия в региона. Проследяване на руските военни кораби \r\nУченията идват покрай регионалното струпване на военни кораби, които руските агенции описаха като най-голямото от своя вид, откакто силите на Москва влязоха в сирийския конфликт през 2015 година. \r\nПризнаци на струпването вече има от няколко седмици. Но руското министерство на отбраната остана уклончиво и изглеждаше сякаш разпространява фалшива информация в началото на август, когато британския кралски флот разкри, че е наблюдавал два военни кораба и техните подкрепящи плавателни съдове, да преминават в тъмната част на денонощието през английския канал. \r\nПо това време руското министерство на отбраната заяви пред руската информационна агенция „ТАСС“, че големият разрушител на подводници „Североморск“ и ракетният крайцер „Маршал Устинов“ са на дълъг път от Баренцово море към Атлантическия океан, където ще практикуват маневри като „контрол на щетите върху кораба“ и „помощ на мореплаватели в беда“. \r\nНо руски официални представители разкриха в четвъртък, че „Маршал Устинов“ ще предвожда останалите плавателни съдове в свързаните със Сирия средиземноморски учения, които започват през този уикенд. \r\n„Устинов“ ясно отплава на юг, след като премина английския канал и в крайна сметка мина през гибралтарския проток, преди да направи това, което руските медийни доклади през тази седмица описаха като „бизнес повик“ в пристанището на Алжир. Играта на обвинения между САЩ и Русия \r\nАмериканските представители останаха мълчаливи за руските военноморски действия, макар и на изявленията в четвъртък от Москва да беше отговорено с изявление на Пентагона, че американските сили ще установят свои едноседмични регионални учения през следващия месец в Египет. \r\nОт египетските военни сили обявиха, че ще приемат американците за втора поредна година за ученията „Ярка звезда“, започващи на 8 септември и американското централно командване заяви в четвъртък, че приблизително 800 американски военнослужещи ще участват в него. \r\nПочти 2000 американски военни служители остават на място в Сирия и се сблъскаха с руските и подкрепяни от Русия сили. \r\nНапрежението беше подчертано и от решителността на президентската администрация на Доналд Тръмп да наложи „червена линия“ относно използването на химически оръжия в Сирия. \r\nОт април 2017 година насам, администрацията на два пъти позволи американски удари към сирийските сили в отговор на химическите атаки, в които САЩ обвиниха режима на Башар Асад. \r\nМинистърът на отбраната на САЩ Джеймс Матис заяви във вторник, че американски официални лица лично пресират Русия, за да гарантират че никакви химически атаки няма да се случат в Идлиб – въпреки, че руските им колеги настояха, че Западът е вероятно да скалъпи химическо нападение като претекст за пореден удар над силите на Асад. \r\nПодобни удари най-вероятно ще дойдат под формата на американски крилати ракети, изстреляни от флотата от кораби на Вашингтон в Средиземно море. \r\nАнализаторите твърдят, че руските сили ще предвидят и този фактор, по време на въздушните си и морски учения. \r\nРуският заместник-външен министър Сергей Рябков заяви във вторник, че има информация, че джихадистки групировки, които са против Асад, подготвят химическа атака в Идлиб и че тя ще бъде заснета от „Белите каски“, подкрепяна от Запада хуманитарна групировка, която Русия обвини, че фабрикува подобни атаки. \r\nЗападните държави и много независими анализатори отхвърлят руските обвинения, които добавиха мрачна нотка към опасенията от избухването на нова хуманитарна криза в Сирия, където повече от 400 000 души вече загинаха и около 5.5. милиона напуснаха домовете си, от началото на войната през 2011 година. \r\n***  Първият значителен изборен тест за президента на САЩ Доналд Тръмп от победата му през 2016 година се задава – макар и този път той да не е под светлината на прожекторите, пише ирландският журналист Найъл Станадж в материал за електронното издание на американския вестник  The Hill . \r\nДенят на труда (празнуван на 3 септември в САЩ) маркира началото на финалния спринт за междинните избори, насрочени за 6 ноември. Ако демократите спечелят мнозинство в Камарата на представителите, те могат да подкопаят дневния ред на Тръмп – и потенциално да стартират процедура за импийчмънт срещу него. \r\nАко републиканците запазят сегашната си власт, това ще бъде изумителна проява на лоялност от про-Тръмп гласоподавателите и сериозен удар към либералните критици на президента. \r\nПоддръжниците и от двете страни се съгласяват за едно нещо – изборите ще бъдат доминирани от Тръмп. И те ще бъдат разгорещени. \r\n„Когато дойде Денят на труда, се подгответе за кампания в президентски стил“, заяви бившият главен стратег на Тръмп, Стив Банън пред The Hill. „Това ще има целия фокус, цялото напрежение и цялата интензивност на едни национални избори“. \r\nБанън определи междинните избори като „референдум за цялото президентство на Тръмп“. \r\nНо той настоя, че републиканският развой е в подем, в частност заради усилията на Тръмп да събере „заедно всички сили, които доведоха до победата му през 2016“. \r\nЗа пример, Банън даде срещата в Белия дом в понеделник, където президентът обсъди изборите с евангелисти, които силно подкрепяха Тръмп през 2016. Той ги предупреди, че ако демократите спечелят изборите „те ще преобърнат всичко, което направихме досега и ще го направят бързо и агресивно“. \r\n„Това нещо започва да се стеснява“, прогнозира Банън. \r\nНо за демократите, обратната теза е вярната. Прогресистите виждат как разгорещените привърженици ще излязат и ще гласуват. Те виждат серията от специални избори, в които демократите са се справяли силно в републикански бастиони, като доказателство, че моментният импулс е на тяхна страна. \r\nПрогнози за евентуалния изход от изборите са определят като трудни от редица анкетни проучвания в някои ключови щати и окръзи, както и от факта, че много гласоподаватели ще се включат в надпреварата едва след Деня на труда. \r\nСъществува и призракът от 2016 година, когато повечето проучвания предвиждаха комфортна победа за кандидата на демократите Хилари Клинтън, почти докато резултатите от изборите не започнаха да излизат. \r\nМалко хора и от двете страни се съмняват, че демократите ще спечелят места в Камарата. Президентът е изключение, след като прогнозира „червена вълна“ на предстоящите избори. \r\nНо въпросът дали демократите ще спечелят така нужните 23 места, които са им нужни за овладяване на Камарата на представителите, все още е под съмнение. \r\nСитуацията е дори по-сложна в битката за Сената. \r\nПейзажът изглежда благоприятен за републиканците, които се насочват към демократи, участващи за преизбиране в щати, в които Тръмп спечели категорично. \r\n„Говорейки генерално, битката за Камарата е предимно анти-Тръмп, докато битката за Сената е повече про-Тръмп“, заяви Кайл Кондик от Центъра за политика към Университета във Вирджиния. \r\nЕдно нещо е сигурно: Предстои кралска битка. \r\n***  Трима министри в България подадоха оставки след тежка пътна катастрофа край град Своге, предизвикала смъртта на 17 души, пише вестник  „Хюриет” . \r\nВ официално изявление на Пресцентъра на МС се посочва, че министър-председателят Бойко Борисов е приел оставките на министрите на транспорта - Ивайло Московски, на регионалното развитие - Николай Нанков и на вътрешните работи - Валентин Радев. \r\nВътрешният министър Радев и регионалният министър Нанков дадоха съвместна пресконференция в Пресцентъра на МС, като обясниха, че целта на оставките им е „да имат принос в започналото разследване на пътната катастрофа”. Министърът на транспорта Московски не присъства поради здравословен проблем.  \r\nПодалите оставка министри са на мнение, че действието им няма да разреши проблемите, но с него „показват поемането на политическа отговорност”. Самият премиер Бойко Борисов оповести, че след катастрофата е приискал и очаква от въпросните трима министри именно те „да поемат тази политическа отговорност”, посочва още „Хюриет”. \r\n***  Около 5 000 палестинци са протестирали в петък край границата между Ивицата Газа и Израел, а около 180 са били ранени, пише израелското електронно издание  The Times of Israel . \r\nЗдравното министерство в Газа твърди, че около 180 демонстранти са били ранени след сблъсъци със служители на израелските сили за сигурност (ИСС), включително и няколко, които са ранени от огън. От ИСС не пожелаха да коментират. \r\nИзраелската агенция „Ynet“ съобщи, че ръчна граната е била хвърлена към служители на ИСС и палестинците са успели да свалят израелски дрон, използван за разхвърляне на сълзотворен газ върху протестиращите. \r\nСблъсъците идва въпреки информациите, че Израел е в напреднали индиректни разговори с „Хамас“, чрез посредничеството на ООН и Египет, за дългосрочно примирие в Ивицата.", "date": "2018.09.01", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/01/2562334/kilometrichni-koloni-ot-avtomobili-se-obrazuvaha-na-gkpp-kulata-promahon-na-izhod-ot-stranata-v-parviya-septemvriyski-den-obzor.html", "text": "Километрични колони от автомобили се образуваха на ГКПП „Кулата – Промахон“ на изход от страната в първия септемврийски ден. По данни от слушатели на Радио „Фокус“ към обяд колоната от автомобили бе между 4 – 5 км, като стигаше до отбивката за село Марикостиново. По-късно колоната премина над 5 км, а стотици автомобили се наложи да изчакват с часове, за да могат да преминат през пункта. Кметът на петричкото село Кулата Димитър Дамянов каза, че причината за натовареният трафик на границата е, че много хора използват последните летни дни за плаж на гръцкото море. Той добави, че е била създадена необходимата организация от страна на КАТ „Пътна полиция“ – Благоевград и Главна дирекция „Гранична полиция“, като на много места по трасето са били разположени пунктове от служители на реда, които спомагат за по-добра организация на движението. Към 16.30 часа колоната от автомобили бе около 3 км. Изключително интензивен бе ѝ трафикът на другия граничен пункт между България и Гърция в региона – „Илинден – Ексохи“. Там не се стигна до образуването на сериозни задръствания, но отново имаше забавяния в преминаването. Колони от автомобили се образуваха ѝ по основните пътни направления в област Благоевград. Това са автомагистрала „Струма“ и главен път Е-79, особено в района на Кресненското дефиле и пътен възел „Симитли“.  Въпреки натоварения трафик в региона нямаше регистрирани тежки пътни инциденти. \r\nЛивия НИНОВА", "date": "2018.09.01", "title": "Километрични колони от автомобили се образуваха на ГКПП „Кулата – Промахон“ на изход от страната в първия септемврийски ден (ОБЗОР)"}
{"url": "http://www.focus-news.net/news/2018/09/01/2562335/gd-granichna-politsiya-prodalzhava-da-e-mnogo-intenziven-trafikat-na-balgaro-turskata-granitsa-na-vhod-za-leki-avtomobili.html", "text": "На българо-турската граница трафикът е много интензивен на вход за леки автомобили. На ГКПП \"Капитан Андреево\", трафикът е интензивен на изход за товарни автомобили. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен за леки автомобили на изход. На българо-гръцката граница трафикът е интензивен на вход и изход за леки автомобили на ГКПП \"Капитан Петко войвода\". На българо-румънската  граница трафикът е интензивен на вход за леки автомобили на всички ГКПП, на ГКПП \"Дунав мост\" - Видин, трафикът е  интензивен на вход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.09.01", "title": "ГД \"Гранична полиция\": Продължава да е много интензивен трафикът на българо-турската граница на вход за леки автомобили"}
{"url": "http://www.focus-news.net/news/2018/09/01/2562083/futbol-izigraha-se-machove-ot-vodeshtite-evropeyski-parvenstva.html", "text": "Футбол: Изиграха се мачове от водещите европейски първенства. Милан победи Рома  в мач от третия кръг на италианската Серия А с 2:1. Франк Кеси отбеляза за Милан в 40-ата минута и така завърши първото полувреме. Фредерико Фасио изравни в 59-ата минута. В последната минута на добавеното време Кутроне от Милан отбеляза победния гол след извеждащо подаване на Игуаин. Олимпик Лион загуби у дома от Ница с 0:1 в мач от френската Лига 1. В Бундеслигата Хановер и Борусия Дортмунд завършиха наравно 0:0. В Испания се получиха следните резултати в третия кръг от испанската Лига \r\nХетафе – Валядолид  0:0 \r\nЕйбар – Реал Сосиедад   2:1 \r\nВилереал – Жирона  0:1", "date": "2018.09.01", "title": "Футбол: Изиграха се мачове от водещите европейски първенства"}
{"url": "http://www.focus-news.net/news/2018/09/01/2562082/afp-v-rezultat-na-bezreditsi-v-libiyskata-stolitsa-zatvoriha-edinstvenoto-raboteshto-v-stranata-letishte.html", "text": "В резултат на безредици в либийската столица затварят единственото работещо в страната летище, предава  AFP . \r\nЕдинственото работещо летище в либийската столица Триполи спря всички полети в петък след ожесточени боеве край града, при които загинаха поне 39 души тази седмица, съобщи източник от летището. \r\nСтотици хора бяха ранени при сблъсъците между съперничещи се милиции, които избухнаха в понеделник в предградията на юг от Триполи, съобщиха от Министерството на здравеопазването, публикувано в петък. \r\nБорбата временно престана в четвъртък след споразумение за прекратяване на огъня, но се възроди вечерта и продължи в петък с тежки боеве. \r\nСвидетели и либийски спасителни служби казаха, че ракети и снаряди са поразили множество зони около и в рамките на столицата, причинявайки  смъртта на цивилни лица. \r\nНяколко ракети паднаха близо до летище \"Митига\" в Триполи, принуждавайки властите да спрат всички полети поне 48 часа по съображения за сигурност, според служителя на летището. \r\nООН в Либия заяви, че \"категорично осъжда убийствата на цивилни\" в града и призова всички страни да предотвратят по-нататъшни жертви и да спрат военните действия . \r\nНякои полети бяха пренасочен временно към летището в Мистрата, на около 200 километра източно от Триполи, съобщи източникът от летището. \r\nЛибийската столица е в центъра на битката за влияние между въоръжените групи след падането на диктатора Муамар Кадафи през 2011 г. \r\nБившето военно летище Митига бе отворено за граждански въздушен трафик след унищожаването на международното летище в Триполи в южната част на града по време на сблъсъци през 2014 г.  Юлиян Марков", "date": "2018.09.01", "title": "AFP: В резултат на безредици в либийската столица затвориха единственото работещо в страната летище"}
{"url": "http://www.focus-news.net/news/2018/09/01/2562330/10-mln-leva-i-luksozen-avtopark-otkri-prokuraturata-pri-spetsaktsiya-razsledvat-se-danachni-izmami-i-prane-na-pari-obzor.html", "text": "6 са обвинените за участие в организирана престъпна група и пране на пари след акцията на Специализираната прокуратура в хотели в София и Пловдив. Прокуратурата задържа 10 лица. Акцията продължи няколко часа, претърсени са множество адреси. Петима са обвинените са участие в организирана престъпна група, както и за данъчни престъпления. Четири от задържаните лица при акцията само са разпитани, не са събрани доказателства, за да бъдат привлечени към наказателна отговорност. С обвинение за пране на пари е Вълчо Арабаджиев, син на бизнесмена Ветко Арабаджиев и съпругата му Маринела. За двамата е издадена европейска заповед за арест. По информация на Прокуратурата се намират във Франция. От Прокуратурата отказаха да коментират дали са осъществили контакт с френските власти заради издирваните две лица. Друго лице се издирва на територията на страната.  Зам.-главният прокурор Иван Гешев заяви, че при претърсванията са намерени над 10 млн. лева. Парите са били в куфари, кутии, сейфове и касетки в банки. „Такова нещо не помня в цялата си кариера. Доколкото ми е известно и не се е случвало в новата история на България“, коментира Гешев. Той посочи, че заради огромната сума спешно е търсено съдействието на БНБ за осигуряване на броячни машини. Според Прокуратурата обаче сумата е още по-голяма. Иззет е и луксозен автопарк на стойност 5-10 млн. лева. Ще се разследва как са придобити колите. „Не можеш да забраниш на никой да е богат, но като си купуваш коли, самолети и хотели- си плащай данъците“, обяви зам.-главният прокурор. Прокурор Кирил Пейчинов посочи, че в случая данъчните вериги са няколко, а направлението на измамата не е само едно.  Според работното обвинение фирма е внесла 1000 лева във фиска на държавата, а сумата всъщност е 600 хил. лева. Прокуратурата ще разследва и десетки фирми, занимаващи се със саниране. В договорите с тях се появяват липсващи търговци, контролирани от организираната престъпна група. \r\nБиляна ИВАНОВА", "date": "2018.09.01", "title": "10 млн. лева и луксозен автопарк откри Прокуратурата при спецакция - разследват се данъчни измами и пране на пари (ОБЗОР)"}
{"url": "http://www.focus-news.net/news/2018/09/01/2562332/magdalena-miltenova-bssit-v-daden-sluchay-slozheniyat-kolan-v-avtobusa-pomaga-no-v-drug-toy-otnema-choveshki-zhivot.html", "text": "Всяка ситуация е строго индивидуална и това, че в даден случай сложеният колан в автобуса помага, то в друг – той отнема човешки живот. Това каза в интервю за  Агенция „Фокус“  председателят на Браншовия съюз за стопанска инициатива в транспорта Магдалена Милтенова. Според нея не трябва да се експериментира с това да се слагат допълнителни колани в превозни средства, които не са фабрично оборудвани да имат такива, защото тези моторни средства, когато са конструирани са били подлагани на съответни измервания, проби и килограми на въпросната седалка. „За да се повиши качеството на услугата, не трябва да се слагат колани, а да се стигне до там, че превозвачите да имат финансиране, за да обновят своите автобуси, за да отговарят на изискванията“, коментира още тя. По думите й доброто финансиране на услугата ще промени ситуацията с пътната безопасност. „Самостоятелни и прибързани действия като задължително слагане на колани в автобусите, като мерки, които няма да доведат до  резултати, аз лично бих препоръчала да не се приемат, защото в крайна сметка проблемите в пътната обстановка могат да бъдат решение само с комплексни действия и приемане на съответни законодателни промени“, коментира още Милтенова. Според нея трябва да се стигне до положение, в което превозвачите да могат да направят обновения по своите превозни средства и да им се гарантират нормални условия на труд. „Трябва се даде възможност на самите превозвачи да подобрят своите автобуси, защото няма нормален човек, които не би искал да пътува с нов автобус и не би имало превозвач, които да не желае да закупи по-ново превозно средство, за да може да се работи наистина в други условия“, обясни още тя. По думите й Браншовият съюз за стопанска инициатива в транспорта в момента подготвя конфедерация на автобусните превозвачи, която ще се проведе на 12 септември, на която ще се поставят вижданията на съюза за решаване на проблемите с пътната безопасност. \r\nДаяна ДЮЛГЕРОВА Пълния текст на интервюто четете в „Мнение”", "date": "2018.09.01", "title": "Магдалена Милтенова, БССИТ: В даден случай сложеният колан в автобуса помага, но в друг – той отнема човешки живот"}
{"url": "http://www.focus-news.net/news/2018/09/01/2562085/avtomobilizam-dnes-startira-rali-stari-stolitsi.html", "text": "Автомобилизъм: Днес стартира рали „Стари столици“. Тридесет и един екипажа заявиха своето желание за участие в тазгодишното 49-то издание на рали \"Стари Столици\" (1-2 Септември)  - трети кръг от националния рали шампионат на България. \r\nПод номер едно ще стартира екипажа на шампионите за 2017 Тихомир Стратиев/Добрин Борисов. с добре познатото Peugeot 208 R2. След тях с номер две ще стартира екипажа на ART Racing Йордан Атанасов и Янаки Янакиев (Mitsubishi Lancer Evo IX). Сред фаворитите за победата отново присъстват миналогодишните победители Георги Василев и Стефан Добрев, които се очаква да допринесат за една интересна битка в челото.", "date": "2018.09.01", "title": "Автомобилизъм: Днес стартира рали „Стари столици“"}
{"url": "http://www.focus-news.net/news/2018/09/01/2562086/the-times-iran-stroi-nova-raketna-fabrika-v-siriya-pod-zashtitata-na-rusiya.html", "text": "Иран строи нова ракетна фабрика в Сирия под защитата на Русия, пише британският вестник  The Тimes . \r\nИран изгражда ракетна фабрика в Сирия под покритието на руски защитен чадър и изпраща балистични ракети на съюзниците си в Ирак, според съобщения, които са предизвикали опасения от разрастваща се конфронтация с Израел. \r\nСателитните снимки показват структура като база и фабрика, оформящи се в северозападна Сирия в близост до град Баняс. Той е в зона, покрита от руска въздушна отбранителна система С-400, предназначена да защити операциите на Москва в Сирия, което би я направило трудна мишена за обстрел от страна на Израел. \r\nСъщо така бе съобщено, че Иран е изпратил балистични ракети, които могат да достигнат до Тел Авив или Риад на милиции, действащи в Ирак. \r\nИзраел е обещал да атакува превози на ракети от Иран и прави това редовно в Сирия, но не е нанасял удари по  милиции в Ирак, свързани с Иран. С Ирак, разкъсан между западните и иранските си съюзници, израелски удари биха предизвикала по-нататъшна нестабилност. Израел е удрял оръжейни бази в Сирия повече от 100 пъти през последните години, опасявайки се, че Иран и Хизбула, неговата провинциална милиция в съседен Ливан, използват хаоса на войната за разширяване на своя арсенал. \r\nСтруктурата в Уади Джанам близо до Баняс бе забелязано от ImageSat International, базирана в Израел. Компанията каза, че оформлението на базата е като Парчин - най-тайния център за разработване на ракети в Иран. \r\nТой добави, че със сирийската гражданска война, отчасти благодарение на иранската подкрепа за правителството на Башар Асад, се предполага, че ракетите ще станат част от арсенала на Иран и Хизбула срещу Израел. \r\nСистемата за отбрана С-400 е най-актуална в Русия и се смята за заплаха за американските самолети, да не говорим за израелските. Москва отказа да осигури системата на сирийското правителство, но я използва, за да защити собствените си сили. \r\nИзточниците също така заявиха, че съществуват три места, където се строят ракети, включително фабрика източно от Багдад, втора северно от Кербала и една трета в автономния район на Кюрдистан. Макар и да се предполага , че Кюрдистан е западен съюзник, но неговата втора страна, Патриотичния съюз на Кюрдистан, има тясни връзки с Иран. Би било неудобно за Великобритания и САЩ, които са вложили огромни ресурси в Ирак, ако страната бъде използвана като база за атаки срещу Израел или други съюзници.  Юлиян Марков", "date": "2018.09.01", "title": "The Times: Иран строи нова ракетна фабрика в Сирия под защитата на Русия"}
{"url": "http://www.focus-news.net/news/2018/09/01/2562088/parvi-sluchay-na-afrikanska-chuma-u-nas-obzor.html", "text": "Националната референтна лаборатория потвърди инфекция с вируса на африканска чума при домашни свине в с. Тутраканци, общ. Провадия, обл. Варна. Сигналът за повишена заболеваемост в животновъден обект тип „заден двор“ e постъпил на 30 август, благодарение на разяснителната кампания за опасностите от АЧС, предприета от БАБХ. В засегнатия животновъден обект са отглеждани общо 7 броя прасета за угояване. Със заповед на изпълнителния директор на БАБХ са предприети мерки за ликвидиране на огнището и ограничаване разпространението на заболяването. Също така се обявява 3 км. предпазна зона около огнището, в която влизат с. Тутраканци, общ. Провадия, обл. Варна и с. Бозвелийско, общ. Провадия, обл. Варна. Обява се и десет (10) км. наблюдавана зона около огнищата, в която влизат населените места от община Провадия, обл. Варна, община Аврен, обл. Варна, община Долни Чифлик, обл. Варна, Община Дългопол, обл. Варна.  \r\nВ област Варна се забранява търговията, придвижването и транспорта на домашни свине с изключение на тези, предназначени за незабавно клане и след разрешение от официален ветеринарен лекар или на такива преминаващи транзит. Забранява се организиране на пазари и изложби на свине и свободно пасищно отглеждане на Източнобалкански свине и кръстоски на Източнобалканската свиня. Тези породи незабавно трябва да бъдат затворени във фермите. Собствениците на убитите животни ще получат обезщетение съгласно чл. 141-148 от Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове /ДВ бр. 62 от 01.08.2006 г./. Във Варненска област регистрираните прасета в свинекомплексите са 68 000, което е една четвърт от всички прасета в страната. \r\nНа извънреден брифинг изпълнителният директор на БАБХ д-р Дамян Илиев заяви, през последните две години Агенцията се е предприела всички действия, за да не влезе чумата в България. По думите му става дума за един изключително агресивен и устойчив вирус, като приложените мерки се основават на това по какъв начин най-вероятно се предава вирусът – чрез диви прасета или предаване чрез човешката дейност, особено от храни с произход свине. Той обясни, че собственикът на 7 прасета в с. Тутраканци е извикал ветеринарен лекар, но три от животните са умрели, за което са били информирани официалните лекари във Варна. Д-р Илиев  уточни, че общо свинете в селото са били 30, но са останали 23. „Тази вечер животните ще бъдат евтаназирани и загробени“, каза още д-р Илиев и посочи, че е важно в тази ситуация мерките да бъдат незабавни. По думите му големият проблем за България би бил, ако африканската чума приближи големите стопански ферми.   „Мерките, които взимаме, са да опазим индустрията. Опасността идва от прасетата от „заден двор“, защото практиката е такава, че стопаните обикновено правят единичен опит да си лекуват прасетата и ако това не се случи, ги приколват“, каза още той и обясни, че африканската чума не е опасна за хората.  „Предвидили сме мерки, свързани с контрол върху обсегите, които са около сухоземната граница с Румъния, и с контрол по внасянето на месо от свине. Но рискът е огромен, защото хващаме не само продукти, а и месо в багажници на автомобили. Тези хора идват от страни, в които има африканска чума“, обясни той. Д-р Илиев каза още, че уговорката с АПИ е боклуците от всички паркинги, където спират автомобили, да бъдат своевременно унищожавани. „Под контрол са и корабите и фериботите. Това се отнася за всички граници на България“, обясни д-р Илиев. По думите му всички превозни средства, в които се открие свинско месо, се дезинфекцират. \r\nТой уточни, че в Румъния има 202 000 заболели от африканска чума животни, като българските власти се стараят да не допуснат да се случи това и у нас. По думите му ситуацията в Румъния е бедствена. Той обясни, че освен с властите в съседката ни, е информирана и Европейската комисия. \r\nЦветилена СИМЕОНОВА", "date": "2018.09.01", "title": "Първи случай на африканска чума у нас (ОБЗОР)"}
{"url": "http://www.focus-news.net/news/2018/09/01/2562081/tass-zadarzhani-sa-zapodozreni-za-vzriva-v-donetsk-pri-koyto-zagina-aleksandar-zaharchenko.html", "text": "Задържани са заподозрени за взрива в Донецк, при който загина Александър Захарченко, предава  TACC . \r\n\"Няколко души бяха задържани, които при разпитите потвърдиха участието на украинската страна в престъплението\", заяви временно изпълняващия длъжността лидер на самопровъзгалсилата се Донецка народна република Дмитрий Трапезников  пред Донецката информационна агенция, цитиран от ТАСС. \r\nТрапезников добави още, че във връзка с убийството на Захарченко мерките за сигурност са засилени в цялата република. \r\n\"Мерките за сигурност са засилени, гражданите нямат от какво да се притесняват\", каза той, \"патрули са изпратени по всички улици на градовете, така че сигурността е максимална.\" \r\nВ същото време, той не изключи провокация от украинската страна. \"Има движения на военно оборудване, редица нарушения са регистрирани, но ситуацията е под контрол\", каза Трапезников. \r\nПо-рано службата за сигурност на Украйна отрече участие в експлозията в Донецк, в която беше убит Захарченко. \r\nВ резултат на експлозията загинаха двама души, други девет бяха ранени. Нараняванията на министъра на финансите  Александър Тимофеев и на ръководителя  на  младежката организация  \"Крепостта  Донбас\"  Наталия Волкова са сериозни и те се намират в тежко състояние.  Юлиян Марков", "date": "2018.09.01", "title": "ТАСС: Задържани са заподозрени за взрива в Донецк, при който загина Александър Захарченко"}
{"url": "http://www.focus-news.net/news/2018/09/01/2562092/evening-standard-beliyat-dom-obyavi-che-donald-tramp-shte-poseti-irlandiya-prez-noemvri.html", "text": "Белият дом обяви, че американският президент Доналд Тръмп ще посети Ирландия през ноември, пише лондонският ежедневник  Evening Standard . \r\nБелият дом обяви, че американският президент Доналд Тръмп ще посети Ирландия по-късно тази година, като се надява да \"поднови дълбоките и исторически връзки\" между двете страни. \r\nПосещението на Тръмп ще се състои през ноември тази година, само четири месеца след спорното му посещение в Обединеното кралство. \r\nТой ще съвпадне с визита до Франция, където ще вземе участие в честванията на Деня на примирието. \r\nВ изявление Белият дом заяви: \"Президентът Доналд. Тръмп ще пътува до Париж, Франция, за да участва в церемонията на 11 ноември в  чест на 100-годишнината от примирието, което сложи край на боевете  през Първата световна война\". \r\n\"Участието на президента в това събитие ще подчертае жертвите, които американците са направили не само по време на Първата световна война, но и през ХХ век като цяло, в името на свободата\". \r\n\"Докато е в Европа, президентът също ще посети Ирландия, за да поднови дълбоките и исторически връзки между нашите две държави\". \r\nЗаместник министър-председателят на Ирландия Саймън Ковени пише, че президентът е \"винаги добре дошъл\". \r\nТой каза: \"Президентът Тръмп ще посети Ирландия през ноември. Президентът на САЩ винаги е добре дошъл в Ирландия. \r\n\"Нашите две страни имат толкова силни исторически, икономически, културни и семейни връзки. Поддържането на тези връзки винаги е основен приоритет\", заяви Ковени. \r\nДоналд Тръмп също така ще присъства на срещата на върха на Г-20 в Буенос Айрес, Аржентина, по-късно през месеца, се казва в изявлението на Белия дом.  Юлиян Марков", "date": "2018.09.01", "title": "Evening Standard: Белият дом обяви, че Доналд Тръмп ще посети Ирландия през ноември"}
{"url": "http://www.focus-news.net/news/2018/09/01/2562087/the-guardian-mishel-barnie-zastana-tvardo-zad-izdiganeto-na-granitsa-v-irlandsko-more.html", "text": "Мишел Барние застана твърдо зад издигането на граница в Ирландско море, пише британският вестник  The Guardian . \r\nМишел Барние  не желае да се откаже от издигане на границата в Ирландско море, за да избегне твърдата граница на остров Ирландия, и публично поиска от британското правителство данни, които да докажат, че проверките на стоките, които се движат на територията на Обединеното кралство ще бъдат малко на брой. \r\nГлавният преговарящ на ЕС, който наблягаше на този въпрос още по време на преговорите зад кулисите, оповести искането си за информация, тъй като предупреди, че се нуждае от споразумение за Северна Ирландия и други нерешени въпроси, свързани с оттеглянето \"най-късно до ноември\". \r\nБрюксел иска да покаже, че потокът от стоки от останалата част на Обединеното кралство в Северна Ирландия е минимален и че повечето от него идват през Република Ирландия. \r\nПреговарящите в Обединеното кралство настояха, че не е броят на проверките е от значение, а принципът за липсата на гранични проверки в рамките на суверенната територия на Обединеното кралство. \r\nМинистърът за Брекзит Доминик Рааб заяви на съвместна пресконференция в Брюксел, че желанията на всички общности в Северна Ирландия трябва да бъдат зачетени, като индикация, че британското правителство няма да допусне проверки, неприемливи за Демократичната юнионистка партия. \r\nБарние обаче заяви, че решението е \"от съществено значение за приключване на преговорите\". Той каза: \"Без решение по въпроса за ирландската граница няма да има споразумение.\"  Юлиян Марков", "date": "2018.09.01", "title": "The Guardian: Мишел Барние застана твърдо зад издигането на граница в Ирландско море"}
{"url": "http://www.focus-news.net/news/2018/09/01/2562090/troyna-ostavka-v-kabineta-borisov-3-zaradi-tragediyata-kray-svoge-obzor.html", "text": "Премиерът Бойко Борисов поиска оставката на министрите Николай Нанков, Валентин Радев и Ивайло Московски заради тежката катастрофа край Своге. В Министерски съвет Радев и Нанков обявиха решението и на тримата да депозират оставките си. Министрите са изразили готовност да се разделят с постовете си още в неделя. На този етап няма други депозирани оставки.  Министърът в оставка Николай Нанков  посочи, че целта на правителството е по случая да има справедливост. Той обърна внимание, че и тримата министри поемат политическата отговорност за инцидента. Като една от грешките в министерствата Нанков определи не толкова добрата комуникация по темата пътна безопасност.  Вътрешният министър в оставка Валентин Радев  обясни, че мотиви за оставките не са писани. Той коментира, че вероятно след оставките тримата ще се върнат в Народното събрание, но решението ще бъде на ГЕРБ. По думите му министерствата очевидно не са се справили добре докрай, затова се поема отговорността. \r\nОт  БСП  настояха оставка да подаде цялото правителство, като единствен изход от политическата криза. Опозицията определи оставките на Николай Нанков, Валентин Радев и Ивайло Московски за закъснели. Зам.-председателят на БСП Кирил Добрев заяви, че задължителни са и оставките на правосъдния министър Цецка Цачева и на земеделския министър Румен Порожанов заради срива на Търговския регистър и чумата по животните в Странджа. Зам.-председателят на ПГ на БСП Крум Зарков обяви, че левицата ще подкрепи оставките на тримата министри, защото ги е изисквала многократно. Опозицията ще се събере извънредно в понеделник, за да реши дали да внесе в парламента вот на недоверие към кабинета. Зам.-председателят на ПГ на БСП Георги Свиленски опроверга твърденията БСП да има участие в пътя, на който стана тежкия инцидент. Той посочи, че БСП са били в управлението докато пътят се е строял, но не и когато е пуснат и при констатациите, че участъкът е опасен. \r\nАгенция „Фокус“ потърси  коалиционните партньори от „Обединени патриоти“ :  Вицепремиерът и председател на НФСБ Валери Симеонов  коментира, че оставките не са съгласувани. Той уточни, че за събота е насрочил Национален изпълнителен комитет на партията, на който трябва да се вземе дали ще продължат участието си в управлението. Според Симеонов коалицията не функционира. Вицепремиерът допълни, че не е чул никакви аргументи за уволненията на 3-мата министри. Председателят на ПГ на „Обединени патриоти“ и лидер на „Атака“ Волен Сидеров  заяви, че не вижда никаква драма както в около подаването на оставките на министрите Радев, Нанков и Московски, така и в коалиционен план. По думите му е изконно право на премиера да реши с кого да е в екип. „Видях, че колеги от Патриотичната коалиция са реагирали малко по-нервно, аз не виждам повод за нервност. Това е квотата на ГЕРБ, освен това имахме много сериозни обществено-значими трагични събития – катастрофа и търсене на отговорност от страна на обществото“, коментира Сидеров. Той поясни, че понякога се налага да се действа бързо и решително. По думите му това, че не е имало коалиционен съвет между „Обединените патриоти“ и ГЕРБ не е драматично.  Зам.-председателят на ПГ на „Обединени патриоти“ и зам.-председател на Националния инициативен комитет на ВМРО Искрен Веселинов  съобщи, че ще  искат среща на „Обединени патриоти“ заради министерските оставки. „Надявам се, че в късните часове на понеделник или вторник сутринта ще се видим“, коментира той. Веселинов допълни, че от ВМРО са били изненадани от оставките. „Въпросът е дали тези оставки, които очевидно целят туширане на политическото напрежение, ще са последното, което ще чуем по случая. Желанието ни е да се стигне до истинските виновници, независимо на каква позиция са сега или са били“, обяви той и добави, че биха желали гаранции, че тези оставки няма да забавят процесите за нормализиране на пътната обстановка, започнати от година. Т Коментари на партии, политолози и социолози: Председателят на ПП АБВ Румен Петков  заяви, че оставките на тримата министри са стремеж да се покаже способността да се носи политическа отговорност. Той коментира, че оставката на вътрешния министър Валентин Радев е много закъсняла, а другите две оставки на министрите Нанков и Московски са политически решения. Той допълни, че не разглежда подаването на оставка като акт на слабост от страна на правителството. Бившият министър на вътрешните работи Емануил Йорданов  обясни, че оставките на тримата министри от кабинета „Борисов 3“ биха могли да доведат до сериозни трусове. По думите му, проблемът опира до кадровия потенциал на управляващите. „Според мен е нормално това да са хората, които ще поемат политическата отговорност. Въпросът по-скоро е кои са хората, които ще ги заместят и доколко те ще бъдат в състояние да се справят с проблемите в съответната сфера, а за съжаление в сферата на сигурността нещата не стоят добре от много години и те не са проблем единствено на министър Радев. Аз не виждам кой би могъл да заеме поста в тази ситуация, защото потенциала на ГЕРБ в сферата не е особено голям“, коментира Йорданов. По думите му нещата няма да тръгнат кум по-добро, могат да станат по-зле. Той допълни, че извънпарламентарната опозиция трябва да има ясни позиции и анализ на случващото се. \r\nОт  СДС  изпратиха позиция до медиите, в която се посочва, че оставките са поредното доказателство, че управлението е в криза и буксува. Според СДС в държавата се създава тревожното усещане, че правителството не може да се справя с предизвикателствата и кризите, не е стабилно и не управлява добре.  \r\nНа пресконференция във Варна  народният представител от ПП ГЕРБ Тома Биков  коментира, че оставката на тримата министри на е ефективно носене на политическа отговорност за една много голяма трагедия. Тома Биков заяви, че всички са наясно с това, че тези хора не носят и нямат персонална вина за това, което се е случило, но в политиката действието на политическа отговорност е подаване на оставка.  \r\nСпоред  социологът Кънчо Стойчев  депозираните оставки на тримата министри е правилно решение. По думите му оставките на министрите са били необходимото действие, защото е имало натрупано обществено напрежение около трагичния случай край Своге, но и заради редица други скандални случаи. „В такъв един момент търсенето и поемането на политическа отговорност, както и смяната на ключови играчи е правилното действие“, каза още той.  Политическият анализатор проф. Михаил Константинов  коментира, че оставките на тримата министри от кабинета „Борисов 3“са първа стъпка към цялостно преосмисляне на всички дейности в държавата. Според него тази реакция е типичен пример за политическа отговорност, тъй като е рано да бъдат установени факти и обстоятелства, които да доведат до наказателна отговорност.  Той допълни, че евентуална оставка на цялото правителство ще доведе до предсрочно гласуване, последвано от европейски и местни избори. Проф. Константинов добави, че това обаче би означавало сами да съсипем държавата си. По думите му, въпреки че изборите са изход от тежки политически кризи, опозицията не е готова да поеме властта вместо сегашните управляващи. \r\nБиляна ИВАНОВА", "date": "2018.09.01", "title": "Тройна оставка в кабинета „Борисов 3“ заради трагедията край Своге (ОБЗОР)"}
{"url": "http://www.focus-news.net/news/2018/09/01/2562091/the-independent-pregovorite-za-brekzit-nyama-da-prodalzhat-bez-rezerven-plan-za-severna-irlandiya.html", "text": "Преговорите за Брекзит няма да продължат без резервен план за Северна Ирландия, пише британският ежедневник  The Independent . \r\nОбединеното кралство трябва да одобри резервен план за  границата в Северна Ирландия, ако не бъде постигнато споразумение с ЕС \", предупреди главният преговарящ на ЕС. \r\nГоворейки след последния кръг от преговори, Мишел Барние каза, че без подробен план \"няма да има споразумение\". \r\nСтава въпрос за това, което трябва да се случи с границата на Северна Ирландия, ако Великобритания и ЕС не са в състояние да постигнат търговска сделка, която да запази отворената граница. \r\nГоворейки заедно с Доминик Рааб, министърът за Брекзит, Барние каза: \"Трябва да имаме подробно решение за ирландската граница, което да е законосъобразно и да работи, в споразумението за оттегляне. \r\n\"Премиерът Тереза Мей се ангажира с това, както всички лидери на институциите на ЕС - например парламентът\". \r\nТой добави: \"Трябва спешно да се заемем с изготвянето на резервен план.“ \r\n\"Това е от съществено значение, за  да приключим преговорите. Без резервен план няма да има споразумение.\" \r\nМишел Барние каза, че е поискал от Обединеното кралство да предостави необходимите технически данни, за да планира как митническите проверки биха могли да работят след Брекзит. \r\nДоминик  Рааб каза, че Обединеното кралство е \"ангажирано\" да постигне споразумение. \r\nТой добави: \"Решенията трябва да са приложими и трябва да бъдат приложими за общностите, живеещи в Северна Ирландия и живеещи в Република Ирландия - хората, засегнати в ежедневието им от това, за което Мишел и аз преговаряме от името на ЕС и Великобритания в момента. \" \r\nЕС предложи резервен план, който ще позволи на Северна Ирландия в действителност да остане в митническия съюз и в единния пазар, като по този начин премахне необходимостта от гранични проверки - но правителството на Обединеното кралство казва, че всяко споразумение, което дава на региона различен статут спрямо останалата част от страната е неприемливо. \r\nВместо това министрите предложиха \"митническо споразумение\", според което цялото Обединено кралство би приел едни и същи тарифи като ЕС за ограничен период от време, докато не бъде постигнато дългосрочно споразумение. Брюксел обаче заяви,  че няма да приеме ограничителни мерки, които да са ограничени във времето. \r\nВъпросът се превърна в една от основните спорни точки по време на преговорите. До октомври трябва да се постигне споразумение, за да се гарантира, че Европейският парламент и държавите-членки разполагат с достатъчно време, за да го ратифицират, преди Обединеното кралство да напусне блока през следващия март.  Юлиян Марков", "date": "2018.09.01", "title": "The Independent: Преговорите за Брекзит няма да продължат без резервен план за Северна Ирландия"}
{"url": "http://www.focus-news.net/news/2018/09/01/2562084/vzglyad-kakvi-posledstviya-shte-ima-ot-ubiystvoto-na-aleksandar-zaharchenko.html", "text": "Какви последствия ще има от убийството на Александър Захарченко, пише електронното издание на руския вестник  “Взгляд“ .  \r\nСпоред плана, изборите за Народна демократична република ще се проведат на 18 ноември. Тази дата е съгласувана  в рамките на консултации в Минск доколкото биха били легитимни избори и евентуално референдум в самопровъзгалсилата се Донецка народна република - една от гаранциите за поне някакво подобие на преговорния процес във формата от Минск. Би било неразумно да се отложи тази дата и вече не е възможно преговорите да бъдат пренасрочени за толкова кратък период от време.  \r\nУспоредно с това наближават президентските избори в Украйна, които според много наблюдатели са пряко свързани с терористичния акт срещу лидера на Донецката република. Според версията на заговор,  Киев има нужда от нов лидер в Донецк, който не би бил лично свързан с войната за независимост. Но всичко това не е нищо повече от радикална идея на Киев. Който бъде избран в Донецк – с него ще преговарят. \r\nАлександър Захарченко на практика нямаше равен конкурент на предстоящите избори за ръководител на НПР. Със  смъртта му се  оживяват споровете между различните фракции в Донецк, което неизбежно ще засегне хода на изборите. Може да се разиграе сериозна борба с непредсказуеми резултати. И точно такъв е случаят, който Москва най-малко би искала да види. Спокойна и предсказуема предизборна кампания беше и остава единствената политическа цел в Донбас, както и провеждането на референдум за естеството на отношенията с Русия (само формулирането му все още не е готово). Никой не казва, че през следващите два месеца ще има нещо необикновено в Донецк, но никой няма да успее да се прегрупира през това време. \r\nВ сегашната ситуация е трудно да се намерят каквито и да е положителни моменти. От друга страна, предизборната кампания ще стане по-напрегната, което ще й даде външен усет за \"представителна демокрация\", както се разбира на Запад. \r\nТъжният въпрос вече започна да се разхожда из Донецк: \"Колко повече добри хора трябва да умрат заради \"липсата на алтернатива \" на Минските споразумения?\" \r\nПредседателят на Държавната Дума Вячеслав Володин вече заяви, че смъртта на Захарченко \"унищожава смисъла на споразуменията от Минск\". Това е вярно, дори и само заради факта, че подписът на Захарченко е под тях. Но последиците от отказа от Минските споразумения не са проучвани, въпреки факта, че всеки знае, че те не работят. Трудно е да го признаем, но все пак трябва да кажем на глас, че няма възможност за политическо споразумение с Киев. \r\nАлександър Захарченко беше обвързан  лично с почти цялото управление в Донецк. Той беше ръководител на самопровъзгласилата се република, председател на Съвета на министрите, и върховен главнокомандващ. В контекста на непризнатата и воюваща република , която е в много трудна ситуация и под силен външен натиск, такава схема е доста логична, разбираема и работи, въпреки някои ексцесии. Същата концентрация на власт изисква и Москва, която предпочита да си има работа с  един ясен лидер, че не е много демократично. \r\nНай-малко до изборите през ноември няма да има такава концентрация на власт. Разбира се, в близко бъдеще се нормализира държавния апарат, но няма съмнение, че има някои специфични аспекти на проблема, като например отношенията с Русия, които са свързани с личността на Александър Захарченко. Възстановяването на тези връзки ще отнеме време. \r\nВ Донецк, за съжаление, вътрешнополитическото и личностното състояние е такова, че няма да позволи в близко бъдеще,  да се образува един център на власт, който да замести Захарченко Слабостта на конструкцията, в центъра на която е Захарченко, е точно в това, че няма да бъде възможно да се възстанови с друг човек на това място. \r\nОсвен това смъртта на Захарченко в такъв труден период, с наближаването на  изборите, веднага ще се превърне в серия от вътрешни конфликти. Сега в Донецк различни групи и отделни лица ще се опитват да създадат връзки с  различни структури и ведомства в Москва, като се създават предпоставки за нездрава конкуренция. Но така или иначе трябва да се работи с наличните хора във властта на самопровъзгласилата се република. \r\nАлександър Захарченко  не е военен човек в буквалния смисъл на думата, но той принадлежи на една малка група самородни военни ръководители, които всъщност изнесоха  на плещите си цялата война. Именно тази малка група харизматици създаде скелета на милицията, а по-късно и на въоръжените сили в Донецк. Това е нормално, естествено състояние за тези републики и общности, където хората стават  народни герои, заради своите лични качества, а не заради проявени по-рано бойни умения. Въпреки това, те не смятат за срамно да прехвърлят контрола на въоръжените сили на професионалистите, като се запазва отговорността за формиране на доброволни звена, където  до голяма степен запазват своята харизма на командири. \r\nИ за съжаление, тази група преживя непоправими загуби през последната година и половина в резултат на терористични актове, а понякога и на случайни куршуми. \r\nНа фронтовата линия едва ли може да се очаква сериозна ескалация, освен засилване на обстрела или еднократни тактически операции на фона на обмена на заплашителни изявления. Общата ситуация и балансът на силите са такива, че украинската страна не е готова самостоятелно да провежда продължителна интензивна настъпателна  операция. Захарченко като върховен главнокомандващ действа главно в ролята на военно-политически, а не военно-тактически лидер, така че убийството му няма да повлияе сериозно на въоръжените сили на самопровъзгласилата се Донецка република.  Юлиян Марков", "date": "2018.09.01", "title": "„Взгляд“: Какви последствия ще има от убийството на Александър Захарченко"}
{"url": "http://www.focus-news.net/news/2018/09/01/2562089/ria-novosti-aleksandar-zaharchenko-e-ubit-po-vreme-na-traurni-meropriyatiya-vav-vrazka-s-konchinata-na-yosif-kobzon.html", "text": "Ръководителят на самопровъзгалсената Донецка народна република Александър Захарченко е бил убит по време на траурни мероприятия в памет на изпълнителя Йосиф Кобзон, каза временно изпълняващия длъжността лидер на самопровъзгалсилата се Луганска народна република Леонид Пасечник. \r\nАлександър Захарченко бе убит в петък вечер в резултат на експлозия в кафе \"Сепар\" в центъра на Донецк. Министърът на финансите на самопровъзгласилата се република Александър Тимофеев беше сериозно ранен при експлозията. Общо 11 души са пострадали. Властите в Донецк  признаха инцидента за терористичен акт. Според изпълняващия длъжността  глава на републиката Дмитрий Трапезников  няколко души са задържани за убийството на Захарченко, По неговите думи те са потвърдили, че става дума за диверсия от Киев. На свой ред, службата за сигурност на Украйна по-рано отхвърли обвиненията за участие в убийството. \r\n\"Александър Захарченко е бил убит не на бойния пост, а по време на траурни мероприятия, в момента, когато ръководството на републиката почиташе още един герой на Донбас Йосиф Кобзон,\" - каза Пасечник в официално обръщение във връзка със смъртта на ръководителя на самопровъзгласената Донецка народна република.  Юлиян Марков", "date": "2018.09.01", "title": "РИА Новости: Александър Захарченко е убит по време на траурни мероприятия във връзка с кончината на Йосиф Кобзон"}
{"url": "http://www.focus-news.net/news/2018/09/01/2562096/spetsializiranata-prokuratura-provede-aktsii-v-ofisi-na-firmi-v-dva-hotela-v-sofiya-i-plovdiv-obzor.html", "text": "Около 10 лица са задържани до моментa след акция на Специализираната прокуратура в офиси на фирми в хотел „Маринела“ в София и хотел „Марица“ в Пловдив. Това заяви заместникът на главния прокурор на Република България - прокурор Иван Гешев. Акцията на Специализираната прокуратура продължи няколко часа, като процесуално-следствените действия са се провели и по други адреси. Гешев коментира, че са протекли множество претърсвания и изземвания на територията на различни адреси и МПС-та в и София, и в Пловдив. По думите му част от задържаните са поставени лица на различни фирми, които не би следвало да имат нещо общо с лицето собственик на хотела и официалните негови фирми. Заместникът на главния прокурор коментира, че предмет на разследване е и това, че собственикът на хотел „Маринела“ с определен кръг хора вероятно са извършвали данъчни престъпления, пране на пари и участие в организирана престъпна група с други фирми. По думите му към този момент има доказателства за това. Друга част от разследването е в посока фирми, извършващи туристическа дейност, но дейността на самия хотел не е обект на разследване към този момент. Заместникът на главния прокурор заяви още, че има данни за 3 лица от семейството на собственика на хотел „Маринела“, които са извършили престъпления. По време на процесуално-следствените действия до момента е намерена и иззета сумата от 150 000 лева.  \r\nЦветелин ДИМИТРОВ", "date": "2018.09.01", "title": "Специализираната прокуратура проведе акции в офиси на фирми в два хотела в София и Пловдив (ОБЗОР)"}
{"url": "http://www.focus-news.net/news/2018/09/01/2562097/pregled-na-osnovnite-temi-v-britanskiya-pechat-agentsiya-fokus.html", "text": "Иран строи нова ракетна фабрика в Сирия под защитата на Русия, пише британският вестник  The Тimes . \r\nИран изгражда ракетна фабрика в Сирия под покритието на руски защитен чадър и изпраща балистични ракети на съюзниците си в Ирак, според съобщения, които са предизвикали опасения от разрастваща се конфронтация с Израел. \r\nСателитните снимки показват структура като база и фабрика, оформящи се в северозападна Сирия в близост до град Баняс. Той е в зона, покрита от руска въздушна отбранителна система С-400, предназначена да защити операциите на Москва в Сирия, което би я направило трудна мишена за обстрел от страна на Израел. \r\nСъщо така бе съобщено, че Иран е изпратил балистични ракети, които могат да достигнат до Тел Авив или Риад на милиции, действащи в Ирак. \r\nИзраел е обещал да атакува превози на ракети от Иран и прави това редовно в Сирия, но не е нанасял удари по  милиции в Ирак, свързани с Иран. С Ирак, разкъсан между западните и иранските си съюзници, израелски удари биха предизвикала по-нататъшна нестабилност. Израел е удрял оръжейни бази в Сирия повече от 100 пъти през последните години, опасявайки се, че Иран и Хизбула, неговата провинциална милиция в съседен Ливан, използват хаоса на войната за разширяване на своя арсенал. \r\nСтруктурата в Уади Джанам близо до Баняс бе забелязано от ImageSat International, базирана в Израел. Компанията каза, че оформлението на базата е като Парчин - най-тайния център за разработване на ракети в Иран. \r\nТой добави, че със сирийската гражданска война, отчасти благодарение на иранската подкрепа за правителството на Башар Асад, се предполага, че ракетите ще станат част от арсенала на Иран и Хизбула срещу Израел. \r\nСистемата за отбрана С-400 е най-актуална в Русия и се смята за заплаха за американските самолети, да не говорим за израелските. Москва отказа да осигури системата на сирийското правителство, но я използва, за да защити собствените си сили. \r\nИзточниците също така заявиха, че съществуват три места, където се строят ракети, включително фабрика източно от Багдад, втора северно от Кербала и една трета в автономния район на Кюрдистан. Макар и да се предполага , че Кюрдистан е западен съюзник, но неговата втора страна, Патриотичния съюз на Кюрдистан, има тясни връзки с Иран. Би било неудобно за Великобритания и САЩ, които са вложили огромни ресурси в Ирак, ако страната бъде използвана като база за атаки срещу Израел или други съюзници. \r\n*** Мишел Барние застана твърдо зад издигането на граница в Ирландско море, пише британският вестник  The Guardian . \r\nМишел Барние  не желае да се откаже от издигане на границата в Ирландско море, за да избегне твърдата граница на остров Ирландия, и публично поиска от британското правителство данни, които да докажат, че проверките на стоките, които се движат на територията на Обединеното кралство ще бъдат малко на брой. \r\nГлавният преговарящ на ЕС, който наблягаше на този въпрос още по време на преговорите зад кулисите, оповести искането си за информация, тъй като предупреди, че се нуждае от споразумение за Северна Ирландия и други нерешени въпроси, свързани с оттеглянето \"най-късно до ноември\". \r\nБрюксел иска да покаже, че потокът от стоки от останалата част на Обединеното кралство в Северна Ирландия е минимален и че повечето от него идват през Република Ирландия. \r\nПреговарящите в Обединеното кралство настояха, че не е броят на проверките е от значение, а принципът за липсата на гранични проверки в рамките на суверенната територия на Обединеното кралство. \r\nМинистърът за Брекзит Доминик Рааб заяви на съвместна пресконференция в Брюксел, че желанията на всички общности в Северна Ирландия трябва да бъдат зачетени, като индикация, че британското правителство няма да допусне проверки, неприемливи за Демократичната юнионистка партия. \r\nБарние обаче заяви, че решението е \"от съществено значение за приключване на преговорите\". Той каза: \"Без решение по въпроса за ирландската граница няма да има споразумение.\" \r\n*** Преговорите за Брекзит няма да продължат без резервен план за Северна Ирландия, пише британският ежедневник  The Independent . \r\nОбединеното кралство трябва да одобри резервен план за  границата в Северна Ирландия, ако не бъде постигнато споразумение с ЕС \", предупреди главният преговарящ на ЕС. \r\nГоворейки след последния кръг от преговори, Мишел Барние каза, че без подробен план \"няма да има споразумение\". \r\nСтава въпрос за това, което трябва да се случи с границата на Северна Ирландия, ако Великобритания и ЕС не са в състояние да постигнат търговска сделка, която да запази отворената граница. \r\nГоворейки заедно с Доминик Рааб, министърът за Брекзит, Барние каза: \"Трябва да имаме подробно решение за ирландската граница, което да е законосъобразно и да работи, в споразумението за оттегляне. \r\n\"Премиерът Тереза Мей се ангажира с това, както всички лидери на институциите на ЕС - например парламентът\". \r\nТой добави: \"Трябва спешно да се заемем с изготвянето на резервен план.“ \r\n\"Това е от съществено значение, за  да приключим преговорите. Без резервен план няма да има споразумение.\" \r\nМишел Барние каза, че е поискал от Обединеното кралство да предостави необходимите технически данни, за да планира как митническите проверки биха могли да работят след Брекзит. \r\nДоминик  Рааб каза, че Обединеното кралство е \"ангажирано\" да постигне споразумение. \r\nТой добави: \"Решенията трябва да са приложими и трябва да бъдат приложими за общностите, живеещи в Северна Ирландия и живеещи в Република Ирландия - хората, засегнати в ежедневието им от това, за което Мишел и аз преговаряме от името на ЕС и Великобритания в момента. \" \r\nЕС предложи резервен план, който ще позволи на Северна Ирландия в действителност да остане в митническия съюз и в единния пазар, като по този начин премахне необходимостта от гранични проверки - но правителството на Обединеното кралство казва, че всяко споразумение, което дава на региона различен статут спрямо останалата част от страната е неприемливо. \r\nВместо това министрите предложиха \"митническо споразумение\", според което цялото Обединено кралство би приел едни и същи тарифи като ЕС за ограничен период от време, докато не бъде постигнато дългосрочно споразумение. Брюксел обаче заяви,  че няма да приеме ограничителни мерки, които да са ограничени във времето. \r\nВъпросът се превърна в една от основните спорни точки по време на преговорите. До октомври трябва да се постигне споразумение, за да се гарантира, че Европейският парламент и държавите-членки разполагат с достатъчно време, за да го ратифицират, преди Обединеното кралство да напусне блока през следващия март. \r\n*** Белият дом обяви, че американският президент Доналд Тръмп ще посети Ирландия през ноември, пише лондонският ежедневник  Evening Standard . \r\nБелият дом обяви, че американският президент Доналд Тръмп ще посети Ирландия по-късно тази година, като се надява да \"поднови дълбоките и исторически връзки\" между двете страни. \r\nПосещението на Тръмп ще се състои през ноември тази година, само четири месеца след спорното му посещение в Обединеното кралство. \r\nТой ще съвпадне с визита до Франция, където ще вземе участие в честванията на Деня на примирието. \r\nВ изявление Белият дом заяви: \"Президентът Доналд. Тръмп ще пътува до Париж, Франция, за да участва в церемонията на 11 ноември в  чест на 100-годишнината от примирието, което сложи край на боевете  през Първата световна война\". \r\n\"Участието на президента в това събитие ще подчертае жертвите, които американците са направили не само по време на Първата световна война, но и през ХХ век като цяло, в името на свободата\". \r\n\"Докато е в Европа, президентът също ще посети Ирландия, за да поднови дълбоките и исторически връзки между нашите две държави\". \r\nЗаместник министър-председателят на Ирландия Саймън Ковени пише, че президентът е \"винаги добре дошъл\". \r\nТой каза: \"Президентът Тръмп ще посети Ирландия през ноември. Президентът на САЩ винаги е добре дошъл в Ирландия. \r\n\"Нашите две страни имат толкова силни исторически, икономически, културни и семейни връзки. Поддържането на тези връзки винаги е основен приоритет\", заяви Ковени. \r\nДоналд Тръмп също така ще присъства на срещата на върха на Г-20 в Буенос Айрес, Аржентина, по-късно през месеца, се казва в изявлението на Белия дом.", "date": "2018.09.01", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/01/2562094/razpitite-vav-vrazka-s-patniya-intsident-kray-svoge-prodalzhiha-s-bivshi-shefove-na-api-obzor.html", "text": "Разпитите във връзка с пътния инцидент край Своге продължиха с бивши шефове на Агенция пътна инфраструктура (АПИ). Инж. Дончо Атанасов и инж. Лазар Лазаров бяха разпитани в Специализирания наказателен съд в качеството си на свидетели, като на този етап срещу тях не са повдигнати обвинения. Така единственият обвиняем за трагедията до този момент остава шофьорът на автобуса Григор Григоров, който е с мярка „домашен арест“.  \r\nИнж. Атанасов, който стана председател на УС на АПИ през май 2017 г. и подаде молба за напускане година по-късно, беше разпитван в продължение на два часа. Пред журналисти той заяви, че не намира пропуски в работата на АПИ, довели до трагедията. Той повтори няколко пъти, че всичко, което АПИ е могла да направи, е направила. „Сложи ли сме знаци, ограничили сме скоростта драстично. Според наши измервания обаче превишението на скоростта в този участък е с 30-40% от всички автомобили – и леки, и тежкотоварни, и автобуси“, коментира инж. Атанасов. \r\nИнж. Лазар Лазаров е бил директор на АПИ от 2011 г. до 2016 г. с две прекъсвания – едното през 2014 г., когато е бил полаган асфалтът на участъка, където е станал инцидентът, и другото – през 2016-а, когато е бил издаден акт 16. След близо 4-часов разпит инж. Лазаров посочи пред журналисти, че когато излязат всички резултати във връзка с пътя край Своге, тогава ще се направят констатации за отговорности и вина. „Отговорих на всички въпроси, които бяха зададени. Правова държава сме, за това са компетентните органи – следствие, прокуратура, съд. Има достатъчно хора, които да се занимават със случая, така че нещата ще бъдат доведени до край“, коментира той и посочи, че обемът на информация по случая е огромен. \r\nВ четвъртък показания в следствието дадоха министърът на регионалното развитие и благоустройството в оставка Николай Нанков, настоящият председател на УС на АПИ Светослав Голосов и директорът на Института по пътища и мостове инж. Веселин Димитров.  \r\nМеждувременно днес следователи взимат втори проби от асфалтовата настилка в участъка от пътя Своге - София, където се случи инцидентът. Министър Нанков обясни, че резултатите от първата лаборатория са показали, че материалите, които са били използвани за направата на пътя, са съвсем различни от тези, с които трябва да се изгражда път за тежкотоварно и натоварено движение. \r\nЦветилена СИМЕОНОВА", "date": "2018.09.01", "title": "Разпитите във връзка с пътния инцидент край Своге продължиха с бивши шефове на АПИ (ОБЗОР)"}
{"url": "http://www.focus-news.net/news/2018/09/01/2562098/futbol-vrataryat-na-lestar-kasper-shmayhel-podpisa-nov-dogovor.html", "text": "Футбол: Вратарят Каспер Шмайхел, син на легендата Михаел Шмайхел продължи договора си с тима на Лестър. Датчаниът играе в тима  от 2011 година, а новият му контракт е до 2023, информира клубът на официалния си сайт. Каспер Шмайхел записа 298 мача с фланелката на Лестър, а през 2015 година записа своя най-голям успех в кариерата си, вдигайки титлата в Англия именно с този тим.", "date": "2018.09.01", "title": "Футбол: Вратарят на Лестър Каспер Шмайхел подписа нов договор"}
{"url": "http://www.focus-news.net/news/2018/09/01/2562100/pregled-na-mezhdunarodnite-novini-do-6-chasa-agentsiya-fokus.html", "text": "Около 5 000 палестинци са протестирали в петък край границата между Ивицата Газа и Израел, а около 180 са били ранени, пише израелското електронно издание  The Times of Israel . \r\nЗдравното министерство в Газа твърди, че около 180 демонстранти са били ранени след сблъсъци със служители на израелските сили за сигурност (ИСС), включително и няколко, които са ранени от огън. От ИСС не пожелаха да коментират. \r\nИзраелската агенция „Ynet“ съобщи, че ръчна граната е била хвърлена към служители на ИСС и палестинците са успели да свалят израелски дрон, използван за разхвърляне на сълзотворен газ върху протестиращите. \r\nСблъсъците идва въпреки информациите, че Израел е в напреднали индиректни разговори с „Хамас“, чрез посредничеството на ООН и Египет, за дългосрочно примирие в Ивицата. \r\n***  Лидерът на най-голямата албанска опозиционна Демократическа партия Лулзим Баша отхвърли възможността за постигане на споразумение с правителствените социалисти и формиране на общо управление, предава македонската електронна медия  „Радио Свободна Европа“ . \r\n„Не желая никаква обща власт с Еди Рама, ни най-малко с него, без да се намери решение на политическата катастрофа, в която се намира страната“, заяви Баша. \r\nТой добави, че не е тайна, че обединената опозиция ще се яви на местните избори със съвместни кандидатски листи. Това, според него, е резултат от волята на двете партии. \r\n*** САЩ са готови със списък на цели за въздушни удари в случай на използване на химическо оръжие от сирийските правителствени сили, съобщава американският телевизионен канал  CNN . \r\nАмериканските разузнавателни и военни експерти са изготвили предварителен списък на сирийските съоръжения за химическо оръжие, които биха могли да бъдат засегнати, ако президентът Доналд Тръмп нареди нов кръг от въздушни удари в страната, са съобщили на телевизионния канал американски служители. \r\nРешението да се предприемат действия не е взето, но служител на администрацията, който е запознат с настоящата ситуация, е казал на CNN, че военните \"биха могли да реагират много бързо\", ако Сирия стартира атака с химическо оръжие и първоначалните данни за насочване ще дадат на Пентагона възможност за бърз отговор, ако президентът реши да предприеме действия. \r\nАмерикански официални представители подчертават, че се притесняват, че настъпващата атака на режима на Асад срещу бунтовниците на Идлиб може да включва използването на химическо оръжие, ако бунтовниците успеят да забавят напредъка на правителствените сили. Сирийската армия  е предислоцирала  въоръжени хеликоптери по-близо до Идлиб през последните няколко седмици. САЩ са загрижени, че в крайна сметка тези хеликоптери биха могли да бъдат използвани за химическа атака, използвайки пълни с хлор бомби, въпреки че те са на разположение и за конвенционално нападение. \r\nДлъжностни лица подчертават, че също се притесняват, че нападението над града, използващо конвенционални оръжия, може да причини хиляди жертви и да задълбочи хуманитарната криза по границата между Сирия и Турция. \r\nПентагонът също наблюдава отблизо руските военни маневри в източното Средиземноморие. Руското министерство на отбраната твърди, че 26 военни кораба и повече от 30 бойни самолета ще бъдат част от руски мащабни военни учения в района. \r\nАмерикански служител, който е пряко запознат с последните оценки, разказва на CNN, че САЩ вярват, че руснаците са струпали военноморски бойни кораби, за евентуални американски удари срещу обекти на сирийското правителство. \r\nРуснаците могат да се опитат да използват корабните си радари, следейки тази зона и да \"видят\" каквито и да било потенциални ракети \"Томахоук\" в САЩ. Един от сценариите, които САЩ обмислят, е, че руските корабни радари биха могли да насочат руските зенитни системи С-400, базирани в  Сирия и да се опитат да свалят американските ракети. \r\nТова ще даде на руснаците по-голям шанс да свалят американски ракети, отколкото през април 2018 г., когато Русия не успя да свали ракети, след като САЩ, Великобритания и Франция започнаха удари срещу три обекта след предполагаема атака с химическо оръжие на цивилни граждани в сирийския град Дума. \r\n*** Доналд Тръмп ще заеме по-твърда позиция в търговските преговори с Канада, предава  AFP , позовавайки се на канадския вестник  Toronto Star . \r\nПрезидентът Доналд Тръмп потвърди в петък, че заема  твърда позиция с Канада в преговорите за пренаписване на Северноамериканското споразумение за свободна търговия (НАФТА), но се противопоставя на изтичането на коментарите му в канадски вестник. \r\nToronto Star съобщи, че Тръмп се е похвалил в интервю, че играе твърдо с Канада в преговорите. \r\nПо-късно американският президент се е оплакал в социалната мрежа „Туитър“, че са изтекли коментарите му, заявявайки, че това е нарушение на споразумението, но \"поне Канада знае моята позиция“! \r\n*** При терористичния акт в Донецк са пострадали общо 11 души, предава  РИА Новости . \r\n„В резултат на терористичния акт са пострадали  общо 11 души. Това са загиналите и ранените“, заяви източник на агенцията без да уточнява броя на загиналите. \r\n„При взрива е пострадала ръководителят на младежкото крило  на обществената организация „Крепостта Донбас“ Наталия Волкова, като състоянието й се оценява като крайно тежко. Тежко ранен е и министърът на финансите на самопровъзгласената Донецка република Александър Тимофеев. \r\n*** Пентагонът отхвърля заявленията за възможен удар на САЩ срещу Сирия заради химическа атака, предава  TACC . \r\nПентагонът в петък назова като абсурдни изявленията , че Съединените щати ще използват като претекст за нападение химическа атака, планирана в Сирия. Така говорителят на министерството на отбраната Шон Робъртсън коментира пред ТАСС информацията, че терористи в Идлиб подготвят постановка за използване на  химически оръжия от страна на правителството, което да послужи като претекст за още една агресия на Запада, водена от Вашингтон срещу Сирия. \r\nТой обвини Русия, че \"се опитва да разпространява дезинформация\" относно използването на химическо оръжие в Сирия. Това според Робъртсън \"дава основание да вярваме, че Москва се опитва да отклони [вниманието] от собствената си вина [в случаите], когато се използват тези гнусни оръжия\". \r\n*** Задържани са заподозрени за взрива в Донецк, при който загина Александър Захарченко, предава  TACC . \r\n\"Няколко души бяха задържани, които при разпитите потвърдиха участието на украинската страна в престъплението\", заяви временно изпълняващия длъжността лидер на самопровъзгалсилата се Донецка народна република Дмитрий Трапезников  пред Донецката информационна агенция, цитиран от ТАСС. \r\nТрапезников добави още, че във връзка с убийството на Захарченко мерките за сигурност са засилени в цялата република. \r\n\"Мерките за сигурност са засилени, гражданите нямат от какво да се притесняват\", каза той, \"патрули са изпратени по всички улици на градовете, така че сигурността е максимална.\" \r\nВ същото време, той не изключи провокация от украинската страна. \"Има движения на военно оборудване, редица нарушения са регистрирани, но ситуацията е под контрол\", каза Трапезников. \r\nПо-рано службата за сигурност на Украйна отрече участие в експлозията в Донецк, в която беше убит Захарченко. \r\nВ резултат на експлозията загинаха двама души, други девет бяха ранени. Нараняванията на министъра на финансите  Александър Тимофеев и на ръководителя  на  младежката организация  \"Крепостта  Донбас\"  Наталия Волкова са сериозни и те се намират в тежко състояние. \r\n*** В резултат на безредици в либийската столица затварят единственото работещо в страната летище, предава  AFP . \r\nЕдинственото работещо летище в либийската столица Триполи спря всички полети в петък след ожесточени боеве край града, при които загинаха поне 39 души тази седмица, съобщи източник от летището. \r\nСтотици хора бяха ранени при сблъсъците между съперничещи се милиции, които избухнаха в понеделник в предградията на юг от Триполи, съобщиха от Министерството на здравеопазването, публикувано в петък. \r\nБорбата временно престана в четвъртък след споразумение за прекратяване на огъня, но се възроди вечерта и продължи в петък с тежки боеве. \r\nСвидетели и либийски спасителни служби казаха, че ракети и снаряди са поразили множество зони около и в рамките на столицата, причинявайки  смъртта на цивилни лица. \r\nНяколко ракети паднаха близо до летище \"Митига\" в Триполи, принуждавайки властите да спрат всички полети поне 48 часа по съображения за сигурност, според служителя на летището. \r\nООН в Либия заяви, че \"категорично осъжда убийствата на цивилни\" в града и призова всички страни да предотвратят по-нататъшни жертви и да спрат военните действия . \r\nНякои полети бяха пренасочен временно към летището в Мистрата, на около 200 километра източно от Триполи, съобщи източникът от летището. \r\nЛибийската столица е в центъра на битката за влияние между въоръжените групи след падането на диктатора Муамар Кадафи през 2011 г. \r\nБившето военно летище Митига бе отворено за граждански въздушен трафик след унищожаването на международното летище в Триполи в южната част на града по време на сблъсъци през 2014 г. \r\n*** Генералният секрета на ООН Антонио Гутериш призова други страни да допринесат за финансирането на помощта за палестинските бежанци след оттеглянето на САЩ, предава  TACC . \r\nГенералният секретар на ООН Антониo Гутериш изрази съжаление за решението на САЩ да спре финансирането към Агенцията за подпомагане и работа с палестинските бежанци (UNRWA), и призовава други страни, да помогнат да се компенсира недостига на финансиране. Това заяви в петък официалният представител на генералния секретар Стефан Дюжарик. \r\n\"Ние съжаляваме за решението на САЩ да не предоставя финансирането на UNRWA, която осигурява необходимата подкрепа за палестинските бежанци и допринася за стабилността в региона, - каза той. - Генералният секретар призова другите страни да запълнят липсата на финансиране, за да може UNRWA да продължи да предоставя жизненоважна помощ и да дава надежда за незащитената част от населението \". \r\nДуджарик посочи, че агенцията се радва на пълното доверие на Гутериш. \"Върховният комисар Пиер Кренбюл упражнява неуморни и активни усилия за преодоляване на извънредната криза в организацията (което е резултат от намаляването на американските вноски -  ТАСС.), с което агенцията се сблъска тази година, - се казва в изявлението. - Той успя да увеличи броят на донорите , да събере ново финансиране. \" Освен това, както беше припомнено от Дюжарик, агенцията \"предприе извънредни мерки за намаляване на разходите и повишаване на ефективността на своите дейности\". \r\nПо-рано в петък Държавният департамент на САЩ обяви решение да спре напълно финансирането на UNRWA. Вашингтон нарече модела на работа и бюджетните практики на агенцията ирационални. Според изявлението на Държавния департамент, в замяна на това властите на САЩ възнамеряват да се обмислят нови модели и начини на взаимодействие, в това число \"пряка помощ директно от САЩ и други партньори.\" \r\nUNRWA е създадена с решение на Общото събрание (ОС) на Организацията на обединените нации на 8 декември 1949 г. за предоставяне на помощ на арабските бежанци от Палестина, които са загубили домовете си и поминък в резултат на арабско-израелския конфликт през 1948. UNRWA защитава правата на палестинските бежанци, подпомага ги за получаване на образование, здравни услуги, хуманитарна помощ и социални услуги. \r\n*** Избирателният съд на Бразилия отхвърли кандидатурата на Луис Инасио Лула да Силва, съобщава  AFP . \r\nМнозинството от съдиите в най-големия избирателен съд в Бразилия са решили да отменят кандидатурата на народния левит Луиз Инасио Лула да Силва за президентските избори през октомври. \r\nЛула, на 72 г., водеше в допитванията преди изборите, макар, че се намира в затвора за корупция. \r\nВъпреки драматичните събития , макар и съдиите да могат да преразгледат решението, бившият президент не може да се кандидатира за трети мандат.", "date": "2018.09.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/01/2562101/posetitelite-v-stolichniya-zoopark-se-uvelichavat-kakto-i-novite-mu-obitateli-obzor.html", "text": "Всяка година се увеличава броят на посетителите на Зоологическата градина-София. Това съобщи пред журналисти по време на проверка в зоопарка кметът на София Йорданка Фандъкова. Тя уточни, че за периода януари-юли 2017 г.  посетителите са 199 502, а за 2018г. - 222 327, като това е увеличение от 28 хил. души за година. Фандъкова припомни, че миналата година е направено първото голямо разширение в Зоологическата градина на клетките на големите котки, а тази година се прави разширение и израждане на външни пространства за приматите. Очаква се проектът да приключи до края на годината, като пространството на маймуните ще се увеличи от 5 до 10 пъти. При проверката стана ясно също, че в последните години Столична община е инвестирала около 2,5 млн. лв. в зоопарка. Целта е Столичният зоопарк да бъде приет в асоциацията на зоопарковете и аквариумите, защото по този начин много по-лесно могат да се разменят животните. През миналата година са били ремонтирани входовете и паркингите на зоопарка, които са били в много лошо състояние. Според кмета на София Йорданка Фандъкова образователната цел на зоопарка е ясна, защото всички деца, които го посещават обичат животните и искат да се грижат за тях, като така те получават и много знания.  \r\nДиректорът на Зоологическата градина-София арх. Добромир Бориславов допълни, че в зоопарка има нови обитатели, които са от специфичен вид. В парка вече може да се види бърнеста мечка, като такава не е имало от 30 години. Видът е много специфичен и е характерен за Южна Азия. Друго ново животно в зоопарка е мъжка двугърба камила, а най-новият обитател е малкото кенгурче, което се e родило наскоро. Арх. Бориславов обясни, че подобренията, които се правят в парка не са само за животните, но и за комфорта на хората.  \r\nДаяна ДЮЛГЕРОВА", "date": "2018.09.01", "title": "Посетителите в Столичния зоопарк се увеличават, както и новите му обитатели (ОБЗОР)"}
{"url": "http://www.focus-news.net/news/2018/09/01/2562104/tass-samolet-e-izlyazal-ot-pistata-v-sochi-ima-postradali.html", "text": "Самолет е излязъл от пистата в Сочи, при инцидента има пострадали, предава  TACC . \r\nСамолет Боинг 737-800 на авиокомпанията UTAir е напуснал пистата при кацане и е паднал в река, в резултат на което са били унищожени крило и колесник и се е запалил  левия двигател. Това се посочва в съобщението, разпространено от пресслужбата на авиокомпанията. \r\nАвиокомпанията и авиационните власти са започнали да разследват причините за инцидента. \r\nКомпанията уточни, че на борда има 164 пътници и 6 членове на екипажа. \r\nСъобщава се за 18 души, които са ранени в резултат на инцидента, включително три деца, но няма загинали.  Юлиян Марков", "date": "2018.09.01", "title": "ТАСС: Самолет е излязъл от пистата в Сочи, има пострадали"}
{"url": "http://www.focus-news.net/news/2018/09/01/2562106/predstoyashti-sabitiya-v-stranata-za-1-septemvri-agentsiya-fokus.html", "text": "*** \r\nОт 19.00 часа на площад „Николай Гяуров“ председателят на Народното събрание Цвета Караянчева ще участва в отбелязването на 70 години от създаването на Велинград и 10 години от обявяването му за СПА столица на Балканите. \r\n***   \r\nВ 16.00 часа във Велинград министърът на туризма Николина Ангелкова ще участва в кръгла маса на тема „Туристическа дестинация Родопи – перспектива и развитие“.  \r\n*** \r\nОт 09.30 часа в „Хотел София Балкан”, зала Средец ще се проведе Четвъртата Национална конференция на независимите оценители в България с международно участие. \r\n*** \r\nОт 11.15 часа в х-л \"Мираж\" ще се проведе II Национална младежка отчетно-изборна конференция на ПП АБВ.  Събитието ще започне с дискусия,  в която ще участва президентът на Република България в периода 2002-2012 г. и основател на АБВ Георги Първанов. От 15.00 часа ще започне дискусия по демографска и социална политика с участието на председателя на партията Румен Петков и Ивайло Калфин. От 17.30 часа ще бъде дарена тетралогията на Димитър Талев на Драматичен театър „Адриана Будевска“. \r\n*** \r\nОт 12.30 часа на плажа в Бургас ще стартира първата гонка на кайтсърф регатата Black Sea Kite Cup 2018. \r\n*** \r\nОт 17.00 часа от Магазия 1 ще отпътува кораб до остров Света Анастасия, където ще се проведе Музикален фестивал „Островът и приятели“. \r\n*** \r\nОт 18.15 часа в морската градина ще бъдат поднасени цветя пред паметника на Апостол Карамитев.  \r\n*** \r\nОт 19.00 часа на централния площад в града ще се проведе концерт, част от националното турне на Coca-Cola The Voice Happy Energy Tour. \r\n*** \r\nОт 16.30 до 18.00 часа на пътя за Калотина в пространството между автобусна спирка „Магазин Метро 2” (посока София) и светофара срещу хипермаркета, жители на Божурище ще излизат протест в подкрепа на Григор Григоров - шофьора, управлявал автобуса, катастрофирал край Своге. Протестът е под надслов „Протест за справедливо разследване на трагедията от Своге”.  \r\n*** \r\nОт 10.00 часа в „Гранд Хотел Варна“ в к.к. „Св. Св. Константин и Елена“ младежи ГЕРБ ще проведе 11-ия си летен университет под мотото „Само истината, НЕ на фалшивите новини“. В него ще участват председателят на ПГ на ГЕРБ и зам.-председател на партията Цветан Цветанов, председателят на МГЕРБ и зам.-министър на външните работи Георг Георгиев, кметът на Варна Иван Портних и др. \r\n*** \r\nОт 19.00 часа от входа на Морска градина до Летния театър  с дефиле на участниците ще започне XIII Национален фестивал на етносите „България за всички“ Варна 2018. От 20.00 часа в Летния театър ще се състои концерт.  \r\n***    \r\nОт 09.30 часа в центъра на селото ще се проведе „Баницата в делник и празник“ – празник на баницата.  \r\n***  \r\nОт 10.00 часа в парк „Марно поле“ ще започне Детска арт работилница и Панаир на търновските грънчари „Съхранено наследство“ .  \r\n***  \r\nОт 10.00 часа в Детски отдел „Славейче“ на РБ „П. Р. Славейков“„Деца и родители четат заедно“.  \r\n*** \r\nОт 19.00 часа до 22.00 часа на площад „Възраждане“ за осма поредна година ще се състои Фестивал на хартиените фенери. \r\n*** \r\nОт 10.00 часа в град Ивайловград ще състои „Кулинарното наследство на Траките“.  \r\n*** \r\nОт 17.00 часа в читалище „Братство” ще бъде открит Международният фестивал за шлагерна и стара градска песен „Пей сърце”.   \r\n*** \r\nОт 20.30 часа на Арката на площад „Велбъжд” ще се проведе концерт на групите „Кардинал” и „Ксана”, с който се закрива „Кюстендилско лято“. \r\n*** \r\nОт 09.00 часа в Дома на културата „Борис Христов“ продължава първата годишна среща на директорите на българските училища, въвели облачните технологии.  \r\n*** \r\nОт 18.00 часа в Балабановата къща в Стария град официално ще се открият Националните есенни изложби. \r\n*** \r\nВ 08.30 часа от паркинга на езерото срещу пивоварна „Загорка“ ще се проведе поредният общоградски туристически поход, организиран от Община Стара Загора и Туристическо дружество „Сърнена гора“. \r\n*** \r\nОт 10.00 час на площад в с. Буховци ще се състои Тракийския фолклорен събор „Фисекът пее”. Гост на събитието ще бъде кметът на община Търговище д-р Дарин Димитров.  \r\n*** \r\nОт 10.00 часа в градинката пред Детски отдел ще се състои закриване на Детската работилница за изкуство.  \r\n*** \r\nОт 10.30 часа в района на лагер „Ивански“ на Шуменското плато ще бъде даден старт на състезанието по спортно ориентиране за купа „СиВен“ на средна дистанция.  \r\n*** \r\nОт 12.30 часа пред сградата на Община Шумен ще се състои официалната церемония по откриването на рали шампионата „Стари столици.", "date": "2018.09.01", "title": "Предстоящи събития в страната за 1 септември (Агенция „Фокус“)"}
{"url": "http://www.focus-news.net/news/2018/09/01/2562107/predstoyashti-mezhdunarodni-sabitiya-za-1-septemvri-agentsiya-fokus.html", "text": "Крайнодясната „Алтернатива за Германия“ и антиислямското движение „Пегида“ организират протест в източния германски град Кемниц, в който наскоро имаше убийство с нож. \r\n***  Очаква се Европейската комисия да разкрие планове за следващите две седмици за засилване на граничната охрана „Фронтекс“ до 10 000 човека до 2020 година. \r\n***  Президентът на Русия Владимир Путин ще се срещне с азербайджанския си колега Илхам Алиев. \r\n***  Възпоменателна служба за Джон МакКейн във Вашингтонската национална катедрала. Очаква се Барак Обама и Джордж Буш-младши да изнесат речи. \r\n***  Новият конгрес на Мексико започва работа след изборната победа на Андрес Мануел Лопес Обрадор и неговата лява коалиция. \r\n***", "date": "2018.09.01", "title": "Предстоящи международни събития за 1 септември (Агенция \"Фокус\")"}
{"url": "http://www.focus-news.net/news/2018/09/01/2562105/aktualna-patna-obstanovka.html", "text": "През нощта ще бъде предимно ясно и почти тихо. На 01.09.2018 г. ще бъде слънчево, с временни увеличения на облачността в следобедните часове. Само на отделни места в крайните западни райони ще превали. Ще духа слаб, в Източна България и Дунавската равнина - до умерен вятър от изток-североизток. Максималните температури ще са между 29° и 34°. Това съобщиха от пресцентъра на  Агенция \"Пътна инфраструктура\" .  \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 46+000 до км 53+000 и в двете посоки се осъществява с повишено внимание поради ремонтни дейности по пътното тяло. Скоростта на движение се ограничава до 90 км/ч. Срок 01.09.2018 г. \r\nОбласт Бургас: \r\nДвижението по АМ \"Тракия\" от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 01.09.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Пазарджик: \r\nДвижението по път I-8 Костенец – с. Габровица от км 148+000 до км 151+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.09.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 в участък с. Сухаче – с. Върбица от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 03.09.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 01.09.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 01.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 01.09.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 07.09.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от  08:00 до 14:00 ч. до 01.09.18 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 02.09.2018 г. \r\nПът ІІ-63: Движението по път ІІ-63 Забел – Главановци от км 55+000 до км 56+200 се осъществява в една лента поради ремонтни дейности на асфалтовата настилка. Срок до 03.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 ще се осъществява в едната лента, поради ремонтни дейности. Срок до 07.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 01.09.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІІ-8652: Движението по път ІІІ-8652 Неделино - Златоград, от км 8+620 до км 16+848 и от км 20+000 до км 28+965 се осъществява с повишено внимание, съобразно създадената организация на движение, поради частични ремонти в асфалтовата настилка. Участъкът е сигнализиран с пътни знаци. Срок до 02.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 07.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.01", "title": "Актуална пътна обстановка"}
{"url": "http://www.focus-news.net/news/2018/09/01/2562095/nezavisimaya-gazeta-rusiya-izgrazhda-antiamerikanska-stena-v-sredizemno-more.html", "text": "Русия изгражда антиамериканска „стена“ в Средиземно море, пише вестник  “Независимая газета“ . \r\nДнес в Средиземно море ще започнат мащабни учения на Военноморските сили(ВМС) и Въздушно-космическите сили на Русия (ВКС). В тях  ще вземат участие кораби на Северния, Балтийския  и Черноморския  флот, както и Каспийската флотилия - общо, както е докладвано от главнокомандващия на ВМС на Русия Владимир Корольов, 26 бойни кораба и плавателни съдове, включително и две подводници. Освен това, според адмирала, ще бъдат използвани 34 самолета. Това са самолети за далечни разстояния, военни транспортни и военноморска авиация - стратегически ракети носители Ту-160, самолети за борба с подводниците Ту-142MK и Ил-38, изтребители  Су-33 , както и самолети Су-30 СМ. \r\nФлагманът на ескадрата е ракетният крайцер“Маршал Устинов“. В състава на групировката има кораби и подводници, оборудвани с крилати ракети \"Калибър\" (общо 56 ракети). \r\nОфициалната задача на ученията е разработването на комплекс от задачи за противовъздушна отбрана и противо-подводна и саботажна защита. Ще бъдат разработени и защитата на морските комуникации, противодействието на пиратството и помощ  за кораби в беда. Истинската цел на маневрите, обаче е опит да се предотврати удар от  коалицията, водена от Съединените щати към позицията на сирийските войски и за да се предотврати създаването на забранена за полети зона в Сирия, това, за което американците се подготвят. \r\nПо време на ученията (те ще продължат до 8 септември) ще се провеждат практически ракетни и артилерийски стрелби. Неслучайно, командирът на ВМС Корольов подчерта, че \"за целите на  стриктно спазване на международното право и сигурността на корабоплаването районите на маневрите се обявяват  предварително за зони временно опасни за навигация.\" По този начин руският ескадрон не само блокира евентуална атака на САЩ в Сирия от тази посока, но също така има и възможност сама да нанесе удари по бунтовниците в Идлиб. \r\nОсвен това, както вече беше съобщено за изданието, предишните дни  корабите на Каспийската флотилията са отработили в морето нова тактическа маневра \"Стена\". Според военните, това е \"специална система за подреждане на кораби и самолети на разузнавателната и изтребителната авиация, заедно с възможностите на бреговите системи за противовъздушна отбрана, която  значително ще увеличи обхвата на откриване на нисколетящи цели, включително крилати ракети\". Няма съмнение, че генералният щаб на флота проучва тази тактика и може да я използва и в Средиземно море.  Юлиян Марков", "date": "2018.09.01", "title": "„Независимая газета“: Русия изгражда антиамериканска „стена“ в Средиземно море"}
{"url": "http://www.focus-news.net/news/2018/09/01/2562102/aa-turskiyat-vanshen-ministar-se-sreshtna-s-lidera-na-siriyskata-opozitsiya.html", "text": "Турският външен министър Мевлют Чавушоглу се срещна с лидера на сирийската опозиция Наср ал-Харири, предава  Anadolu Agenncy . \r\n\"На срещата ни с Наср ал-Харири, председател  на Сирийската преговорна комисия, разменихме мнения за последните събития в Сирия, включително в провинция Идлиб, както и за предстоящия период, касаещ политическия процес\", написа Чавушоглу в социалната мрежа „Туитър“. \r\nПрез май Идлиб бе обявен за \"зона на де-ескалация\", в която актовете на агресия са изрично забранени, като част от протичащия мирен процес в Астана. \r\nВъпреки това през последните два месеца провинция Идлиб остава терен на ожесточените въздушни бомбардировки от Русия и от страна на  правителствените войски на Башар Асад.  Юлиян Марков", "date": "2018.09.01", "title": "AA: Турският външен министър се срещна с лидера на сирийската опозиция"}
{"url": "http://www.focus-news.net/news/2018/09/01/2562108/nimh-vremeto-shte-bade-slanchevo-s-maksimalni-temperaturi-mezhdu-29-i-34.html", "text": "Атмосферното налягане ще се задържи без съществена промяна – ще е малко по-високо от средното за месеца. Днес ще е слънчево, с временни увеличения на облачността в следобедните часове, но само на отделни места в крайните западни райони ще превали. Ще духа слаб, в Източна България и Дунавската равнина - до умерен вятър от изток-североизток. Максималните температури ще са между 29° и 34°, в София – около 30°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова.  \r\nПо Черноморието ще бъде слънчево. Ще духа слаб до умерен североизточен вятър. Максималните температури ще са между 28° и 32°. Температурата на морската вода е 26-27°. Вълнението на морето ще бъде 1-2 бала.  \r\nВ планините ще бъде предимно слънчево. В следобедните часове ще се развива купеста облачност и само на отделни места в западните масиви ще има краткотрайни валежи. Ще духа слаб до умерен източен вятър. Максималната температура на височина 1200 метра ще е около 24°, на 2000 метра – около 17°.", "date": "2018.09.01", "title": "НИМХ: Времето ще бъде слънчево с максимални температури между 29° и 34°"}
{"url": "http://www.focus-news.net/news/2018/09/01/2562099/afp-izbiratelniyat-sad-na-braziliya-othvarli-kandidaturata-na-luis-inasio-lula-da-silva.html", "text": "Избирателният съд на Бразилия отхвърли кандидатурата на Луис Инасио Лула да Силва, съобщава  AFP . \r\nМнозинството от съдиите в най-големия избирателен съд в Бразилия са решили да отменят кандидатурата на народния левит Луиз Инасио Лула да Силва за президентските избори през октомври. \r\nЛула, на 72 г., водеше в допитванията преди изборите, макар, че се намира в затвора за корупция. \r\nВъпреки драматичните събития , макар и съдиите да могат да преразгледат решението, бившият президент не може да се кандидатира за трети мандат.  Юлиян Марков", "date": "2018.09.01", "title": "AFP: Избирателният съд на Бразилия отхвърли кандидатурата на Луис Инасио Лула да Силва"}
{"url": "http://www.focus-news.net/news/2018/09/01/2562103/ramush-hardinay-promyana-na-granitsite-znachi-voyna-a-tova-bi-bilo-izgodno-samo-za-vladimir-putin.html", "text": "Промяна на границите значи война, а това би било изгодно само за Владимир Путин, заяви косовският премиер Рамуш Харадинай пред ирландския вестник  The Irish Times , цитиран от македонското електронно издание  “МКД“ . \r\nВестникът  оценява, че Харадинай е потвърдил, че тази негова позиция е в противоречие с позицията на  косовския президент Хашим Тачи\", който, както отбелязва изданието, заедно със сръбския президент Александър Вучич е отворен по въпроса за промяна на границата, като част от споразумение за нормализиране на отношенията. \r\nИрландският вестник припомня, че през последните години високопоставени представители на ЕС и САЩ са казвали, че не биха били против такъв договор, ако той не причинява проблеми в други части на Балканите. \r\n\"Това би означавало война. Ако отново отворим това, което е договорено, това означава възобновяване на миналото, а в нашия регион отваряне на миналото означава започване на войни \", каза Харадинай. \r\n\"Това ще означава отваряне на кутията на Пандора и заплашване не само на нашата стабилност, но и стабилността на нашите съседи. Мисля, че е грешна посока, която би позволила обсъждане и реторика относно границите и територията. Надявам се, че световните лидери ще се отзоват (около този въпрос), колкото е възможно по-бързо и ще бъдат кристално ясни в искането до всички страни да спазват предишните споразумения и да спрат да говорят за това \", каза Харадинай, за когото ирландският вестник посочва, че е бил \"Командир на бунтовниците по време на Косовската война\". \r\nЗапитан кой би спечелил от  подобно развитие, Харадинай отговори кратко: \"Само един човек - Путин\".  Юлиян Марков", "date": "2018.09.01", "title": "Рамуш Хардинай: Промяна на границите значи война, а това би било изгодно само за Владимир Путин"}
{"url": "http://www.focus-news.net/news/2018/09/01/2562109/predsedatelyat-na-narodnoto-sabranie-tsveta-karayancheva-shte-uchastva-v-otbelyazvaneto-na-70-godini-ot-sazdavaneto-na-velingrad.html", "text": "Председателят на Народното събрание Цвета Караянчева ще участва в отбелязването на 70 години от създаването на Велинград и 10 години от обявяването му за СПА столица на Балканите. Това съобщиха от пресцентъра на  Народното събрание . От 19.00 часа на площад „Николай Гяуров“ председателят на парламента ще произнесе слово по повод празника.", "date": "2018.09.01", "title": "Председателят на Народното събрание Цвета Караянчева ще участва в отбелязването на 70 години от създаването на Велинград"}
{"url": "http://www.focus-news.net/news/2018/09/01/2562111/mladezhi-gerb-shte-provede-11-iya-si-leten-universitet-samo-istinata-ne-na-falshivite-novini-vav-varna.html", "text": "Младежи ГЕРБ ще проведе 11-ия си летен университет под мотото „Само истината, НЕ на фалшивите новини“. Това съобщиха от пресцентъра на  ПП ГЕРБ . Форумът ще се проведе в „Гранд Хотел Варна“ в к.к. „Св. Св. Константин и Елена“ до 2 септември 2018 г. Конференцията се организира съвместно от МГЕРБ, Сдружение „Граждани за европейско развитие на България“ и Фондация „Ханс Зайдел“. Официалното откриване на събитието ще бъде днес от 10.00 часа. В него ще участват председателят на ПГ на ГЕРБ и зам.-председател на партията Цветан Цветанов, председателят на МГЕРБ и зам.-министър на външните работи Георг Георгиев, кметът на Варна Иван Портних, евродепутатът от ГЕРБ/ЕНП Емил Радев и представителят на Фондация “Ханс Зайдел” в България Богдан Мирчев. В рамките на форума Цветан Цветанов ще изнесе лекция на тема „Истината, илюзиите и лъжите в политиката“. Сред лекторите на форума са още министърът на Българското председателство на Съвета на ЕС Лиляна Павлова, евродепутатите Андрей Новаков и Емил Радев, българският еврокомисар Мария Габриел, Симеон Дянков и др.", "date": "2018.09.01", "title": "Младежи ГЕРБ ще проведе 11-ия си летен университет „Само истината, НЕ на фалшивите новини“ във Варна"}
{"url": "http://www.focus-news.net/news/2018/09/01/2562093/tass-antonio-guterish-prizova-drugi-strani-da-doprinesat-za-finansiraneto-na-pomoshtta-za-palestina-sled-otteglyaneto-na-sasht.html", "text": "Генералният секрета на ООН Антонио Гутериш призова други страни да допринесат за финансирането на помощта за палестинските бежанци след оттеглянето на САЩ, предава  TACC . \r\nГенералният секретар на ООН Антониo Гутериш изрази съжаление за решението на САЩ да спре финансирането към Агенцията за подпомагане и работа с палестинските бежанци (UNRWA), и призовава други страни, да помогнат да се компенсира недостига на финансиране. Това заяви в петък официалният представител на генералния секретар Стефан Дюжарик. \r\n\"Ние съжаляваме за решението на САЩ да не предоставя финансирането на UNRWA, която осигурява необходимата подкрепа за палестинските бежанци и допринася за стабилността в региона, - каза той. - Генералният секретар призова другите страни да запълнят липсата на финансиране, за да може UNRWA да продължи да предоставя жизненоважна помощ и да дава надежда за незащитената част от населението \". \r\nДуджарик посочи, че агенцията се радва на пълното доверие на Гутериш. \"Върховният комисар Пиер Кренбюл упражнява неуморни и активни усилия за преодоляване на извънредната криза в организацията (което е резултат от намаляването на американските вноски -  ТАСС.), с което агенцията се сблъска тази година, - се казва в изявлението. - Той успя да увеличи броят на донорите , да събере ново финансиране. \" Освен това, както беше припомнено от Дюжарик, агенцията \"предприе извънредни мерки за намаляване на разходите и повишаване на ефективността на своите дейности\". \r\nПо-рано в петък Държавният департамент на САЩ обяви решение да спре напълно финансирането на UNRWA. Вашингтон нарече модела на работа и бюджетните практики на агенцията ирационални. Според изявлението на Държавния департамент, в замяна на това властите на САЩ възнамеряват да се обмислят нови модели и начини на взаимодействие, в това число \"пряка помощ директно от САЩ и други партньори.\" \r\nUNRWA е създадена с решение на Общото събрание (ОС) на Организацията на обединените нации на 8 декември 1949 г. за предоставяне на помощ на арабските бежанци от Палестина, които са загубили домовете си и поминък в резултат на арабско-израелския конфликт през 1948. UNRWA защитава правата на палестинските бежанци, подпомага ги за получаване на образование, здравни услуги, хуманитарна помощ и социални услуги.  Юлиян Марков", "date": "2018.09.01", "title": "ТАСС: Антонио Гутериш призова други страни да допринесат за финансирането на помощта за Палестина след оттеглянето на САЩ"}
{"url": "http://www.focus-news.net/news/2018/09/01/2562112/ministarat-na-turizma-nikolina-angelkova-shte-otkrie-diskusiya-vav-velingrad-po-proekta-za-7-balneo-i-spa-destinatsii.html", "text": "Министърът на туризма Николина Ангелкова ще участва в дискусия във Велинград по проекта за 7 балнео- и СПА дестинации на България. Това е четвъртата кръгла маса за обсъждане на инициатива на Министерството на туризма, съобщиха от пресцентъра на  министерството . Тя е част от стратегията за насърчаване на специализираните туристически услуги в България, привличането на повече пътувания към вътрешността на страната и утвърждаването й като конкурентно направление за целогодишен туризъм. \r\nНа форума във Велинград ще бъде поставен акцент върху Родопска балнео- и СПА дестинация, която ще бъде обсъдена съвместно от експерти, представители на бранша и местната власт. Сред официалните лица на събитието ще и д-р Костадин Коев, кмет на община Велинград.  \r\nСъбитието ще се състои на 1 септември 2018 г. (събота) от 16:00 часа в залата на хотел Инфинити, гр. Велинград. Представителите на медиите са поканени на събитието.", "date": "2018.09.01", "title": "Министърът на туризма Николина Ангелкова ще открие дискусия във Велинград по проекта за 7 балнео- и СПА дестинации"}
{"url": "http://www.focus-news.net/news/2018/09/01/2562113/gd-granichna-politsiya-intenziven-e-trafikat-na-gkpp-kalotina-kapitan-andreevo-i-na-balgaro-rumanskata-granitsa.html", "text": "Интензивен е трафикът на ГКПП „Калотина“, „Капитан Андреево“ и на българо-румънската граница. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 6.00 часа.  \r\nНа българо-сръбската граница на ГКПП Калотина трафикът е интензивен за леки автомобили. На българо-турската граница трафикът на ГКПП Капитан Андреево трафикът е интензивен на вход. \r\nНа българо-румънската граница на всички ГКПП е интензивен за леки автомобили в двете посоки. \r\nНа българо-македонската и на българо-гръцката граница  трафикът е нормален на всички гранични контролно-пропускателни пунктове.", "date": "2018.09.01", "title": "ГД „Гранична полиция“: Интензивен е трафикът на ГКПП „Калотина“, „Капитан Андреево“ и на българо-румънската граница"}
{"url": "http://www.focus-news.net/news/2018/09/01/2562114/sofiya-vavezhda-se-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се организация на движението за реконструкция на ул. „Източна тангента“. Това съобщиха от пресцентъра на  Столична община . От 00.00 часа на 1.09.2018 г. до 24.00 часа на 10.09.2018 г. се забранява влизането на пътни превозни средства по ул. „Източна тангента“ в участъка от кръстовището с ул. „Мими Балканска“ до кръговото кръстовище при бул. „Христофор Колумб“.", "date": "2018.09.01", "title": "София: Въвежда се организация на движението за реконструкция на ул. „Източна тангента“"}
{"url": "http://www.focus-news.net/news/2018/09/01/2562117/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 00.00 до 24.00 часа на 01.09.2018 г. при сектор „Г” на  Националния стадион „Васил Левски” от вход 25 до вход 26.  \r\n- От 11.30 до 18.30 часа на 01.09.2018 г. на моста пред Национален стадион „Васил Левски”.  \r\n- От 15.30 часа на 01.09.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n-  бул. „Евлоги и Христо Георгиеви” между пл. „Орлов мост” и бул. „Черни връх”;  \r\n-  бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.01", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/09/01/2562119/agentsiya-mitnitsi-nad-2300-kutii-tsigari-zadarzhaha-mitnicheski-sluzhiteli-na-mp-kalotina.html", "text": "Над 2300 кутии цигари с български бандерол задържаха митнически служители на МП Калотина. Това съобщиха от пресцентъра на  Агенция \"Митници\" . На 27 август 2018 г. митническите инспектори и служители на Гранична полиция от ГКПП Калотина проверяват български лек автомобил, пътуващ към Италия. Петимата пътници заявили, че не пренасят нищо за деклариране, но в последствие при митническата проверка в автомобила са намерени найлонови пликове, пълни с цигари от марките Marlboro, Victory и Dunhill с общо количество 2320 кутии (46 400 къса ), облепени с валиден български бандерол. Тютюнените изделия са задържани, тъй като са в търговско количество, но не са декларирани пред митническите служители и за тях не е представен изискуемия по Закона за акцизите и данъчните складове опростен придружителен документ. Съставен е акт за установяване на административно нарушение.", "date": "2018.09.01", "title": "Агенция \"Митници\": Над 2300 кутии цигари задържаха митнически служители на МП \"Калотина\""}
{"url": "http://www.focus-news.net/news/2018/09/01/2562110/afp-brazilskata-rabotnicheska-partiya-zayavi-che-shte-se-bori-s-vsichki-sredstva-za-kandidaturata-na-luis-inasio-lula-da-silva.html", "text": "Бразилската работническа партия заяви, че „ще се бори с всички средства“ за да осигури на бившия президента на страната Луис Инасио Лула да Силва правото да участва на изборите за държавен глава през октомври, след като съдът отмени номинацията на намиращия се в затвора политик, предава   AFP. \r\n„Ще обжалваме пред съда за признаването на правото на Лула да Силва да участва в изборите според закона и международните договори, ратифицирани от Бразилия“, съобщава партията в официално свое заявление. \r\n„Ние ще защитим Лула да Силва на улиците, с народа“, пише в документа.  Виктор Турмаков", "date": "2018.09.01", "title": "AFP:  Бразилската работническа партия заяви, че „ще се бори с всички средства“ за кандидатурата на Луис Инасио Лула да Силва"}
{"url": "http://www.focus-news.net/news/2018/09/01/2562118/denyat-1-septemvri-v-svetovnata-istoriya.html", "text": "На този ден през 1939 г. с нападението на Германия над Полша е поставено началото на Втората световна война. Втората световна война се води в периода 1 септември 1939 г. – 2 септември 1945 г.. В нея участват 61 държави, 80% от населението на Земята. Военни действия се водят на териториите на 40 държави. Воюващи страни са държавите от т. нар. Ос - Германия, Италия, Япония, Унгария, Финландия, Румъния, България, Словакия, Хърватско, Испания; другата воюваща страна включва Англия, Франция, СССР, САЩ, Полша, Чехословакия и др. На този ден през 2004 г. около 9:00 сутринта (московско време) въоръжена група терористи, облечени в черни дрехи, с шахидски пояси и маски, прониква в училище в северноосетинския гр. Беслан и установява контрол върху сградата. Броят на заложниците първоначално е определен на 354. 123 от тях са деца, повечето то които около 7-8 годишни. През нощта на 1 срещу 2 септември е осъществен контакт с терористите посредством доктор Леонид Рошал. Терористите заявяват, че ще накажат и ще убият по 50 заложника за всеки убит техен и по 20 за всеки ранен. Два дни по-късно след тридневна обсада, руските спецчасти щурмуват сградата. За освобождаването на заложниците е използван газ. Щурмът на училището започва малко след 12 ч. на обяд и след час и половина неспирни престрелки и експлозии властите съобщават, че вече контролират сградата. По официални данни в училището загиват 334 души, от които 186 деца, и 11 членове на антитерористичния отряд \"Алфа\". На тази дата е роден легендарният американски боксьор Роки Марчиано. На 1 септември умират:  Жак Тибо - френски цигулар, представител на френската цигулкова школа и римският папа Адриан IV. \r\n2017 г.  \r\nСАЩ и Южна Корея се споразумяват да преразгледат договора за ракети срещу заплахите в Северна Корея. \r\n2017 г.  \r\nНай-големият астероид от над един век преминава на 1 септември край Земята на близкото според космическите стандарти разстояние от 7 милиона километра. Астероидът Флорънс е с диаметър 4,4 километра.  \r\n2017 г.  \r\nКенийският главен съдия Дейвид Марага обезсилва преназначаването на президента на Кения Ухуру Кениата. \r\n2016 г. \r\nРакета Фалкон-9 се взривява на площадката за излитане при зареждане на гориво. \r\n2015 г. \r\nАмериканското правителство официално преименува най-високата планина в Северна Америка от Маккинли на Денали, което е е едно от древните имена използвано от местното население. \r\n2014 г. \r\nОпълченците от Луганска Народна Република установяват контрол върху летището на Луганск. \r\n2013 г. \r\nАминату Туре става 12-ият министър-председател на Сенегал. \r\n2012 г. \r\nМосква окончателно преминава да десетцифрен формат на телефонните номера с начална цифра „8 и кодове «495», «498», «499». \r\n2011 г. \r\nСпоред вестник „Либерасион“ бунтовниците са обещали на Саркози да дадат на Франция над 1/3 от петролните полета на Либия. Петролните резерви на Либия са за над 44,27 млрд. долара. Франция обяви, че размразява 1,5 млрд. от общо 7,6 млрд. евро на Кадафи във френски банки които ще предаде на новото либийско ръководство. \r\n2006 г. \r\nПо време на конференцията на международните донори международната общност решава да отпусне над 500 милиона долара помощ на Палестинската автономия. \r\n2004 г. \r\nЧеченски терористи окупират училище № 1 в Беслан. В периода 1- 3 септември 2004 г. въоръжени нападатели взимат за заложници над 1000 души в деня на откриването на учебната година в Русия. На 3 септември следва щурм на руските специални части. По последни данни на властите в Северна Осетия - при терористичната атака срещу училището в Беслан през 2004 година са загинали 334 души, 186 от които деца. Единственият оцелял от терористите, Нурпаша Кулаев, беше осъден на доживотен затвор през май 2006 година. \r\n1996 г. \r\nВ Охайо е поставен рекорд за най-масов танц – 72 хиляди души. \r\n1995 г. \r\nВ Кливланд, Охайо, САЩ, е открит Музей на рока. Изложени са над 100 000 експонати, свързани с паметни събития, и лични артефакти, принадлежащи на музикални величия. Сред тях са: скаутската униформа на Джим Морисън, колата („Порше“ от 1965 г.) на Джанис Джоплин, червения „Форд ‘34“, наречен „Илиминейтър“, на Зи Зи Топ, ученическите бележници на „Евърли Брадърс“, надраскани текстове за песни от Джими Хендрикс, заедно с неговите китари „Стратокастър“, дипломата за средно образование на Бъди Холи, сценични костюми, носени от Чък Бери, Иги Поп и „Темптейшънс“ и др. Специални изложби имат за цел да покажат смесица от музика, история и социология. \r\n1988 г. \r\nВ Чили е обявена политическа амнистия след преврата през 1973 г. \r\nЧили, официално Република Чили e разположена в югозападната част на Южна Америка. Тя покрива дълга и тясна ивица земя между Андите и Тихия океан. Граничи с Аржентина, Боливия и Перу. \r\n1985 г. \r\nНамерени са останките на потъналия „Титаник”. \r\n\"Титаник\" е британски лайнер от клас \"Олимпик\", известен със сблъсъка си с айсберг и трагичното си потъване на 14 април 1912 г. \r\nПостроен в корабостроителницата Harland and Wolff в Белфаст, \"Титаник\" бил най-големия пътнически параход в света по онова време. По време на първото си плаване (от Саутхемптън, Англия; до Шербур, Франция; Куинстаун, Ирландия; и Ню Йорк), той се сблъсква с айсберг в 23:40, неделя вечерта на 14 април 1912, и потъва два часа и четиридесет минути по-късно в 2:20 понеделник сутринта на 15 април 1912 след като се разцепва на две части. \r\n1983 г. \r\nНад Сахалин е свален от съветски изтребители южнокорейски Боинг с 269 пътници на борда. \r\n1971 г. \r\nОбявена е независимостта на Катар. \r\n1969 г. \r\nНа власт в Либия идва полковник Муамар Кадафи. Роден е на 7 юни 1942 г. в Сирт, Либия. Първоначално следва право и история в Университета в Бенгази. Завършва военно образование във Великобритания. Автор на \"Зелената книга\", в която излага идеите си за устройството на Либийската Джамахирия. Идва на власт след като сваля либийския крал Идрис с преврат и установява властта на военната хунта. Реформира държавата. Одържавява нефтената индустрия, банковото и финансовото дело. Често е обвиняван, че поддържа тероризма. Въпреки това поддържа множество контакти със Запада, основани предимно на търговските договори заради петрола. С България по време на социализма поддържа тесни връзки, идвал е на посещения в страната и е носител на държавни и общински награди. В международен проблем се превръща случаят с осъдените на смърт пет български медицински сестри и един лекар, чийто процес в Либия продължава с години. Обвинени са в умишлено заразяване със СПИН на над 400 либийски деца в болницата в Бенгази и в следващите години се полагат огромни политически и дипломатически усилия за тяхното освобождаване. През 2011 г. се създава световна коалиция срещу режима на Муамар Кадафи, която подкрепя либийската опозиция и в продължение на месеци се водят сражения за свалянето на полковника от власт. \r\n1967 г. \r\nВ немски затвор се самоубива Илзе Кох, палач от женския концентрационен лагер в Бухенвалд. \r\n1951 г. \r\nПодписан е договор за създаването на военнополитически блок между Австралия, Нова Зеландия и САЩ(АНЗЮС) .Организацията има за цел да се противопостави на експанзията на СССР и Китай в Югоизточна Азия. \r\n1946 г. \r\nРеферендум в Гърция потвърждава възстановяването на монархията. \r\n1941 г. \r\nХитлер възстановява военната награда на кайзерова Германия „Железен кръст” \r\nЖелезният кръст (Eisernes Kreuz, съкр. ЕК) е орден, учреден на 10 март 1813 г. от пруския крал Фридрих Вилхелм III (1770-1840) за особени заслуги в борбата срещу войските на френския император Наполеон I. Това е първият пруски орден с две степени, с който могат да се награждават всички военни чинове, независимо от произхода им. Представлява черен тевтонски кръст от чугун със сребърен кант. Предната страна на първия кръст е гладка, а на гърба му, в горната част, са инициалите на краля FW (Friedrich Wilhelm) с корона, в средата има три дъбови листа, а в долната част числото 1813. Орденът 2-ра степен има черна лента с бял кант, която се закача на илик за копче, а орденът 1-ва степен се закача направо в лявата страна на гърдите. Големият кръст (Grosskreuz des EK), предназначен само за военачалниците, се носи на лента около врата. По заповед на краля, от 1838 г. орденът се носи с гладката страна отзад. \r\nХитлеристите задължават всички евреи да носят на дрехите си жълти звезди на Давид. \r\n1939 г. \r\nС нападението на Германия над Полша е поставено началото на Втората световна война. \r\nВтората световна война се води в периода 1 септември 1939 г. – 2 септември 1945 г.. В нея участват 61 държави, 80% от населението на Земята. Военни действия се водят на териториите на 40 държави. Воюващи страни са държавите от т. нар. Ос - Германия, Италия, Япония, Унгария, Финландия, Румъния, България, Словакия, Хърватско, Испания; другата воюваща страна включва Англия, Франция, СССР, САЩ, Полша, Чехословакия и др. \r\n1938 г. \r\nХитлер договаря съдействието на судетските немци за нахлуване в Чехословакия. \r\nСудетска област е название, използвано от 1938-1945, за регион, населяван предимно от Судетски немци в различни части на Чехия (Бохемия, Моравия и част от Силезия). (Обхваща само региона, включващ планинската верига Судети). От 1918–1938 и след 1945 година регионът е част от Чехословакия (след 1993 от Чешката република) и малка част в Полша. \r\n1928 г. \r\nАлбания е обявена за монархия. \r\nАлбания е страна в Югоизточна Европа. Граничи с Черна гора на север, Косово на североизток, Република Македония на изток и Гърция на юг. Има излаз на Адриатическо море на запад, както и на Йонийско море на югозапад. Площта й е 29 176 км², от които 27 805 км² суша и 1 371 км² водна площ. \r\n1923 г. \r\nОпустошително земетресение в Токио. 140 хиляди души загиват, разрушени са над 60 % от града. \r\n1897 г. \r\n Открито е метрото в Бостън. \r\n1859 г. \r\nПроизведен е първият в света спален вагон. \r\n1789 г. \r\nСуворов разбива турците при Фокшани. \r\nАлександър Суворов е велик руски пълководец, един от основоположниците на руското военно изкуство. Роден е на 24 ноември 1729 г. в семейството на военен. Баща му, Василий Суворов бил генерал-аншеф и сенатор, високообразован човек, автор на първия руски военен речник, кръстник на Петър I. Майка на Суворов била Евдокия Федосеевна Суворова, по баща Манукова.Суворов-син е наречен Александър в чест на Александър Невски. \r\nПрез 1789 г. на Суворов е поверен 7-хиляден отряд за прикриването на левия бряг на река Прут и за поддръжка на съюзните войски при необходимост. Заради бавното придвижване на руската армия, турските войски под командването на Осман-паша (30 хиляди души) успяват да напреднат към Аджуд и има опасност да разбият австрийските войски. Командващият австрийската дивизия (18 хиляди души) Фридрих-Йосия Кобург се обръща за помощ към Суворов, който на 28 юли присъединява отряда си към австрийците (изминавайки за 26 часа 40 версти). В 3 часа сутринта на 29 юли обединените войски под командването на Суворов се придвижват към населения пункт Фокшани, където в резултат на 10-часов бой напълно разгромяват турците. Турците оставят на бойното поле 1600 убити и 12 оръдия, а загубите на руско-австрийските войски са едва 400 души. \r\n1789 г.  \r\nОсновано е финансовото министерство на САЩ. \r\nМинистерство на финансите на САЩ е един от изпълнителните департаменти на САЩ. Създадено е още през 1789 година. През 2007 година числеността на сътрудниците на министерството наброява 115,000 човека. \r\n1785 г. \r\nНаполеон Бонапрат завършва Артилерийското училище в Париж \r\nНаполеон Бонапарт (15 август 1769 г. — 5 май 1821 г.) е действащият владетел на Франция след 1799 г. и първият френски император с титла „Наполеон I Велики“ (Napoléon I le Grand) от 18 май 1804 г. до 6 април 1814 г. и повторно между 20 март и 22 юни 1815. В течение на малко повече от десетилетие Наполеон установява контрол чрез завоевания или съюзи над почти цяла континентална Западна и Централна Европа до поражението си в Битката на народите край Лайпциг през октомври 1813 г. По-късно той успява да осъществи краткотрайно завръщане, известно като Стоте дни, преди да бъде окончателно победен в битката при Ватерло на 18 юни 1815 г. Малко след това той е пленен от британците и изпратен на остров Света Елена, където умира. \r\n1745 г. \r\nНа руският престол сяда немската принцеса София Анхалд Цербски – бъдещата императрица Екатерина ІІ \r\nПринцеса София Фредерика Августа фон Анхалт-Цербст е родена на 2 май 1729 г. в Щетин (днес Шчечин), Померания. Тя произхожда от второстепенен немски княжески род и е братовчедка на шведските крале Густав III и Карл XIII. Баща и Христиан Август, принц на Анхалт-Цербст, е на служба при краля на Прусия като губернатор на Щетин. \r\nСъс съдействието на руската императрица Елисавета през 1744 г. София Фредерика Августа е сгодена за Петър Фьодорович, херцог на Холщайн-Готорп и наследник на руския престол. Тя заминава за Русия, където полага големи усилия да се запознае с езика и обществения живот на страната. Въпреки неодобрението на баща си, приема православието и името Екатерина Алексеевна. На 21 август 1745 г. Петър и Екатерина се женят в Санкт Петербург, след което установяват двора си в Ораниенбаум. \r\n1739 г. \r\nВ Белград между Австрия и Османската империя е подписан мирен договор, според който Виена връща на Високата порта новозавоюваните територии, Банат, Тимишоара, Северна Босна, Северна Сърбия с Белград, Мала Влахия. \r\n1581 г. \r\nКазашкият атаман Ермак събира отряд от 840 души, с които осъществява първият военен поход за покоряването на Сибир. \r\n1267 г. \r\nEврейският богослов Рамбан основава в Ерусалим първата синагога. На тази дата са родени: \r\n1962 г. \r\nРоден е холандският футболист Рууд Гулит. Носител на \"Златната топка\" за най-добър футболист в Европа през 1987 г. \r\n1947 г. \r\nРоден е американският рокмузикант Бари Гиб. Създател е на групата \"Би Джийс\". \r\n1923 г.  \r\nРоден е легендарният американски боксьор Роки Марчиано (1923 - 1969). Световен шампион в тежка категория. Отказва се от спорта през 1956 г., като остава непобеден в продължение на четири години, след като е спечелил титлата. Той е прототип на героя от филмовата поредица \"Роки\" с участието на Силвестър Сталоун. Умира при самолетна катастрофа на 31 август 1969 г. \r\n1896 г. \r\nРоден е индийският религиозен деец и писател Бхактиведанта (1896 - 1977). През 1965 г. основава международното общество за съзнание \"Кришна\", добило известност като \"Харе Кришна\". \r\n1877 г. \r\nРоден е Френсис Уилям Аштън - английски физик, член на Лондонското кралско дружество (1921 г.); лауреат на Нобелова награда за физика от 1922 г. \r\n1876 г. \r\nВ Болград, дн. Украйна, е роден оперният певец Иван Вулпе (1876 - 1929). Иван Николаевич Вулпе (или Вульпе) завършва Московската консерватория през 1902 г. Пее в московския театър \"Зимин\" и в Иркутск. Често посещава България и изнася концерти. От 1908 г. се установява в страната. Един от основателите на Народната опера в София. От 1912 г. е преподавател по пеене в Държавното музикално училище, обучава изтъкнати български певци и музиканти. Умира в София на 26 август 1929 г. \r\n1875 г. \r\nРоден е американският писател Едгар Бъроуз (1875 - 1950). Създател на историята за Тарзан. На тази дата умират: \r\n2017 г.  \r\nУмира американската актриса Новела Нелсън. \r\n1953 г. \r\nУмира Жак Тибо - френски цигулар, представител на френската цигулкова школа. \r\n1159 г. \r\nУмира римският папа Адриан IV. Рожденото му име е Никълъс Брейкспир. Началото на понтификата му започва на 4 декември 1154 г. Негов предшественик е папа Анастасий ІV, а негов наследник - папа Александър ІІІ. Папа Адриан ІV умира на 1 септември 1159 г. в Анани. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.01", "title": "Денят 1 септември в световната история"}
{"url": "http://www.focus-news.net/news/2018/09/01/2562120/burgas-mnogo-adrenalin-za-uchastnitsi-i-zriteli-se-ochakva-da-donese-kaytsarf-regatata-black-sea-kite-cup-2018.html", "text": "Много адреналин за участници и зрители се очаква да донесе кайтсърф регатата Black Sea Kite Cup 2018, която ще се проведе през уикенда. Това съобщиха от пресцентъра на  Община Бургас . Организатор е яхт клуб „Черноморец Бургас“, с подкрепата на Община Бургас. \r\nАтрактивната надпревара ще събере на 1 и 2 септември (събота и неделя) кайтбордисти от цялата страна на бургаския плаж. \r\nРегатата е част от спортния календар на Българската федерация по ветроходство и ще се проведе в дисциплините COURSE RACING  и HANG TIME. \r\nКрайният срок за подаване на заявките е събота от 10.00 до 12.00 часа. \r\nСтартът на първата гонка за деня е в 12.30 часа. В неделя началото е в 12.00. \r\nСлед изтичане на контролното време ще започне награждаването на призьорите. Купи и медали ще получат най-добрите.", "date": "2018.09.01", "title": "Бургас: Много адреналин за участници и зрители се очаква да донесе кайтсърф регатата Black Sea Kite Cup 2018"}
{"url": "http://www.focus-news.net/news/2018/09/01/2562121/denyat-1-septemvri-v-balgarskata-istoriya.html", "text": "На този ден през 1762 г. Стойко Владиславов (Софроний Врачански) е ръкоположен за свещеник в Котел. До официалното му ръкополагане се стига след продължителни преговори с гръцкия владика, който иска да му се платят 100 гроша. С помощта на котелските чорбаджии парите са събрани и едва тогава владиката се съгласява да извърши тържествената церемония. Софроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Преписва на простонароден български език книги, съставя два сборника, прави преводи. Бурния си и мъчителен живот описва в своята оригинална творба \"Житие и страдания грешнаго Софрония\" (написана около 1805 г. в Букурещ, днес се намира в Санкт Петербург). Отпечатана е посмъртно във в. \"Дунавски лебед\" през 1861 г. (бр. 55-61). \r\nВестник „Дунавски лебед” започва да излиза в Белград на 1 септември 1860 г. Издава го Георги Раковски. \"Дунавски лебед\" е първият революционен емигрантски вестник. 23 години по-късно в Казанлък е открито първото след Освобождението педагогическо училище с тригодишен курс. Директор e Петър Стойнев. През 1914 г. край българската легация в Ниш мобилизираните българи от Вардарска Македония отказват да положат клетва за вярност на сръбския крал. Много от тях участват в Македоно-одринското опълчение и са наградени с кръстове \"За храброст\". \r\nДве години по-късно по време на Първата световна война с царски манифест България обявява война на Румъния. На 1 септември е роден писателят Димитър Талев. На тази дата умира Зорка Янкова Йорданова – българска драматична актриса.  \r\n2003 г. \r\nПрезидентът на Република България връчва орден „Стара планина“ на проф. Александър Фол за „за създаването на тракологията и за международната ѝ легитимация като наука;“ \r\n2002 г. \r\nНа конференция,организирана от ООН президентът Георги Първанов се обявява за създаване на условия за устойчиво икономическо и международно развитие. \r\n2001 г. \r\nПрезидентът на Република България връчва орден „Стара планина“ първа степен на Вилхелм Теофилос Сикс, извънреден и пълномощен посланик на Кралство Нидерландия в Република България \r\n1977 г. \r\nВ периода 1 - 4 септември на езерото “Панчарево” край София се провежда ХІІІ световно първенство по кану-каяк. \r\n1961 г. \r\nБългария установява дипломатически отношения с Кралство Мароко. \r\n1948 г. \r\nВеликото Народно Събрание приема Закон за опазване на държавната тайна. \r\n1947 г. \r\nПанаирът в Пловдив е възстановен като единствен национален международен мострен панаир. \r\n1945 г. \r\nВ Пловдив е основан Държавен симфоничен оркестър. \r\n1944 г. \r\nСтойчо Мошанов започва официални преговори в Кайро с делегати на Великобритания и САЩ за сключване на сепаративен мир. \r\n1943 г. \r\nОбявена е декларация на \"10-те\" водачи на опозицията, изработена по предложение на Никола Мушанов за свикване на Велико Народно събрание и възстановяване на конституционното управление. \r\n1934 г. \r\nПравителство на Кимон Георгиев издава наредба-закон за защита безопасността на държавата. \r\n1916 г. \r\nПо време на Първата световна война с царски манифест България обявява война на Румъния. \r\n1914 г. \r\nКрай българската легация в Ниш мобилизираните българи от Вардарска Македония отказват да положат клетва за вярност на сръбския крал. Много от тях участват в Македоно-одринското опълчение и са наградени с кръстове \"За храброст\". \r\n1902 г. \r\nПроведен е Конгрес на Вътрешната организация под ръководството на Иван Гарванов (на снимката). Организацията приема името Тайна македоно-одринска революционна организация (ТМОРО) и нов устав, с който се прави опит за привличане на всички етнически групи. \r\n1886 г. \r\nПроведена е Извънредна сесия на IV Обикновено Народно Събрание с председател Георги Живков. Гласуван е първият държавен заем в съкровищни бонове – 33 300 000 млн. лв. \r\n1883 г. \r\nВ Казанлък е открито първото след Освобождението педагогическо училище с тригодишен курс. \r\n1860 г. \r\nВ Белград Георги Раковски започва да издава в. \"Дунавски лебед\" – първия революционен емигрантски вестник. \r\n1858 г. \r\nПроливни дъждове предизвикват наводнения в Пловдивско, Пазарджишко и Асеновградско. \r\n1858 г.  \r\nВ село Подмочани, Ресенско, днес Македония, е роден Трайко Китанчев (1858 - 1895). Писател, деец на македонското революционно движение. Пръв председател на Македонския комитет (по-късно Върховен Македоно-Одрински комитет). Учител е в Българската мъжка гимназия в Солун, в Пловдив, училищен инспектор в Търновско. Доброволец в Сръбско-българската война (1885). Китанчев е основен инициатор за обединяване на македонските дружества в България и е първият председател на Македонския комитет. Автор е на статии и други материали за националната идея. Умира в София на 13 август 1895 г. Прави първия превод на български език на \"Дон Кихот\" на Сервантес. \r\n1762 г. \r\nСтойко Владиславов (Софроний Врачански) е ръкоположен за свещеник в Котел. На тази дата са родени: \r\n1898 г. \r\nРоден е Димитър Талев - български писател. Творбите на Талев са преведени на над 18 езика, а по някои от произведенията му са осъществени успешни сценични реализации (“Железният светилник”, “Преспанските камбани”). На тази дата умират: \r\n1970 г. \r\nУмира Зорка Янкова Йорданова – българска драматична актриса. Артистка е в Народния театър \"Иван Вазов\" (1923-1970 г.). \r\n1872 г. \r\nУмира Никола Първанов - един от първите български филолози. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.01", "title": "Денят 1 септември в българската история"}
{"url": "http://www.focus-news.net/news/2018/09/01/2562115/blagoevgrad-dinamichni-sreshti-predveshtavat-golyam-final-na-mezhdunarodniya-futbolen-turnir-kupite-na-obshtina-blagoevgrad.html", "text": "Динамични срещи и изключителна игра определят един голям предстоящ финал на VI издание на Международния футболен турнир „Купите на Община Благоевград”. Това съобщиха от пресцентъра на  Община Благоевград . Снощи на стадион „Христо Ботев” едни срещи други се изправиха четири силни отбора, които дадоха най- доброто от себе си. Първата среща бе между отборите на ФК „Бенфика” и ФК „Цървена звезда”. Зрелищен завършек на мача предложи на зрителите добра игра и много ситуации и за двата отбора, които не се предадоха до самия край. Силната им игра остави резултата в края на редовното време 0:0. След драматични дузпи обаче, головата разлика се очерта 5:2 в полза на ФК „Бенфика”.  \r\nС толкова динамична игра, изпълнена с много ситуации и голови положения зарадваха публиката и отборите на ФК „Димано Загреб” и ФК „Войводина”. Крайният резултат обаче определи ФК „Динамо Загреб” за победител с 3 гола преднина срещу 1 в акива на ФК „Войводина”.  \r\nВ 9.00 часа на 1 септември, на стадион „Христо Ботев”, започва последният и решаващ ден от Международния футболен турнир „Купите на Община Благоевград”. На терена първи излизат  отборите на ФК „Апоел” и ОФК „Пирин”, които ще се борят за 7 и 8 място. За 5 и 6 позиция от 10.30 часа ще играят отборите на ПФК „Славия” и ПФК „ЦСКА”. Втората част на деня ще определи и финалистите. От 19.00 часа играят  ФК „Цървена звезда” и ФК „Войводина” за 3 и 4 място, а от 20.30 часа ФК „Динамо Загреб” среща ФК „Бенфика” за първо и второ място.  \r\nНаграждаването в VI Международен футболен турнир ще се състои непосредствено след последния съдийски сигнал на стадион „Христо Ботев” в Благоевград.", "date": "2018.09.01", "title": "Благоевград: Динамични срещи предвещават голям финал на Международния футболен турнир „Купите на Община Благоевград”"}
{"url": "http://www.focus-news.net/news/2018/09/01/2562122/blagoevgrad-vav-vrazka-s-remonti-deynosti-na-ulitsa-maritsa-e-vazmozhno-narushavane-vav-vodopodavaneto-prez-pochivnite-dni.html", "text": "Възможно е през почивните дни да има нарушено водоподаване на улица „Марица“ в Благоевград. Това съобщиха от пресцентъра на  Община Благоевград . Предвид усилените строително-монтажни дейности по реконструкцията на улицата в участъка от бул. „Димитър Солунски“ до улица „Бодрост“, има вероятност за непредвидени прекъсвания и на тока, които благодарение на работата на Община Благоевград, съвместно с останалите институции, ще бъдат отстранявани по възможно най- бързия начин.  \r\nОбновяването на участъка е част от мащабния проект „Благоустрояване на градската среда”. По време на СМР дейностите ще бъде обновена надземната и подземна улична инфраструктура, ще бъдат ремонтирани тротоарните настилки, изграждане на ново енергоспестяващо улично осветление, ще бъдат облагородени  зелените площи.  \r\nОбщина Благоевград апелира жителите да проявят разбиране  и при необходимост да сигнализират на Горещия телефон на институцията - 073 88 44 34.", "date": "2018.09.01", "title": "Благоевград: Във връзка с ремонти дейности на улица „Марица“ е възможно нарушаване във водоподаването през почивните дни"}
{"url": "http://www.focus-news.net/news/2018/09/01/2562126/stara-zagora-shte-se-provede-poredniyat-turisticheski-pohod-v-okolnostite-na-grada.html", "text": "Ще се проведе поредният общоградски туристически поход, организиран от Община Стара Загора и Туристическо дружество „Сърнена гора“. Това съобщиха от пресцентъра на  Община Стара Загора . Тръгването е в 08.30 часа от паркинга на езерото срещу пивоварна „Загорка“. \r\nМаршрутът включва преход от Стара Загора по Табашката река, в посока телевизионната кула, разходка през липовата гора. Според формата на групата и възможностите ѝ, връщането може да се осъществи с автобус от Хрищени или преход до града. \r\nПредвидена е почивка за обяд в близост до чешмата на телевизионната кула. \r\nУчастниците трябва да бъдат с нужната екипировка (облекло) - удобни спортни дрехи  и обувки, малка раница с храна и вода, връхна дреха. \r\nВодач на групата е Диана Енева. При дъждовно време походът няма да се състои. Повече информация на фейсбук страницата на Туристическо дружество „Сърнена гора“.", "date": "2018.09.01", "title": "Стара Загора: Ще се проведе поредният туристически поход в околностите на града"}
{"url": "http://www.focus-news.net/news/2018/09/01/2562124/euractiv-manfred-veber-shte-obyavi-kandidatura-za-predsedatel-na-ek-fokusirana-na-migratsiyata.html", "text": "Германският политик от Християнсоциалния съюз и председател на групата на ЕНП в ЕП Манфред Вебер, се очаква скоро да потвърди кандидатурата си на поста нов председател на Европейската комисия, като се очаква миграцията да бъде важен въпрос в дневния му ред, предава   Euractiv. \r\nПо-рано тази седмица германският канцлер Ангела Меркел даде своята „благословия“ за сънародника си да води ЕНП на европейските избори следващия май. Очаква се той да потвърди кандидатурата си в началото на следващата седмица, когато ЕНП заседава във Виена. \r\nМиграцията ще бъде водещ приоритет за Вебер. „Това е въпрос, който може да разкъса Европа“, коментира запознат източник от ЕНП.  По-рано политикът подкрепи идеята на страните от Северна Африка да се отпуснат средства за сътрудничество по мигрантския въпрос по примера на договора, който Европа сключи с Турция.  Предлага се създаването на центрове в трети страни, където да се преценя кой има право на убежище. Междувременно той заяви, че Европа се нуждае от „осезаеми резултати“ при управлението на границите си. \r\nОчаква се на срещата във Виена Вебер да бъде подкрепен от представителите на ЕНП от Германия, Испания, Ирландия и Хърватия. Негов предполагаем съперник за номинацията за водещ кандидат за поста председател на ЕК ще бъдат водещият преговарящ на ЕС за Брекзит Мишел Барние и бившият министър-председател на Финландия Александър Стуб.   Виктор Турмаков", "date": "2018.09.01", "title": "Euractiv: Манфред Вебер ще обяви кандидатура за председател на ЕК, фокусирана на миграцията"}
{"url": "http://www.focus-news.net/news/2018/09/01/2562125/blagoevgrad-savremenni-balgarski-izpalniteli-shte-gostuvat-v-bansko-v-ramkite-na-natsionalno-turne.html", "text": "Съвременни български изпълнители ще гостуват в Банско, в рамките на национално турне. Това съобщиха от пресцентъра на  Община Банско . След финала на деветото издание на фестивала за оперна и класическа музика – Банско Опера Фест, планинския град очаква дъжд от най-големите звезди на съвременната музикална сцена в България. Керванът на Coca-Cola The Voice Happy Energy Tour идва за първи път в Банско, обещавайки цели 120 минути с Криско, Михаела Маринова, Михаела Филева, СкандаУ, Тита, DARA, DJ Doncho, Балет Nova, Pavel и Venci Venc’. Партито започва в първия ден от септември, точно в 19:00 ч. на централния градски площад.", "date": "2018.09.01", "title": "Благоевград: Съвременни български изпълнители ще гостуват в Банско, в рамките на национално турне"}
{"url": "http://www.focus-news.net/news/2018/09/01/2562128/za-osma-poredna-godina-shte-se-sastoi-festival-na-hartienite-feneri-v-gabrovo.html", "text": "За осма поредна година ще се състои Фестивал на хартиените фенери в Габрово. Това съобщиха за  Радио „Фокус“ – Велико Търново  организаторите. Празникът ще се случи днес от 19.00 до 22.00 часа, от площад „Възраждане“, от където ще полетят стотици хартиени фенери. Организатори са Антослав Илиев и неговите приятели. Фестивалът тази година се осъществява с подкрепата на Център за работа с доброволци към Община Габрово, които от своя страна ще се включат с две свои инициативи –  „Къщички за книги, книги за къщички“ и Капачки за „Бъдеще в Габрово“.  Всеки, който желае може да дари книги и пластмасови капачки в специално обособената зона за тази цел. \r\nС дарените книги ще се попълнят създадените от Регионална библиотека „Априлов-Палаузов“ къщички за книги. Те са разположени в градската среда и целят насърчаването на четенето и размяната на книги. \r\nДругата инициатива е Капачки за „Бъдеще в Габрово“. С получената след предаването на събраните пластмасови капачки сума ще бъде закупено специализирано оборудване за отделенията по Неонатология и Детско отделение на МБАЛ „Д-р Тота Венкова“. \r\nНа сцената на площад „Възраждане“ ще се изявят младите габровски таланти Ивета Петрова и Jenny Jo, заедно с огненото шоу на „Fire Shadows”. Събитието ще започне от 20.00 часа пред Община Габрово. \r\nНадежда КРЪСТЕВА", "date": "2018.09.01", "title": "За осма поредна година ще се състои Фестивал на хартиените фенери в Габрово"}
{"url": "http://www.focus-news.net/news/2018/09/01/2562123/pazardzhik-70-godini-ot-obyavyavaneto-na-velingrad-za-grad-i-10-godini-ot-izbiraneto-mu-za-spa-stolitsa-na-balkanite-shte-badat-otbelyazani-na-1-i-2-septemvri.html", "text": "На 1 и 2 септември ще бъдат отбелязани 70 години от създаването на Велинград като град и 10 години от обявяването му за СПА столица на Балканите, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че на 1 септември 2018 г. тържествата започват в 10:00 часа и продължават до късно вечерта. „Кака Лара, Театър Хенд, Корпусът за бързо гърмене и много други ще забавляват децата в сутрешните часове на деня. Точно в 11.00 ч. на входа на курорта ще бъде открита Статуя – символ на Велинград. По обяд, на площад „Николай Гяуров”,  Ути Бъчваров ще ни сготви нещо „бързо, лесно и вкусно”. Следобедът е посветен на сериозни разговори и срещи. Министерство на туризма и лично министър Николина Ангелкова организира „Обществено обсъждане на дестинация Родопи”. Непосредствено след това започва и кръгла маса на тема: „Стратегия за ефективно използване на минералните води”. Ники Кънчев и Алекс Сърчаджиева, от своя страна, имат задача да са водещи на официалната вечерна част. За доброто настроение на всички пък ще се погрижат Деси Добрева с трупата на Нешка Робева, Театър на огъня и сенките FIRETER, супер групата „Легендите”, а официалната вечер ще завърши с пищно светлинно шоу и заря. За най-големите ентусиасти има и “After party” на Централния минерален плаж, където на сцената ще излезе Гери-Никол. \"На 2 септември продължаваме в сутрешните и обедните часове с анимации за любимите ни деца и фолклорна палитра с ансамбъл „Добруджа”, допълни Кирилова. \r\nВаня НИКОЛОВА", "date": "2018.09.01", "title": "Пазарджик: 70 години от обявяването на Велинград за град и 10 години от избирането му за СПА столица на Балканите ще бъдат отбелязани на 1 и 2 септември"}
{"url": "http://www.focus-news.net/news/2018/09/01/2562129/agentsiya-mitnitsi-nad-105-000-detski-artikula-sa-zadarzhani-zaradi-narusheni-prava-na-targovski-marki.html", "text": "Над 105 000 детски парти артикула задържаха митнически служители от Митница Столична при проверка на товар, пристигащ от Китай. На 27 август 2018 г., в хода на митническата проверка, между другата стока, която също е представлява парти артикули, митническите служители откриват 42 000 картонени чинийки с изображения на „Миньоните\", „Карс\", „Спайдърмен\", „Спондж Боб\", „Фрозен\" и „Маша и Мечокът\", както и картонени чашки „Фрозен\", покривки „Мики и Мини Маус\" и „Карс\", салфетки, картонени шапки, детски костюмчета и свещички за рожден ден със същите обозначения. В изпълнение на разпоредбите на Регламент (ЕС) 608/2013 на ЕП стоките са задържани, поради съмнение за нарушаване на права върху интелектуалната собственост. Съставен е  протокол за извършена митническа проверка, а притежателите на съответните търговски марки са уведомени за случая.", "date": "2018.09.01", "title": "Агенция \"Митници\": Над 105 000 детски артикула са задържани заради нарушени права на търговски марки"}
{"url": "http://www.focus-news.net/news/2018/09/01/2562116/kanal-5-makedoniya-nikola-dimitrov-zayavi-che-makedoniya-nyama-druga-alternativa-osven-chlenstvoto-v-es.html", "text": "Македонският министър на външните работи Никола Димитров заяви, че страната няма друга алтернатива, освен членството в ЕС. Междувременно и върховният представител на ЕС за външната политика и политиката за сигурност Федерика Могерини отбеляза, че членството на страните от Западните  Балкани в Съюза е основен приоритет за Брюксел, предава  скопският телевизионен  „Канал 5“. \r\n„В връзка с предстоящия референдум на 30 септември в Македония, ние даваме пълна подкрепа, както дадохме подкрепа и за договора между Скопие и Атина, постигнат на 17 юни“, заяви Федерика Могерини.  \r\nЗа външния министър Димитров единствената жизнеспособна визия за стабилен Балкански полуостров е Европа  без граници. \r\n- Единствената подходяща и устойчива визия за стабилен Балкански полуостров е европейската. Все още можем да разрешим всички двустранни въпроси, последният беше въпросът с Гърция. Ние сме твърдо решени да успеем, защото сме загубили цяло поколение в  чакане. По-добре и по-евтино е ЕС да инвестира и да направи региона по-скоро европейски, отколкото да го пренебрегва, което би било по-скъпо“, убеден е министърът.                                                                                             Виктор Турмаков", "date": "2018.09.01", "title": "„Канал 5“ (Македония): Никола Димитров заяви, че Македония няма друга алтернатива, освен членството в ЕС"}
{"url": "http://www.focus-news.net/news/2018/09/01/2562134/plovdiv-v-selo-trud-shte-se-provede-natsionalen-sabor-za-avtentichen-folklor-ot-izvora.html", "text": "В село Труд ще се проведе Национален събор за автентичен фолклор „От извора“. Това съобщиха за  Радио „Фокус“ – Пловдив  организаторите на събитието от читалище „Светлина“. Националният събор се провежда за 16-а поредна година, като началото му ще бъде поставено в 09.00 часа с дефиле на участниците от параклис „Успение на Пресвета Богородица“ по главната улица, до откритата сцена пред читалището в село Труд. Съборът няма конкурсен характер. Всички участници и колективи ще получат грамоти за участие и почетен знак на събора. „Целта ни е да се докоснем до неповторимия български дух, съхранен в обичаите, песните и танците, в различните диалекти, в невероятните български носии, кътани с много любов в сандъците на нашите баби“, коментират организаторите. Към този момент тече организацията на събитието, като по регламент участието на колектив ще трае 10 минути при представянето на песни и танци, а 15 минути за представянето на обичаи. По време на Националния събор ще бъде представена и изложба на представените от колективите обредни пити и хлябове, национални гозби и рисунки на фолклорна тематика. \r\nТони МИХАЙЛОВ", "date": "2018.09.01", "title": "Пловдив: В село Труд ще се проведе Национален събор за автентичен фолклор „От извора“"}
{"url": "http://www.focus-news.net/news/2018/09/01/2562132/sofiya-dva-kontserta-na-grupa-lilly-of-the-west-shte-se-provedat-na-lyatnata-stsena-pri-ndk-na-1-i-2-septemvri.html", "text": "Два концерта на група Lilly of the West ще се проведат на лятната сцена при НДК до бул. \"Фритьоф Нансен\" (кино \"Кабана\") на 1 и 2 септември. Това съобщиха от пресцентъра на  Столична община . Началото и през двата дни е от 11.00 ч. Концертите са част от лятната културна програма на общината. Те няма да се проведат при лоши метеорологични условия.", "date": "2018.09.01", "title": "София: Два концерта на група Lilly of the West ще се проведат на лятната сцена при НДК на 1 и 2 септември"}
{"url": "http://www.focus-news.net/news/2018/09/01/2562130/ria-novosti-satrudnik-na-letishteto-v-sochi-e-pochinal-pri-intsidenta-sas-zapaliliya-se-boing.html", "text": "Един от сътрудниците на международното летище в Сочи е починал по време на оперативните дейности, свързани с инцидента със запалилия се самолет. Предполага се, че причината за смъртта е сърдечен пристъп, предава  РИА Новости. \r\n„Днес по време на оперативните мероприятия на международно летище в Сочи, предполагаемо от сърдечен пристъп, почина един от сътрудниците. Международно летище Сочи изразява съболезнования към роднините и близките му. Семейството ще получи необходимата помощ“, съобщава пресслужбата на обекта.  \r\nПо-рано бе съобщено, че на летище Сочи при кацане на самолет „Боинг“ 737-800 е имало инцидент, при който се е запалил двигател. В машината  са се намирали 164 пътника и шестима души екипаж. Сред тях няма жертви.  Виктор Турмаков", "date": "2018.09.01", "title": "РИА Новости: Сътрудник на летището в Сочи е починал при инцидента със запалилия се „Боинг“"}
{"url": "http://www.focus-news.net/news/2018/09/01/2562133/burgas-spokoen-e-trafikat-v-oblastta-v-sutreshnite-chasove.html", "text": "Спокоен е трафикът в Област Бургас в сутрешните часове. Това каза за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими. Няма образувани задръствания в областната пътна мрежа. \r\nС нормална интензивност се осъществява движението и в града. По-натоварено е по бул. „Тодор Александров“ и в двете посоки, както и на кръстовището с кръгово движение „Трапезица“. Спокоен е трафикът по централните бургаски улици – „Христо Ботев“, „Иван Вазов“, „Генерал Гурко“ и „Цар Симеон“. Затворена за движение остава ул.“Лермонтов“ в района на храм „Света Богородица“ поради ремонтни дейности. \r\nМария ГЕОРГИЕВА", "date": "2018.09.01", "title": "Бургас: Спокоен е трафикът в областта в сутрешните часове"}
{"url": "http://www.focus-news.net/news/2018/09/01/2562131/blagoevgrad-slabo-zemetresenie-e-registrirano-v-reka-mesta-v-rayona-na-selo-ribnovo.html", "text": "Слабо земетресение е регистрирано в река Места в района на село Рибново снощи. Това показва справка на сайта на  Националния институт по геофизика, геодезия и география (НИГГГ)  към БАН. Магнитудът на труса е 2,6 по скалата на Рихтер и е с дълбочина 13,5 км. Земетресението е регистрирано снощи в 19.01 часа.", "date": "2018.09.01", "title": "Благоевград: Слабо земетресение е регистрирано в река Места в района на село Рибново"}
{"url": "http://www.focus-news.net/news/2018/09/01/2562136/burgas-xiii-festival-na-duhovite-orkestri-i-mazhoretni-sastavi-ritamat-na-moreto-2018-zapochva-v-pomorie.html", "text": "Поморие отново посреща най-атрактивните духови оркестри и мажоретни състави от цялата страна. Това съобщиха от пресцентъра на  Община Поморие . За тринадесети път градът ни ще предостави сцената си на стотици таланти и ще изпълни с настроение многобройната публика. Въздействащото съчетание на музика и танц се нарича „Ритъмът на морето” и е част от летните празници „Море от вино“ в Поморие. \r\nФестивалът „Ритъмът на морето” ще започне в 19.30 часа с традиционното дефиле по главната пешеходна улица на града и ще продължи от 20.00 часа на външната сцена на читалище „Просвета 1888” на пл. „Св. св. Кирил и Методий“. Участниците ще представят своите умения и в рамките на два фестивални дни 1 и 2 септември. \r\nСъбитието няма конкурсен характер, а създава приятелства между хора от различни възрасти и им дава възможност за обмяна на творчески идеи.", "date": "2018.09.01", "title": "Бургас: XIII фестивал на духовите оркестри и мажоретни състави „Ритъмът на морето 2018“ започва в Поморие"}
{"url": "http://www.focus-news.net/news/2018/09/01/2562135/reuters-kitayska-kompaniya-poluchi-kontrolen-paket-aktsii-v-nay-golyamata-mina-za-med-v-sarbiya.html", "text": "Китайската компания „Циджин Майнинг“ (Zijin Mining) спечели конкурс за стратегическо партньорство в сръбския минен комплекс за мед „РТБ Род“, ангажирайки се да инвестира 1,26 милиарда долара срещу 63% дял от него, предава   Reuters. \r\n„Допълнително компанията ще уреди дълговете на „РТБ Бор“  и че ще запази 5000-те работници в предприятието“, заяви министърът на енергетиката на Сърбия Александър Антич. Той заяви, че от 1,26-те милиарда долара, 145 милиона ще бъдат инвестирани в околната среда, докато 320 милиона ще бъдат инвестирани в откриването на нова медна мина.  \r\nСпоразумението е план от правителството на страната да продаде затъналите в дългове държавни компании, да увеличи икономическия ръст и да облекчи натиска върху бюджета, както се препоръчва от МВФ. \r\n„РТБ Бор“ ще бъде втората компания в Сърбия, управлявана от китайски бизнес. През 2016 г. компания „Хестийл“ закупи стоманолеярната в град Смедерево.   Виктор Турмаков", "date": "2018.09.01", "title": "Reuters: Китайска компания получи контролен пакет акции в най-голямата мина за мед в Сърбия"}
{"url": "http://www.focus-news.net/news/2018/09/01/2562127/eurasia-daily-spored-srabski-deputat-e-nerazbiraemo-zaradi-kakvo-vuchich-vodi-pregovori-po-kosovo.html", "text": "Според лидера на сръбската опозиционна партия „Двери“ Бошко Обрадович през последните няколко месеца президентът на страната Александър Вучич е направил толкова много противоречиви заявления по Косово, че „вече е неразбираемо заради какво води преговорите, предава   Eurasia Daily.  Така той коментира думите на държавния глава, че Белград, по всяка вероятност, „няма да получи нищо“ на преговорите с Прищина. \r\n„За последните две години, откакто съм депутат в парламента на Сърбия, темата за Косово никога не е попадала на дневен ред на заседанията.  Никой в него не е одобрявал никаква платформа за водене на преговори с Прищина“, подчерта Обрадович. \r\nСпоред сръбския политик Вучич още преди да дойде на власт е обещал на западните си партньори да признае независимостта на Косово и сега „търси начин да представи това като победа и отговорна политика пред сръбската общественост“. \r\n„За „Двери“ това е неприемливо, защото ние искаме съблюдаване на конституцията на Сърбия и на резолюция №1244 на Съвета за сигурност на ООН, против всяка форма на признаване на Косово сме“, допълни той.  Виктор Турмаков", "date": "2018.09.01", "title": "Eurasia Daily: Според сръбски депутат „е неразбираемо заради какво Вучич води преговори по Косово“"}
{"url": "http://www.focus-news.net/news/2018/09/01/2562137/gd-granichna-politsiya-trafikat-na-gkpp-kalotina-kapitan-andreevo-i-na-balgaro-rumanskata-granitsa-prodalzhava-da-intenziven.html", "text": "Трафикът на ГКПП „Калотина“, „Капитан Андреево“ и на българо-румънската граница продължава да е интензивен. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 8.00 часа.  \r\nНа българо-сръбската граница на ГКПП Калотина трафикът е интензивен за леки автомобили. На българо-турската граница трафикът на ГКПП Капитан Андреево трафикът е интензивен на вход. \r\nНа българо-румънската граница на всички ГКПП е интензивен за леки автомобили в двете посоки. \r\nНа българо-македонската и на българо-гръцката граница  трафикът е нормален на всички гранични контролно-пропускателни пунктове.", "date": "2018.09.01", "title": "ГД „Гранична полиция“: Трафикът на ГКПП „Калотина“, „Капитан Андреево“ и на българо-румънската граница продължава да интензивен"}
{"url": "http://www.focus-news.net/news/2018/09/01/2562141/ruagr-gartsiya-podpisa-memorandum-za-proekta-edin-poyas-edin-pat.html", "text": "Министърът на външните работи на Гърция Никос Кодзиас и неговия китайски колега Ван Йи подписаха меморандум за сътрудничество в осъществяването на проекта „Един пояс – един път“, предава   Rua.gr. \r\nКодзиас заяви, че страната му иска да укрепи връзките си с Китай и покани своя колега в Атина, за да се обсъди петгодишен план за икономическо сътрудничество между двете държави. \r\nНа свой ред Ван Йи нарече Гърция естествен партньор на Китай, отбелязвайки нейното местоположение, преимущества и продължителни приятелски отношения.  Виктор Турмаков", "date": "2018.09.01", "title": "Rua.gr: Гърция подписа меморандум за проекта „Един пояс-един път“"}
{"url": "http://www.focus-news.net/news/2018/09/01/2562138/veliko-tarnovo-parvi-panair-na-keramikata-shte-se-provede-v-grada.html", "text": "Първи по рода си Панаир на керамиката ще се проведе в центъра на старата столица. Събитието е част от проекта „Отражения – претворено наследство – Търновска сграфито керамика”, финансиран по програма „Култура“ на Община Велико Търново. Това разказа за  Радио „Фокус“ – Велико Търново  Гергана Пенова, ръководител на проекта и организатор на инициативата. Покани за участие за изпратени до малки и големи. По време на панаира ще има много работилници, в които ще са представени всички процеси за работа с глина – от суровата обработка, през сграфито-грънчарско колело, издраскването и оцветяването на предметите. „Основната идея е всички, които имат интерес към този вид изкуство да се запознаят с него и да имат възможност да пробват“, коментира Гергана Пенова. Тя припомни, че грънчарството е избрано именно, защото Търново е център на керамиката от много столетия. „Посетителите ще имат възможност да се запознаят с историята на грънчарството в Търново.  Минавайки по различните маси, те ще се срещнат с всички технологични стъпки, а майсторите ще им разкажат всичко, което ги интересува“, допълни Гергана Пенова. Фестивалът ще се случи днесв парк „Марно поле“. Началото ще е в 10.00 часа, а събитието ще продължи през целия ден. \r\nЛуиза ТРАНЧЕВА", "date": "2018.09.01", "title": "Велико Търново: Първи панаир на керамиката ще се проведе в града"}
{"url": "http://www.focus-news.net/news/2018/09/01/2562143/kyustendil-izpalniteli-ot-balgariya-makedoniya-i-sarbiya-shte-se-vklyuchat-v-mezhdunarodniya-festival-na-shlagernata-i-stara-gradska-pesen-pey-sartse.html", "text": "Изпълнители от България, Македония и Сърбия ще се включат в Международния фестивал на шлагерната и стара градска песен – „Пей сърце”. Това съобщи за  Радио „Фокус”–Кюстендил  Иван Андонов, председател на читалище „Братство” – Кюстендил. Фестивалът ще бъде открит от 17.00 часа. Двудневната международна изява се организира от Община Кюстендил и читалище „Братство”. Целта на фестивала е съхраняване и популяризиране на шлагерната и старата градска песен, възраждането и за нов живот и приобщаване на младите хора към нейната лиричност и красота. „Участниците ще бъдат оценявани от жури с председател проф. Панайот Панайотов. В журито имаме музиканти, педагози, диригенти. Надявам се, че те ще изберат най-добрите и достойни за награди участници”, каза Иван Андонов. \r\nВенцеслав ИЛЧЕВ", "date": "2018.09.01", "title": "Кюстендил: Изпълнители от България, Македония и Сърбия ще се включат в Международния фестивал на шлагерната и стара градска песен – „Пей сърце”"}
{"url": "http://www.focus-news.net/news/2018/09/01/2562144/v-burgas-shte-se-provede-ii-natsionalna-mladezhka-otchetno-izborna-konferentsiya-na-pp-abv.html", "text": "От 11.15 часа в х-л „Мираж“ ще се проведе II Национална младежка отчетно-изборна конференция на ПП АБВ, това съобщиха от пресцентъра на  ПП АБВ . Събитието ще започне с дискусия, в която ще участва президентът на Република България в периода 2002-2012 г. и основател на АБВ Георги Първанов. От 15.00 часа ще започне дискусия по демографска и социална политика с участието на председателя на партията Румен Петков и Ивайло Калфин. От 17.30 часа ще бъде дарена тетралогията на Димитър Талев на Драматичен театър „Адриана Будевска“.", "date": "2018.09.01", "title": "В Бургас ще се проведе II Национална младежка отчетно-изборна конференция на ПП АБВ"}
{"url": "http://www.focus-news.net/news/2018/09/01/2562139/burgas-muzikalen-festival-ostrovat-i-priyateli-shte-se-provede-na-ostrov-sveta-anastisiya.html", "text": "Музикален фестивал „Островът и приятели“ ще се проведе на остров Света Анастисия. Това съобщиха от пресцентъра на  Община Бургас . В първия ден на септември на бургаския остров на сцената на феста ще се изявят „Banda del Padre“, „Desy live Band“, а DJ Vagabond ще нажежава страстите с отличен подбор от зареждащи сетове. \r\nСлед почти 10 години на родната сцена, Banda Del Padre се утвърди като група с индивидуален стил и непрестанно търсене и смесване на различни музикални култури, чийто нов „прочит“ се превръщат в своеобразно пътешествие в света на музиката. Този път пътешествието на групата е по море. По традиция бандата ще е на сцената с гост-приятел в лицето на Сани на перкусии. \r\nДеси Андонова от Phuture Shock ще допълни цветната обстановка с chill-сесии. DESY ще е в компанията на любими свои музиканти - Божидар Василев (тромбон, синтове), Димитър Горчаков (пиано) и гост-приятел Стефан Цеков на барабани. \r\nДомакините на остров Света Анастасия са се погрижили и за кулинарната наслада на гостите. Присъстващите ще могат да опитат пресни морски ястия в бистро „100 години назад\", да опитат от изкусителните чайове с билки от острова в „Лекарна\" или да отпият бързи питиета в \"Бара срещу фара\". \r\nБилети за фестивала „Островът и приятели\" могат да бъдат закупени на място от Магазия 1 на бургаското пристанище от 15.00 часа на 1 септември след предварителна резервация на телефон 0882 004 124. В зависимост от приятелската компания пропуските са на цени от 50 лева (1 човек), 90 лева (2 човека), 160 лева (4 човека), 350 лева (10 човека). Цената на билета включва двупосочен билет за кораб до остров Света Анастасия, както и вход до музикалната програма. При желание, на острова могат да акостират яхти и лодки срещу 3 лева на пасажер, слизащ на острова и 30 лева билет за концерта на място. За деца до 7 години се заплаща 3 лева за пътуването с кораб.", "date": "2018.09.01", "title": "Бургас: Музикален фестивал „Островът и приятели“ ще се проведе на остров Света Анастисия"}
{"url": "http://www.focus-news.net/news/2018/09/01/2562140/plovdiv-ostava-opasnostta-ot-padashti-kamani-po-patishtata-v-planinskite-rayoni.html", "text": "Остава опасността от падащи камъни по пътищата в планинските райони, особено по направленията Асеновград-Смолян, Кричим-Девин и Юговско ханче-Югово-Лъки, каза за  Радио „Фокус“-Пловдив  от Областното пътно управление.  До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември  движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. От 3-ти до 5-ти септември ще се извършват дейности по аварийно възстановяване с трошенокаменна настилка на участък от пътя Пловдив – Лилково, по направлението от с. Лилково към разклона за с. Дедево.  Дейностите включват разчистване на срутища, попълване с трошен камък на настилката, почистване на водостоци и канавки. Движението на автомобилите няма да се ограничава, но е възможно автомобилният трафик да бъде затруднен от работещата техника, тъй като движението ще се пропуска на интервали. Движението в Пловдив и в областта се извършва с нормална интензивност. Пътните настилки са сухи. \r\nМария РУСЕВА", "date": "2018.09.01", "title": "Пловдив: Остава опасността от падащи камъни по пътищата в планинските райони"}
{"url": "http://www.focus-news.net/news/2018/09/01/2562145/veliko-tarnovo-s-4-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 4 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 52 см., а температурата на водата 25.6 градуса. Предимно слънчево ще е времето над българския участък на Дунав днес. Увеличение на облачността се очаква в следобедните часове на запад, но валежи ще има само на отделни места. Ще духа до умерен североизточен вятър. Максималните температури ще са между  29° и 33°.", "date": "2018.09.01", "title": "Велико Търново: С 4 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/01/2562146/plovdiv-prodalzhava-parvata-godishna-sreshta-na-direktorite-na-uchilishta-vaveli-oblachnite-tehnologii.html", "text": "Продължава първата годишна среща на директорите на училища, въвели „облачните“ технологии. Това съобщиха от  Община Пловдив . Срещата се провежда в Дома на културата „Борис Христов“ и ще продължи до 13.00 часа. В нея участват над 60 директори на училища от цялата страна, внедрили облачни платформи в процеса на образование. Целта на форума е да предложи платформа за обмяна на опит и да постави началото на общност от училища, които променят българското образование с въвеждането на технологични иновации.", "date": "2018.09.01", "title": "Пловдив: Продължава първата годишна среща на директорите на училища, въвели „облачните“ технологии"}
{"url": "http://www.focus-news.net/news/2018/09/01/2562148/fox-news-agentsiyata-na-oon-za-bezhantsite-razkritikuva-gartsiya-za-zhalkite-usloviya-v-migrantskite-lageri.html", "text": "Агенцията на ООН за бежанците призова Гърция да подобри условията в лагерите по островите си, където хиляди мигранти са задържани като част от споразумението на ЕС с Турция, предава   Fox News. \r\nАгенцията заяви, че условията в лагерите, където са разположени 20 хил. души, са „жалки, недостатъчни и значително влошаващи се“. От там призоваха правителството в Атина да премести повече мигранти от островите в континенталната част на страната. \r\n„Агенцията на ООН за бежанците е особено загрижена за невероятно недостатъчната санитария в обектите, борбите между общностите на мигрантите, засилващото се равнище на сексуално насилие и засилващата се нужда от медицинска и психо-социална грижа“, пише в заявление на агенцията.  Според нея условията „са пред кипене“ в лагера „Мория“ на о-в Лесбос, където 7000 мигранти живеят в лагер, проектиран за 2000 души.  Виктор Турмаков", "date": "2018.09.01", "title": "Fox News: Агенцията на ООН за бежанците разкритикува Гърция за „жалките“ условия в мигрантските лагери"}
{"url": "http://www.focus-news.net/news/2018/09/01/2562149/veliko-tarnovo-spokoen-e-trafikat-v-grada.html", "text": "Спокоен е трафикът в началото на почивния ден. Движението не е интензивно и се осъществява нормално. Настилките в града са сухи, а времето – ясно и слънчево, предаде репортер на  Радио „Фокус“ – Велико Търново . По-интензивно движение се очаква в часовете преди обяд по главните пътни артерии в областта – Прохода на Републиката, пътя София – Варна, както и в отсечката Велико Търново – Русе. Патрули на КАТ „Пътна полиция“ следят за правилното протичане на движението в критичните участъци. Екипи има на входовете и изходите на града. За изминалото денонощие в региона няма допълнително въведени ограничения и регистрирани тежки инциденти. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. \r\nЛуиза ТРАНЧЕВА", "date": "2018.09.01", "title": "Велико Търново: Спокоен е трафикът в града"}
{"url": "http://www.focus-news.net/news/2018/09/01/2562152/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-grada-zaradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е ясно и слънчево. Настилките са сухи. Трафикът към този час е спокоен. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се насочва по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.09.01", "title": "Габрово: Ограничение за товарни автомобили над 5 тона е въведено в участък от пътя между село Драгановци и града заради ремонт"}
{"url": "http://www.focus-news.net/news/2018/09/01/2562147/kyustendil-dvizhenieto-po-patya-bobov-dol-zhedna-tryabva-da-se-osashtestvyava-s-povisheno-vnimanie.html", "text": "Движението по пътя Бобов дол – Жедна от км 14+800 до км 15+560 се осъществява с повишено внимание поради изграждане на ново трасе. Това съобщиха за  Радио „Фокус” – Кюстендил  от Областно пътно управление – Кюстендил. Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Без проблеми се извършва движението по основните пътни направления в областта. \r\nЛивия НИНОВА", "date": "2018.09.01", "title": "Кюстендил: Движението по пътя Бобов дол – Жедна трябва да се осъществява с повишено внимание"}
{"url": "http://www.focus-news.net/news/2018/09/01/2562151/plovdiv-politsiyata-predpriema-merki-za-ohrana-vav-vrazka-s-futbolnata-sreshta-mezhdu-botev-i-tsska-sofiya.html", "text": "Полицията в Пловдив предприема мерки за охрана на обществения ред и безопасността на движението във връзка с футболната среща между отборите на „Ботев“ и ЦСКА-София. Това съобщиха за  Радио „Фокус“ – Пловдив  от Областната дирекция на МВР. Срещата ще започне в 18.45 часа на стадиона на спортен комплекс „Ботев 1912“ в квартал „Коматево“ в Пловдив. Преди, по време и след провеждане на спортната среща полицейските служители ще следят за недопускане на инциденти на територията на града. Ще бъде създадена организация за безпроблемно придвижване на зрителите за и от стадиона. От сборните пунктове по маршрутите им на придвижване феновете на двата отбора ще бъдат съпроводени от полицейски екипи. В тази връзка е възможно да бъде въведено временно ограничение на движението по ул. „Коматевско шосе” и по ул. „Захаридово”, в отсечката до кръстовището с ул. „Драговец”. \r\nНа изградените контролно-пропускателни пунктове в зоната на спортното съоръжение служителите на реда ще извършват щателни проверки на посетителите и ще реагират незабавно при установени  нарушения на Закона за охрана на обществения ред при провеждане на спортни мероприятия. За да бъде избегнато струпване, се призовават зрителите да се възползват от по-ранното отваряне на входовете на стадиона в 16.00 часа. \r\nОт Областната дирекция на МВР в Пловдив напомнят на феновете да спазват стриктно разпорежданията на служителите на реда. Нарушителите ще бъдат санкционирани съгласно Закона за опазване на обществения ред при провеждането на спортни мероприятия.", "date": "2018.09.01", "title": "Пловдив: Полицията предприема мерки за охрана във връзка с футболната среща между „Ботев“ и ЦСКА-София"}
{"url": "http://www.focus-news.net/news/2018/09/01/2562150/stara-zagora-trakiyski-sarvayvar-razhodka-vav-vremeto-shte-zapochne-v-kazanlak-v-programata-na-praznitsi-v-dolinata-na-trakiyskite-tsar.html", "text": "Тракийски сървайвър – разходка във времето ще се проведе за първа година в дните на Празници в Долината на тракийските царе, каза за  Радио „Фокус“  Сребра Касева, началник – кабинет на кмета. Тя поясни, че стартът на играта ще бъде в 10 часа сутринта на 1 септември от катерачната стена до Младежкия дом в Казанлък. В рамките на проявата ще бъдат включени разнообразни дейности, свързани с физическа и умствена активност на участниците. Сред дейностите са и решаване на логически задачи, свързани с начина на живот на траките. Участниците в сървайвъра ще трябва да покажат и физически умения – като цепене на дърва, плуване, преминаване през тунели, носене на торби с пясък до 20 килограма, стрелба с лък. Като организатори в състезанието ще вземат участие и спортни клубове от Казанлък. Клубовете по ориентиране, по стрелба с лък, по катерене ще помагат при извършване на различните дйности. Тази година в състезанието могат да участват максимум 75 отбора по двойки. Трасето е дълго 6 километра. \r\nСлавяна ГАЙДАРОВА", "date": "2018.09.01", "title": "Стара Загора: Тракийски сървайвър – разходка във времето ще започне в Казанлък, в програмата на Празници в Долината на тракийските цар"}
{"url": "http://www.focus-news.net/news/2018/09/01/2562154/blagoevgrad-intenziven-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път – 19 Симитли – Гоце Делчев в посока от и за Банско. В Област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nОт 10.00 до 14.00 часа се забранява движението на моторни превозни средства, предназначени за превоз на товари с техническа допустима максимална над 12 тона, включително в състав с ремаркета и полуремаркета, селскостопанска и земеделска техника, трактори и специализирана строителна техника по автомагистрала „Струма“ в участъка п. в. „Даскалово“ – ГКПП „Кулата“. \r\nЛивия НИНОВА", "date": "2018.09.01", "title": "Благоевград: Интензивен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2018/09/01/2562159/blagoevgrad-vazmozhno-e-narushavane-vav-vodopodavaneto-prez-pochivnite-dni-zaradi-remontni-deynosti-na-ulitsa-maritsa.html", "text": "Възможно е през почивните дни да има нарушено водоподаване на улица „Марица“. Това съобщиха от  пресцентъра на Община Благоевград . Предвид усилените строително-монтажни дейности по реконструкцията на улицата в участъка от бул. „Димитър Солунски“ до улица „Бодрост“, има вероятност за непредвидени прекъсвания и на тока, които благодарение на работата на Община Благоевград, съвместно с останалите институции, ще бъдат отстранявани по възможно най- бързия начин. \r\nОбновяването на участъка е част от мащабния проект „Благоустрояване на градската среда”. По време на СМР дейностите ще бъде обновена надземната и подземна улична инфраструктура, ще бъдат ремонтирани тротоарните настилки, изграждане на ново енергоспестяващо улично осветление, ще бъдат облагородени зелените площи. \r\nОбщина Благоевград апелира жителите да проявят разбиране и при необходимост да сигнализират на Горещия телефон на институцията – 073 88 44 34.", "date": "2018.09.01", "title": "Благоевград: Възможно е нарушаване във водоподаването през почивните дни заради ремонтни дейности на улица „Марица“"}
{"url": "http://www.focus-news.net/news/2018/09/01/2562158/stara-zagora-animatsiya-za-detsa-i-art-rabotilnitsa-na-otkrito-vklyuchva-programata-na-praznitsi-v-dolinata-na-trakiyskite-tsare.html", "text": "Анимация за деца под мотото „Назад към корените на траките” организира Библиотека „Искра“ за поредна година в Празници в Долината на тракийските царе, каза за  Радио „Фокус“  Екатерина Трендафилова, един от организаторите. Проявите са с начален час 10.30 на 1 септември в парк „Розариум”. В тях ще вземат участие деца от подготвителни групи на детските градини и от основните училища в Казанлък. Под формата на занимателни игри децата ще изработват аксесоари и ще оцветяват керамични фигурки, свързани с тракийското изкуство, ще имат възможност да правят монети, да стрелят с катапулт, да пробват бойни костюми и въоръжение.  \r\nНа 2 септември, неделя от 10.30 часа в парк „ Розариум“ ще бъдат организирани библиотека на открито и арт работилница „ Древен свят“, в която отново се предвижда да вземат участие деца от подготвителни групи на детските градини и от основните училища, като целта е децата да се запознаят с начина на живот на траките по интересен и забавен начин. Те ще четат енциклопедии, книги, ще разглеждат комикси за тракийската цивилизация. Ще могат да намерят познание по въпроси, свързани с военната сила, култура и духовен живот на траките. Ще оцветяват и рисуват богове и герои, тяхното облекло, въоръжение, приключения. \r\nСлавяна ГАЙДАРОВА", "date": "2018.09.01", "title": "Стара Загора: Анимация за деца и арт работилница на открито включва програмата на Празници в Долината на тракийските царе"}
{"url": "http://www.focus-news.net/news/2018/09/01/2562156/blagoevgrad-intenziven-e-trafikat-na-vhodnite-i-izhodnite-patni-arterii-na-grada.html", "text": "Трафикът е интензивен на входните и изходните пътни артерии на града, предаде репортер на  Радио „Фокус“ – Пирин . Колони от автомобили се образуват в районите около жп гарата и автогарата. Натоварен трафик, но без образуването на задръствания има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. През нощта няма регистрирани тежки инциденти в града. Автобусите се движат по разписание. \r\nЛивия НИНОВА", "date": "2018.09.01", "title": "Благоевград: Интензивен е трафикът на входните и изходните пътни артерии на града"}
{"url": "http://www.focus-news.net/news/2018/09/01/2562160/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Нормален е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.09.01", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/09/01/2562155/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция \"Фокус\"  от Планинска спасителна служба (ПСС) при БЧК. Преобладава слънчево време, по билата духа слаб до умерен вятър, навсякъде е тихо, ясно и спокойно. Температури са от 10 до 15 градуса. От лифтовите съоръжения работят 2-ра и 4-та линия в Пампорово, Драгалевският лифт и кабинковата линия на Витоша, кабинковият и Ситняковският лифт в Боровец и Банско.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.01", "title": "ПСС: Отлични са условията за туризъм в планините"}
{"url": "http://www.focus-news.net/news/2018/09/01/2562161/sport-v-germaniya-e-otmenen-futbolen-mach-zaradi-bezreditsite-v-kemnits.html", "text": "Футболният мач от втора дивизия на германското първенство между Хамбург и Динамо-Дрезден е отложен за неопределено време заради безредиците в град Кемниц.  \r\nСпоред пресслужбата на германската футболна лига решението е взето от властите в провинция Саксония в резултат на това, че за осигуряване на сигурността на мача не достигат полицейски служители, които са изпратени на помощ на колегите си в Кемниц. \r\nДнес в града се очакват големи демонстрации на националистите срещу миграционната политика на федералните власти.  Виктор Турмаков", "date": "2018.09.01", "title": "Спорт: В Германия е отменен футболен мач заради безредиците в Кемниц"}
{"url": "http://www.focus-news.net/news/2018/09/01/2562166/afp-osem-dushi-sa-raneni-pri-eksploziya-i-pozhar-v-petrolna-rafineriya-v-germaniya.html", "text": "Пожар е избухнал тази сутрин в рафинерия в Южна Германия след експлозия. Ранени са най-малко осем души. Местните власти са евакуирали близо 2000 местни жители, предава   AFP. \r\nЕксплозията е избухнала в 5:30 часа сутринта местно време в обект на компания „Байернойл“ край град Инголщад. „Трима от жертвите са получили от средни до тежки изгаряния“, съобщава полицията в официално свое заявление.  Виктор Турмаков", "date": "2018.09.01", "title": "AFP: Осем души са ранени при експлозия и пожар в петролна рафинерия в Германия"}
{"url": "http://www.focus-news.net/news/2018/09/01/2562164/velingrad-otbelyazva-70-godini-ot-obyavyavaneto-si-za-grad-i-10-godini-ot-izbiraneto-za-spa-stolitsa-na-balkanite.html", "text": "Ще бъдат отбелязани 70 години от обявяването на Велинград за град и 10 години от обявяването за СПА столица на Балканите, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че тържествата започват в 10.00 часа и продължават до късно вечерта. „Кака Лара, Театър Хенд, Корпусът за бързо гърмене и много други ще забавляват децата в сутрешните часове на деня. В 11.00 часа на входа на курорта ще бъде открита Статуя – символ на Велинград. На площад „Николай Гяуров” Ути Бъчваров ще сготви нещо „Бързо, лесно и вкусно”. Следобедът е посветен на сериозни разговори и срещи. Министерство на туризма и лично министър Николина Ангелкова организират „Обществено обсъждане на дестинация Родопи”. Непосредствено след това започва и кръгла маса на тема: „Стратегия за ефективно използване на минералните води”. Ники Кънчев и Алекс Сърчаджиева от своя страна имат  задача да са водещи на официалната вечерна част. За доброто настроение на всички пък ще се погрижат: Деси Добрева с трупата на Нешка Робева, Театър на огъня и сенките FIRETER, супер групата „Легендите”, а официалната вечер ще завърши с пищно светлинно шоу и заря. За най-големите ентусиасти има и “After party” на Централния минерален плаж, където на сцената ще излезе Гери-Никол. На 2 септември продължаваме в сутрешните и обедните часове с анимации за любимите ни деца и фолклорна палитра с ансамбъл „Добруджа”, допълни Кирилова. \r\nВаня НИКОЛОВА", "date": "2018.09.01", "title": "Велинград отбелязва 70 години от обявяването си за град и 10 години от избирането за СПА столица на Балканите"}
{"url": "http://www.focus-news.net/news/2018/09/01/2562163/nikolay-spasov-npm-otkritata-kartitsa-v-balgariya-e-senzatsionna-zashtoto-ot-desetiletiya-se-smyatashe-che-nov-vid-bozaynik-ot-evropa-ne-mozhe-da-bade-opisan.html", "text": "Откритата къртица в България е сензационна, защото от десетилетия се смяташе, че нов вид бозайник от Европа не може да бъде описан. Това каза директорът на Националния природонаучен музей и зоолог Николай Спасов в интервю за  Агенция „Фокус“  за животинското биоразнообразие в страната ни. „Още преди около 200 години, големият френски естественик Жорж Кювие е казал, че можем да се съмняваме, че има големи видове животни, които науката да не знае. Малко е прибързал. Дори днес се описват нови видове животни. Такъв е случаят с една антилопа, намерена през 90-години в Непал. Такъв е случаят и с нов вид тапир, намерен в планините на Южна Америка“, коментира Спасов и посочи, че е вярно, че описването на едри видове днес е почти невъзможно и е сензация. „Докато насекоми се описват по цял свят всяка година“, добави той.  \r\n„Доколкото до къртицата в България – тя е сензационна с това, че от десетилетия се смяташе, че нов вид бозайник от Европа не може да бъде описан. Нищо, че е малко и земно-скрито като начин на живот животно, но се оказа, че от Европа и то от България нов вид бозайник е описан от трима зоолози – двама чужденци и нашия колега Недко Недялков“, каза още Николай Спасов. \r\nЦветелин ДИМИТРОВ   Пълния текст на интервюто четете по-късно в „Мнение”", "date": "2018.09.01", "title": "Николай Спасов, НПМ: Откритата къртица в България е сензационна, защото от десетилетия се смяташе, че нов вид бозайник от Европа не може да бъде описан"}
{"url": "http://www.focus-news.net/news/2018/09/01/2562157/eurasia-daily-vladimir-putin-zayavi-che-ubiystvoto-na-aleksandar-zaharchenko-e-podlo.html", "text": "Президентът на Русия Владимир Путин реагира на терористичния акт в Донецк, отнел живота на главата на самопровъзгласената Донецка народна република Александър Захарченко, наричайки случилото се „подло убийство“, предава   Eurasia Daily. \r\nСпоред руския лидер Захарченко е бил истински народен лидер. „Подлото убийство е още едно свидетелство, че тези, които са избрали пътя на терора, насилието, сплашването, не искат мирно и политическо решение на конфликта, не искат да водят реален диалог с жителите, а правят опасен залог върху дестабилизацията. Това няма да им се получи“, заяви президентът в своите съболезнования по повод убийството. \r\nПутин допълни, че разчита на заслужено наказание за организаторите и изпълнителите на престъплението. \r\nНа 31 август Захарченко загина при взрив в кафене в Донецк, където се организира възпоминателна вечеря за певеца Йосиф Кобзон. Погребението му е на 2 септември.  Виктор Турмаков", "date": "2018.09.01", "title": "Eurasia Daily: Владимир Путин заяви, че убийството на Александър Захарченко е „подло“"}
{"url": "http://www.focus-news.net/news/2018/09/01/2562168/pazardzhik-chetirima-dushi-sa-postradali-pri-katastrofata-na-am-trakiya-v-rayona-na-105-km.html", "text": "Четирима души са пострадали при катастрофата в района на 105 км на АМ „Тракия“, съобщи за  Радио „Фокус“ – Пазарджик  говорителят на ОДМВР- Пазарджик Мирослав Стоянов. В автомобила, който катастрофира в района на 105 км на автомагистрала „Тракия“, е имало общо 5 души. Той обясни, че шофьорът на лекия автомобил е загубил управлението или е засечен от друг автомобил. Лекият автомобил се е качил върху разделителната мантинела между двете платна. На мястото има екипи на пожарната, полицията и „Спешна помощ. В момента автомобилът се разрязва, за да бъдат транспортирани пострадалите към болницата в Пазарджик. Те са с различни наранявания, но няма опасност за живота им. „Една от пътничките дори няма нужда от специална медицинска помощ“, коментира Стоянов. По думите му в близост но мястото на катастрофата е имало и линейка от София, като медицинският екип се е включил, за да помогне. Движението през проблемния участък е затруднено. \r\nВаня НИКОЛОВА", "date": "2018.09.01", "title": "Пазарджик: Четирима души са пострадали при катастрофата на АМ „Тракия“ в района на 105 км"}
{"url": "http://www.focus-news.net/news/2018/09/01/2562162/pazardzhik-na-105-km-na-avtomagistrala-trakiya-i-v-dvete-posoki-se-e-obrazuvalo-zadrastvane-poradi-patno-transportno-proizshestvie.html", "text": "На 105 км на автомагистрала \"Тракия\" и в двете посоки се е образувало задръстване поради пътно транспортно произшествие. Това съобщи слушател на  Радио \"Фокус\" . По думите му, лек автомобил е скъсал мантинелата между двете платна за движение и в момента заема пътното платно в насрещното.", "date": "2018.09.01", "title": "Пазарджик: На 105 км на автомагистрала \"Тракия\" и в двете посоки се е образувало задръстване поради пътно транспортно произшествие"}
{"url": "http://www.focus-news.net/news/2018/09/01/2562170/pazardzhik-dve-verizhni-katastrofi-sa-stanali-sled-parvata-v-rayona-na-105-km-na-avtomagistrala-trakiya.html", "text": "В района на катастрофата при 105 км на автомагистрала „Тракия“ са станали още две верижни катастрофи, съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той обясни, че единият инцидент е в платното в посока София, а другият в платното за Пловдив. „След първата катастрофа водач на турски ТИР е намалил скоростта, за да избегне удар, но в задната част на камиона са се ударили последователно три турски леки автомобила. От другата страна имаме три или четири автомобила, които са намалили скоростта или са спрели, за да видят какво се случва и са се ударили“, коментира Стоянов. При тези два инцидента нямаме пострадали, нанесени са само материални щети. „Голям проблем са хората, които любопитстват, за да видят какво се случва и на практика стават причина за нови проблеми. Движението е затруднено, регулира се от екипи на „Пътна полиция“, ако се наложи то ще бъде отбито, но за сега няма такава необходимост, допълни Стоянов. \r\nВаня НИКОЛОВА", "date": "2018.09.01", "title": "Пазарджик: Две верижни катастрофи са станали след първата в района на 105 км на автомагистрала „Тракия“"}
{"url": "http://www.focus-news.net/news/2018/09/01/2562165/simeonovden-e.html", "text": "На днешния ден православната църква отбелязва Симеоновден. Християнският празник е в чест на св. Симеон Стълпник и неговата майка Св. Марта. С него се полага началото на църковната Нова година. Днес е летният Симеоновден, а зимният е на 3 февруари. Зимният Симеоновден обозначава прехода от зима към пролет, а летният - от лято към есен. Българите наричат празника още \"Симеон брульо\", защото тогава започва бруленето на орехи. В Родопите наричат деня \"Устина\" и го почитат, за да не ги нападат вълци и мечки. На Симеоновден се правят прогнози и за времето – каквото е в този ден, такова ще е и през януари. Ако видят, че на този ден кучето лежи свито на кълбо, казват, че зимата ще подрани и ще бъде много студена. Според народните вярвания днес не се дава назаем и не се изнася нищо от къщата, за да не “излезе” берекетът от дома. На този ден жените замесват пшенично тесто и правят питки, с които захранват ритуално воловете и биволите, с които ще се орат нивите. Приготвят се и малки кравайчета, които се нанизват на рогата им. Докато не се върне стопанинът от полето, в дома не се пали огън, за да се предпазят от огън нивите. Не се пере и не се простира, за да не поникнат празни житните класове. С вълна не се работи, за да не нападат вълци стадата. Гледа се кой ще дойде пръв в къщата. Ако полазникът е добър и богат, ще има благополучие през годината. Орачът гледа кого ще срещне най-напред по пътя си. Ако види бременна невеста или жена с „пълни ръце”, вярва, че реколтата ще е плодовита. Не се кладе огън, докато не се върне орачът, за да се предпазят посевите от пожари.  На този ден имен ден празнуват: Симеон, Симеона, Симон, Симона, Симо, Сима, Симана, Мона, Марта", "date": "2018.09.01", "title": "Симеоновден е"}
{"url": "http://www.focus-news.net/news/2018/09/01/2562169/sofiya-shte-se-provede-protest-v-zashtita-na-shofyora-obvinen-za-tragediyata-kray-svoge.html", "text": "От 16.30 часа ще се проведе протест в подкрепа на шофьора на преобърналия се автобус край Своге, съобщиха  организаторите . Протестът в защита на Григор Григоров ще бъде на пътя за Калотина при автобусна спирка „Магазин Метро 2” (посока София) и светофара срещу хипермаркета. Протестиращите имат две основни искания- справедлив процес спрямо водача и обстойно и прозрачно разследване на причините за инцидента. Организаторите съобщават, че за по-малко от четири дни в Божурище са събрани над 2000 подписа в негова защита. От пунктовете за събиране на подписи непрекъснато уведомяват за изчерпани бланки и желаещи да се подпишат. За около 3 дни подписите в електронната петиция са над 1300. Най-голяма съпричастност е изразена от живущи в София, Божурище и Своге.", "date": "2018.09.01", "title": "София: Ще се проведе протест в защита на шофьора, обвинен за трагедията край Своге"}
{"url": "http://www.focus-news.net/news/2018/09/01/2562175/veliko-tarnovo-gosti-ot-sarbiya-pristigat-v-balvan-za-praznika-na-banitsata.html", "text": "Гости от Сърбия пристигат в село Балван за Празника на Баницата. Над 50 кулинарни изкушения от страната и чужбина ще участват в състезанието за „Най-добра баница“. Това каза за  Радио „Фокус“ – Велико Търново  кметът на населеното място Недьо Георгиев. Събитието се провежда за трета поредна година, като първото издание беше регионално, второто – национално, а третото се превръща в международно. Групата от Сърбия ще е от град Бела паланка, където също има Празник на баницата, в който преди броени дни участваха жители на Балван. Днес в селото ще бъдат наградени най-вкусната, най-интересната и най-нетрадиционната баници. Ще има и специални приз за най-малкия участник и награда от кмета. Празникът ще продължи през целия ден, а състезанието ще е съпътствано и от фолклорна програма. Гостите ще имат възможност да се насладят на приятна музика, весели танци и много вкусни баници, тъй като всички кулинарни изкушения, участвали в конкурса, се раздават на публиката. \r\nЛуиза ТРАНЧЕВА", "date": "2018.09.01", "title": "Велико Търново: Гости от Сърбия пристигат в Балван за Празника на баницата"}
{"url": "http://www.focus-news.net/news/2018/09/01/2562167/zam-kmetat-na-svoge-inzh-georgi-petkov-zhitelite-na-grada-iskat-da-bade-renoviran-tseliyat-pat-svoge-sofiya-ne-samo-otsechkata-kadeto-stana-tezhkata-katastrofa.html", "text": "Жителите на Своге искат да бъде реновиран целият път Своге-София, не само отсечката, при която стана катастрофата с преобърналия се автобус. Това каза за  Агенция „Фокус“  зам.-кметът на Своге инж. Георги Петков. Той обясни, че разговаря редовно с организаторите на протестните действия, като техните заявления са да започнат реални стъпки по ремонтиране на пътя Своге-София. Той уточни, че те настояват реставрацията да започне от отсечката край Искърското дефиле, на която на 25 август се преобърна автобус и загинаха 17 души, а други 21 пострадаха, защото тя е една от най-опасните.  \r\n„Снощи отново имаше организирано мирно шествие, на което присъстваха повече от 100 човека“, каза още той. Според него хората няма да се откажат от исканията си, защото по този път всекидневно пътуват техните деца и близки. \"По пътя Своге-София, път II-16 има доста опасни участъци, които спешно трябва да се ремонтират\", посочи зам.-кметът на Своге, инж. Георги Петков   \r\nДаяна ДЮЛГЕРОВА", "date": "2018.09.01", "title": "Зам.-кметът на Своге инж. Георги Петков: Жителите на града искат да бъде реновиран целият път Своге-София, не само отсечката, където стана тежката катастрофа"}
{"url": "http://www.focus-news.net/news/2018/09/01/2562174/tsvetan-tsvetanov-gerb-s-ostavkite-si-ministrite-poeha-politicheskata-otgovornost-s-koalitsionnite-partnyori-shte-diskutirame-vazmozhnite-nominatsii.html", "text": "Отговорността за това управление носи ПП ГЕРБ. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна . По отношение на оставките на тримата министри от ПП ГЕРБ Цветан Цветанов посочи, че това е политическа отговорност. „Министрите, които подадоха вчера оставките си, са от квотата на ПП ГЕРБ, с коалиционните ни партньори ще дискутираме възможните номинации, но ПП ГЕРБ има голяма отговорност и когато се създава усещане, че нещо не е наред или че някой трябва все пак да понесе и съответната отговорност, ние винаги сме заявявали, че за нас властта не е привилегия. За нас властта е отговорност и когато застанеш и обясниш защо подаваш оставката си, смятам, че трябва да бъде възприето“, заяви Цветанов. На въпрос дали има вътрешно противопоставяне в партията след оставките на министрите, Цветанов подчерта, че по никакъв начин тези министри не носят пряката вина. „Сами разбирате, че ние по никакъв начин не казваме, че тези министри носят пряката вина, но когато си в политиката, когато си на високите позиции в изпълнителната власт, ти трябва да можеш и да понесеш и политическа отговорност и по-бързо институциите да продължат да работят, за да реализираме всичко, записано в нашата управленска програма“, посочи Цветан Цветанов.  \r\nМарияна ВАЛЕНТИНОВА", "date": "2018.09.01", "title": "Цветан Цветанов, ГЕРБ: С оставките си министрите поеха политическата отговорност, с коалиционните партньори ще дискутираме възможните номинации"}
{"url": "http://www.focus-news.net/news/2018/09/01/2562177/premierat-boyko-borisov-inspektira-stroitelnite-i-remontni-deynosti-po-infrastrukturni-proekti-vav-varna.html", "text": "Министър-председателят Бойко Борисов инспектира строителните и ремонтни дейности по инфраструктурни проекти във Варна, съобщиха от  правителствената информационна служба . Заедно с кмета Иван Портних премиерът провери работата при пробива на бул. Сливница. Правителството е отпуснало 4,5 млн. лв. за проекта, като с реализирането му ще бъде осигурен бърз достъп до автомагистрала „Хемус“. Вече са изградени битовата канализация, както и телекомуникационната мрежа. Основата на едното пътното платно вече е готова, поставени  са бордюри и частично асфалтиране. Ремонтът на съществуващата част от булеварда се финансира по ОП „Региони в растеж“. Премиерът Борисов инспектира и строителните работи на бул. „Васил Левски“, който е най-големият инфраструктурен проект в града. За изграждането на новото трасе от ул. „Подвис“ до ул. „Девня“ правителството отпусна 80,5 млн. лв. След завършването на булеварда ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. Работата по инфраструктурните проекти се изпълнява по график.", "date": "2018.09.01", "title": "Премиерът Бойко Борисов инспектира строителните и ремонтни дейности по инфраструктурни проекти във Варна"}
{"url": "http://www.focus-news.net/news/2018/09/01/2562153/davlet-bahcheli-turtsiya-nyama-da-se-predade-po-vaprosa-za-amerikanskiya-pastor.html", "text": "Председателят на турската Партия на националното движение Давлет Бахчели заяви, че страната няма да се предаде по въпроса за задържания в Измир американски пастор Андрю Брунсън, предава  Anadolu Agency. \r\n„Тези, които очакват Турция да се удави в скока на чуждестранната валута, лихвите, дълга и инфлацията, ще се разочароват“, заяви Бахчели.  \r\nТурция и САЩ в момента спорят след като Вашингтон наложи санкции заради задържането на Брунсън, който в момента е под домашен арест заради обвинения в тероризъм.  Политическото напрежение между двете страни предизвика притеснения на пазарите, след като президентът на САЩ Доналд Тръмп заплаши, че ще използва икономически натиск заради американския пастор.  Виктор Турмаков", "date": "2018.09.01", "title": "Давлет Бахчели: Турция няма да се предаде по въпроса за американския пастор"}
{"url": "http://www.focus-news.net/news/2018/09/01/2562171/lokalno-makedoniya-spored-kiryakos-mitsotakis-dogovorat-ot-prespa-dava-na-sasedite-makedonskiya-ezik-i-makedonskata-identichnost.html", "text": "Според председателят на основната опозиционна партия в Гърция „Нова Демокрация“ Кирякос Мицотакис договорът от Преспа „отстъпва на съседите македонския език и македонската идентичност“. Той допълни, че партията му няма да участва в ратифицирането на споразумението, предава  македонската електронна медия   „Локално“. \r\nМицотакис заяви, че до споразумението се е стигнало в тайна, „в отсъствието на народа, в отсъствието на парламент, а в отсъствието на опозиционните партии“ и вече носи отрицателни резултати за Гърция. \r\n„ Споразумението отстъпва на съседите македонския език и македонската идентичност. Това е договор, който определено „Нова Демокрация“  няма шанс да ратифицира нито в този, нито в следващия парламент. Правителствените процедури са национално опасни. Те веднага дадоха отрицателни резултати“, убеден е опозиционерът. Същевременно той непряко обвини гръцкото правителство, че не реагира и не отговаря на изявленията на македонското държавно ръководство. \r\n„Някои  в правителството чуват това, без да отговарят, обвиняват или просто безразлично прекланят глава. Тяхната безотговорност няма да бъде забравена. Гърците не искат и никога не трябва да бъдат слепи националисти, но знаят, че те трябва да бъдат честни патриоти“, убеден е Мицотакис.  Виктор Турмаков", "date": "2018.09.01", "title": "„Локално“ (Македония): Според Кирякос Мицотакис договорът от Преспа „дава на съседите македонския език и македонската идентичност“"}
{"url": "http://www.focus-news.net/news/2018/09/01/2562172/veliko-tarnovo-praznichna-liturgiya-po-sluchay-nachaloto-na-tsarkovnata-nova-godina-be-otsluzhena-v-katedralniya-hram-rozhdestvo-bogorodichno.html", "text": "Празнична литургия по случай началото на църковната нова година бе отслужена в катедралния храм „Рождество Богородично“. Богослужение имаше и в останалите православни църкви в региона, предаде репортер на  Радио „Фокус“ – Велико Търново . Десетки миряни се събраха във Велико Търново, за да почетат днешния светъл празник. Те запалиха свещичка за здраве и благоденствие. Българската православна църква почита паметта на Преподобни Симеон Стълпник, Св. Марта и Св. мъченици Айтал и Амун дякони. Преподобният Симеон е роден през 357 г. в Мала Азия. Той бил смирен и благ християнин. За да се отдели от хорската суета си построил каменна кула, висока 40 лакти. Живял в тясна килия на върха й и затова бил наречен Стълпник. Починал на 103-годишна възраст. Сред българите денят е известен още като “Симеон орач”, „Симеон сърп”, “Симеон брульо”, „Летен полазник”. В миналото на 1 септември е започвала есенната оран. Затова и Св. Симеон се смята за покровител на орачите. Според традицията, нищо не се дава на заем и не се изнася от къщата, за да не се изнесе плодородието. Не се извършва и никаква домакинска работа и се гледа кой ще влезе пръв в къщата, защото ако полазникът е добър и богат, годината ще е успешна. \r\nЛуиза ТРАНЧЕВА", "date": "2018.09.01", "title": "Велико Търново: Празнична литургия по случай началото на църковната нова година бе отслужена в катедралния храм „Рождество Богородично“"}
{"url": "http://www.focus-news.net/news/2018/09/01/2562173/otets-yordan-paraklisat-sv-simeon-stalpnik-v-asenovgrad-e-enoriyska-kostnitsa.html", "text": "Параклисът-костница „Св. Симеон Стълпник“ в Асеновград е енорийска костница. Това каза за  Радио „Фокус“ – Пловдив  отец Йордан Георгиев, архиерейски наместник на Асеновград по повод празника на параклиса. Тя е вкопана на 3 метра и половина в земята. „Някога обичаят е бил хората да носят костите на своите близки в сандъчета. След седмата година от смъртта те изваждали костите на покойника, измивали ги с вода и неварено мляко, излъсквали са ги с кърпи, а след това са ги подреждали в сандъчета и са ги надписвали. После са ги носили за съхранение в енорийската костница. Има обичай на всички задушници, след края на литургията, да се отвори костницата и да се направи панихида за вече покой на всички починали, чиито кости са положени в костницата“, обясни отец Йордан. По думите му параклисът е изключително запазен и в сравнително добро състояние. Направен е ремонт на покрива, няма течове. Поставени са здрави решетки от ковано желязо на прозорците, има и големи капаци. Йордан Георгиев добави, че началният градеж на параклис „Св. Симеон Стълпник“ в Асеновград се отнася към 18 век. Той е построен със средства на местни бубари и лозари. По думите му най-богатите хора в Станимака, бубарите и лозарите, са се съюзили и са направили този параклис, намиращ се в двора на храма „Св. Николай Мирликийски – Чудотворец“. „Параклисът е изцяло изографисан със старозаветни и новозаветни стенописи. На източната страна на абсидата са изобразени два ангела с тръби, които възвестяват очакваното второ Христово пришествие. Наистина стенописите в параклиса са изключително интересни. Долу има изобразени Свети войни в цял ръст, рядко срещани. Горе, във втория пояс на параклиса, е изографисано сътворението на света“, обясни отец Йордан. Той посочи, че на вратата в параклиса пише: „Този параклис съградихме за здравето и спасението на чедата ни!“. „Тогава хората са били обединени, въпреки че пак е имало бедни и богати. Не са се разделяли, а са гледали да бъдат заедно, защото по този начин са много по-силни както материално, така и духовно“, каза още отец Йордан Георгиев. \r\nМария РУСЕВА", "date": "2018.09.01", "title": "Отец Йордан: Параклисът „Св. Симеон Стълпник“ в Асеновград е енорийска костница"}
{"url": "http://www.focus-news.net/news/2018/09/01/2562180/sport-huan-martin-del-potro-i-milosh-raonich-se-klasiraha-na-chetvarti-krag-na-us-open.html", "text": "Аржентинецът Хуан Мартин дел Потро победи испанеца Фернандо Вердаско в трети кръг на откритото първенство на САЩ със  7:5, 7:6 , 6:3. \r\nВ другите срещи от кръга американецът Джон Изнер победи сърбина Душан Лайович със  7:6 , 6:7 , 6:3, 7:5, а канадецът Милош Раонич победи швейцареца Стан Вавринка със 7:6 , 6:4, 6:3 .  Виктор Турмаков", "date": "2018.09.01", "title": "Спорт : Хуан Мартин дел Потро и Милош Раонич се класираха на четвърти кръг на US Open"}
{"url": "http://www.focus-news.net/news/2018/09/01/2562178/zam-kmetat-na-svoge-inzh-georgi-petkov-alternativniyat-marshrut-na-sofiya-svoge-e-patyat-svoge-buchin-prohod-koyto-sashto-e-v-mnogo-losho-sastoyanie-i-e-opasen.html", "text": "Друг маршрут София-Своге е пътят III-164 Своге - Бучин проход, за него сме подавали много сигнали включително и до Министерството на регионалното развитие. Писали сме и писма до премиера Бойко Борисов, че пътят е в много лошо състояние и е опасен за водачите и преминаващите от там пешеходци. Това каза за  Агенция „Фокус“  зам.-кметът на Своге инж. Георги Петков. „По него има много рискови участъци, свличания, обрасъл е с трева, не се виждат знаци, завои, също така има и много дупки“, посочи той. Инж. Петков каза, че Община Своге е пращала досега поне 5 писма до институциите за последната година, но няма никакви действия по започване на ремонти. \"Този път е не по-малко опасен от този, при който стана инцидента с преобърналия се автобус на 25 август“, уточни още зам.-кметът на Своге. Според него, ако автомагистрала „Хемус“ се затвори, целият трафик ще преминава през Своге, за това е належащо и спешно неговото реновиране.  \r\nИнж. Петков обясни, че пешеходните пътеки по този участък, които „Агенция пътна инфраструктура“ трябва да положи, не са боядисани. „Много е важно пътят да бъде оправен, защото нищо чудно и там да се случи инцидент и после пак по същия начин да търсим вина и отговорни“, каза още инж. Петков. По думите му в последно време той има усещането, че се правят опити да се да вмени вина само на Община Своге, а не да се търсят отговорни и други институции.   \r\nДаяна ДЮЛГЕРОВА", "date": "2018.09.01", "title": "Зам.-кметът на Своге инж. Георги Петков: Алтернативният маршрут на София-Своге е пътят Своге-Бучин проход, който също е в много лошо състояние и е опасен"}
{"url": "http://www.focus-news.net/news/2018/09/01/2562182/tsvetan-tsvetanov-gerb-neka-prezidentat-da-ima-doblestta-da-zastane-kato-takav-a-ne-da-klati-darzhavata-kato-partien-funktsioner-na-bsp.html", "text": "Нека президентът да има доблестта и отговорността да застане като президент на страната, а не като партиен функционер на БСП да „клати“ държавата. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна . „Насреща си имаме креслива опозиция, която започна да дава морални оценки. Самата тя не може да излезе от модела, който създаде през годините, когато е участвала във властта или в реалния политически живот в страната“, коментира той. „ПП ГЕРБ е много по-различна от столетницата, защото при БСП да се носи политическа отговорност – такова нещо няма“, обяви Цветанов. „В БСП някой да застане и да обясни на хората какво се е случило, че те подават оставка, за да може действително държавата да продължи да работи и да се развива по начин, най-добре оценен от обществото- това правим ние в ГЕРБ. За БСП тази тема е абсолютно табу“, посочи той. Според него БСП са успели по някакъв начин да отклонят общественото внимание от темата, свързана с пътния инцидент, в който е участвал бащата на президента Румен Радев. „Искам да попитам президента - как така за пътния инцидент с неговия баща дава съвсем различна оценка, противоречаща на тази за Своге. Раздухано от институциите ли е, ако невинният човек е изкаран виновен, ако виновният човек – бащата на президента, е изкаран невинен. Това раздухване на проблема, за да може да имаме някакви медийни новини ли е“, попита Цветан Цветанов. „За всички е ясно, че навлизащият автомобил, управляван от бащата на президента Радев, е всъщност отнел предимството на човека, който е бил в предимството си да мине преди този, който ще навлезе след това“, посочи той. „Нека президентът да има доблестта, да има отговорността и да застане като президент на страната, а не като партийният функционер на БСП да клати държавата, да създаде усещането, че институциите отсъстват и не работят, а същевременно казва, че институциите са тези, които трябва да си свършат работата по неговия случай на неговия баща“, призова Цветанов. „Какво щяхме днес да обясняваме, ако човекът от триколката беше починал. Срещал съм се с много родители на загинали хора – било на пешеходни пътеки, било при тежки пътни инциденти, и винаги сме искали да има справедливост“, подчерта той.  \r\nМарияна ВАЛЕНТИНОВА", "date": "2018.09.01", "title": "Цветан Цветанов, ГЕРБ: Нека президентът да има доблестта да застане като такъв, а не да „клати“ държавата като партиен функционер на БСП"}
{"url": "http://www.focus-news.net/news/2018/09/01/2562179/pazardzhik-praznichna-sveta-liturgiya-po-povod-hristiyanskiya-praznik-simeonovden-se-otsluzhva-v-hramovete-v-grada.html", "text": "Празнична света литургия по повод християнски празник Симеоновден се отслужва в пазарджишките храмове, предаде репортер на  Радио „Фокус“ – Пазарджик . Църковните камбани възвестиха началото на службата. Християнски празник в чест на св. Симеон и неговата майка св. Марта. С него се полага началото на църковната Нова година. Този празник се считал в миналото и за начало на земеделската нова година. Тогава започвала есенната оран и сеитба, бруленето и събирането на орехите. В навечерието му стопаните носят семената за посев в църквата, за да бъдат осветени от духовно лице. В зърното поставят стрък босилек, червен конец с нанизани на него червени чушки, плодове, орехи, сребърни монети и пепел от дървото, горяло на Бъдни вечер.Народната традиция изисква на Симеоновден да не се дава назаем и да не се изнася нищо от къщата, за да не “излезе” берекетът от дома.  \r\nВаня НИКОЛОВА", "date": "2018.09.01", "title": "Пазарджик: Празнична света литургия по повод християнския празник Симеоновден се отслужва в храмовете в града"}
{"url": "http://www.focus-news.net/news/2018/09/01/2562186/grad-septemvri-otbelyazva-svoya-praznik.html", "text": "Град Септември отбелязва своя празник, съобщиха за  Радио „Фокус“ – Пазарджик  от Община Септември. В програмата са предвидени различни мероприятия, които започват в 17.00 часа с изпълнения на 101 каба гайди и Николай Славеев. В 19.00 часа е началото на шествието до сцената на централния булевард „България“ в центъра на град Септември. В 20.00 часа е предвиден водосвет за здраве и благоденствие, следван от приветствено слово на кмета на Община Септември. Празничната програма ще продължи с изпълнения на Орлин Горанов, Миро и група „Сигнал“, а в 23.45 часа ще започне тържествената заря, която ще приключи в полунощ. \r\nВаня НИКОЛОВА", "date": "2018.09.01", "title": "Град Септември отбелязва своя празник"}
{"url": "http://www.focus-news.net/news/2018/09/01/2562183/premierat-boyko-borisov-balgariya-i-turtsiya-pokazvat-kak-se-pazi-granitsata-na-es.html", "text": "България и Турция на практика показват как се пази границата на ЕС. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“-Варна .  „Натискът особено през летните месеци е голям. Огромни усилия струва това на държавата, на мен самия. Виждате как цели държави с мощна икономика се тресат, предизвикат се катаклизми, каквито никога не сме очаквали. Затова България може да бъде модел. Веднъж със запазването правата на човека, което винаги сме извеждали в култ. Втори път с изнесени центрове извън ЕС чрез споразумение, каквото след срещата във Варна между Доналд Туск, Жан-Клод Юнкер и президента Ердоган, със санкцията на Европейския Съвет, показа, че едно изключително работещо споразумение. Само днес имаме над 150 мигранти, които от Гърция и Турция са задържани от нашите славни граничари и военни“, коментира Борисов и добави, че съответно не са допуснати да влязат на територията на страната. \"При координираните ни действия с Турция, с Гърция имаме и споразумение, са върнати там. Единствената страна в ЕС. Сиреч, може\", заяви премиерът.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: България и Турция показват как се пази границата на ЕС"}
{"url": "http://www.focus-news.net/news/2018/09/01/2562185/veliko-tarnovo-nad-50-detsa-uchastvat-v-parviya-panair-na-keramikata-v-grada.html", "text": "Над 50 деца участват в първия Панаир на керамиката. Масите на занаятчиите са разположени в парк „Марно поле“ и ще останат там до късния следобед, предаде репортер на  Радио „Фокус“ – Велико Търново . Гергана Пенова, организатор на инициативата, обясни, че грънчарите ще представят основно похватите на сграфито керамиката, която е много характерна за Търновската школа. Своеобразните работилници „на открито“ запознават посетителите с всички процеси за работа с глина – от суровата обработка, през сграфито-грънчарско колело, издраскването и оцветяването на предметите. Събитието е част от проекта „Отражения – претворено наследство – Търновска сграфито керамика”, финансиран по програма „Култура“ на Община Велико Търново. Инициативите започнаха още вчера, когато в парк „Света гора“ бяха поставени гипсови рингове с флорални мотиви, изработени от младежи, занимаващи се с грънчарство. \r\nЛуиза ТРАНЧЕВА", "date": "2018.09.01", "title": "Велико Търново: Над 50 деца участват в първия Панаир на керамиката в града"}
{"url": "http://www.focus-news.net/news/2018/09/01/2562188/plovdiv-chetirima-dushi-sa-postradali-a-dvama-sa-zadarzhani-sled-sbivane-mezhdu-dve-familii-v-karlovo.html", "text": "Четирима души са пострадали, а двама са задържани след сбиване на есенния панаир в Карлово, съобщи за  Радио „Фокус“-Пловдив  говорителят на ОДМВР-Пловдив. Около 20.00 часа вчера представители на две враждуващи фамилии се скарали на есенния панаир в Карлово. По първоначални данни всички били под въздействие на алкохол. Сбиването е прекратено от намесилите се незабавно полицейски служители, без да има сериозни последици. Леко пострадали са четирима, а двама са отведени в РУ за 24 часа. По случая е образувано досъдебно производство. \r\nМария РУСЕВА", "date": "2018.09.01", "title": "Пловдив: Четирима души са пострадали, а двама са задържани след сбиване между две фамилии в Карлово"}
{"url": "http://www.focus-news.net/news/2018/09/01/2562181/otets-svetoslav-kyuchukov-v-drevnostta-novata-tsarkovna-godina-e-narichana-nachaloto-na-indikta.html", "text": "Започва новата църковна година, която е наричана в древността „Началото на Индикта“. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. „Днес честваме паметта на Св. Симеон Стълпник“. Това е един виден светец от началото на християнството от III век. Той се е подвизавал в пустинята е послужил за спасението на много хора“, обясни отец Кючуков. Той допълни, че началото на новата църковна година се отбелязва с богослужение, като водосвет се прави на някои места. \r\nЛивия НИНОВА", "date": "2018.09.01", "title": "Отец Светослав Кючуков: В древността новата църковна година е наричана „Началото на Индикта“"}
{"url": "http://www.focus-news.net/news/2018/09/01/2562187/tsvetan-tsvetanov-gerb-prezidentat-e-moralen-stozher-i-obsluzhva-iztsyalo-interesite-na-bsp.html", "text": "Президентът е морален стожер в кавички и обслужва изцяло интересите на БСП, за да може да дискредитират държавата. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна . „Спомняте ли си за Лора и майката Нели, която е от Варна. Тя загуби дъщеря си. Точно това, че някой беше привилегирован от тези, които са предизвикали това да се случи. Видяхте, че споразумението тогава между прокуратурата и извършителя на престъплението бе изпратено на Нели Петрова по пощата. И ние направихме законодателна промяна, с което поне имаше някакъв морален ангажимент и тя стана част от тази инициатива за справедливостта, за която непрекъснато говорим“, припомни той. Питам президента иска ли да има български институции, които да търсят вина от виновния или иска да имаме институции, които да търсят вина от този, който има протекция от близки или роднини, за да се прикрие това престъпление“, заяви Цветан Цветанов. „9 дни да си мълчиш – ти да си информиран от твоя баща и да правиш всичко възможно да прикриеш този скандал, това ли е президентът на страната, това ли е главнокомандващият, на който всички разчитаме да бъде морален стожер“, каза още той.  \r\nМарияна ВАЛЕНТИНОВА", "date": "2018.09.01", "title": "Цветан Цветанов, ГЕРБ: Президентът е „морален стожер“ и обслужва изцяло интересите на БСП"}
{"url": "http://www.focus-news.net/news/2018/09/01/2562193/mvr-21-dushi-sa-raneni-pri-katastrofi-v-stranata-prez-izminaloto-denonoshtie.html", "text": "21 души са ранени при катастрофи в страната през изминалото денонощие. Това съобщиха от пресцентъра на  МВР . От 1 януари до 31 август тази година загиналите са с 19 по-малко в сравнение със същия период на миналата. В столицата са станали 3 тежки и 52 леки пътни инцидента, при които има четирима ранени. От началото на годината при инциденти на пътя са загинали 398 души, а 5614 са пострадали.", "date": "2018.09.01", "title": "МВР: 21 души са ранени при катастрофи в страната през изминалото денонощие"}
{"url": "http://www.focus-news.net/news/2018/09/01/2562189/interfaks-v-rezultat-na-vzriva-otnel-zhivota-na-aleksandar-zaharchenko-e-zaginal-oshte-edin-chovek.html", "text": "Взривът в кафене „Сепар“ в Донецк, където вчера загина президентът на самопровъзгласилата се Донецка Народна Република Александър Захарченко, е довела до гибелта на още един човек, предава   Интерфакс. \r\n„В 17:37 часа на 31 август в кафене „Сепар“ избухна взрив с последвал пожар, при който загинаха двама души. Петима пострадали са се отказали от хоспитализация. В болница са настанени шестима души“,  съобщава министерството на извънредните ситуации на самопровъзгласилата се република. Съобщава се, че вторият загинал е бодигард на Захарченко. \r\nПри взрива е ранен министъра на финансите на ДНР Александър Тимофеев.  Виктор Турмаков", "date": "2018.09.01", "title": "Интерфакс: В резултат на взрива, отнел живота на Александър Захарченко, е загинал още един човек"}
{"url": "http://www.focus-news.net/news/2018/09/01/2562190/inzh-violeta-koritarova-agkk-62-ot-teritoriyata-na-balgariya-e-pokrita-s-kadastralna-karta-obhvashtashta-13-mln-nedvizhimi-imoti.html", "text": "68500 кв. км от страната или 62 % от цялата й  територия са покрити с кадастрална карта  и регистри към нея. Това обяви изпълнителният директор на Агенцията по геодезия, картография и кадастър (АГКК) инж. Виолета Коритарова, съобщиха от пресцентъра на  МРРБ . Набраната информация в тях обхващаща приблизително 13 млн. недвижими имоти, включително поземлени имоти, сгради и данни за самостоятелните обекти в сградите. Изграден е кадастър за всички областни градове, 120 общински центрове и населени места и територии с активен пазар на имотите и инвестиционен интерес. Обхванати са цялото черноморското крайбрежие, планинските и балнеоложки курорти. „В процес на изработване на кадастрална карта са землищата на още 12 общински центрове и 84 населени места в различни области на страната, като населените места, за които има одобрена карта могат да се видят в сайта на АГКК“, каза инж. Коритарова. На 100% покритие с кадастрална карта  е постигнато в 4 съдебни района – Несебър, Балчик, Ловеч и Троян, включваща всичките им населени места.  Одобрена е кадастралната карта в общи 26 общини , сред които Априлци, Пловдив, Балчик и др. Коритарова  добави, че през септември се планира обвяването на нови обществени поръчки за възлагане създаването на специализирани карти и регистри на още 8 общини и над 250 населени места. „Финансирането на дейностите по създаване, поддържане и съхраняване на кадастъра се осъществява със средства на държавния бюджет, средства на общините или по национални и регионални програми, включително и с финансиране от европейски фондове“, каза още изпълнителният директор на АГКК. Цялостното покритие на страната с КК трябва да приключи до 2023 г., като това зависи и от осигуряването на ресурс за дейностите на кадастъра, кадровия и технически потенциал на  агенцията. „Освен 100% покритие с цифров кадастър е важно и изготвянето на цифрова едромащабна топографска карта. Това ще осигури  надеждна основа за редица дейности и проекти. Така ще имаме пълна, точна и вярна цифрова основа за пространствените данни на страната“, каза още инж. Коритарова.  Стартиралият през 2016 г. процес на служебно преобразуване на картата на възстановената собственост в кадастрална карта, също съдейства за значително ускоряване процеса, добави още тя. Към 10 август са одобрени КК и регистри за неурбанизираните територии на 2380 землища, попадащи в различни области на страната, извън територията на София –град, където има 100% покритие с кадастър. „Очакваме дейностите по преобразуването да приключат догодина, с което ще постигнем 96% покритие на територията на страната с кадастрлна карта, като на практика ще остане за довършване създаването на кадастър за урбанизирнае територии на голям брой малки населени места“, обясни директорът. Виолета Коритарова добави, че сред приоритетите на АГК е след създаването на КК да започне изграждането с кадастрална информация и специализирани данни, които да са сигурна база за тематични нужни. КК ще се допълни със значителен обем специализирани данни от други  институции, аеро и спътникови изображения,  данни за пространство и време и т.н., както и изграждането на  3D и 4D кадастър nдържавата. „Кадастърът е основа за защита на собствеността и разривите на устойчивото планиране на инфраструктурата и строителството. Наличието на работеща система и Важен фактор за развитие на икономиката на държавата. Стимулира икономическия и финансов растеж. За нужните на планирането, проектирането на инфраструктурата и др.“, подчерта инж. Коритарова.", "date": "2018.09.01", "title": "Инж. Виолета Коритарова, АГКК: 62% от територията на България е покрита с кадастрална карта, обхващаща 13 млн. недвижими имоти"}
{"url": "http://www.focus-news.net/news/2018/09/01/2562192/premierat-boyko-borisov-vav-viena-v-petak-na-sreshtata-na-enp-balgariya-shte-bade-pokazana-kato-model.html", "text": "Във Виена в петък на срещата на ЕНП България ще бъде показана като модел. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“-Варна .  „Неслучайно Манфред Вебер ни вярва. Накарах го да дойде, да снима, да гледа, да пипа това, което вижда. Да види, че Черно море е точно толкова топло, проходимо, красиво, както и Средиземно море или Бяло море. Толкова туристи има и тук. Всички сме свидетели как по плажовете на Испания буквално все едно правят военни учения. Пристигат лодките и бягат измежду кърпите на хората. за Италия да не говорим, за нашите съседи, но ние просто показахме как става. Много усилия, много воля, много труд, много инвестиции. Разбира се, за разлика от други колеги в Европа, ние сме благодарни за солидарността, която ЕС чрез ЕК в лицето на 320 млн. лв., които още не можем да ги похарчим, защото текат обществените поръчки, но сега вече виждате стотици нови джипове, термокамери, оборудване, подпомагат нашите служители, които обезпечават тази дейност. Водихме го и на най-голямото в Европа КПП „Капитан Андреево“ и „Капъкуле“, коментира Борисов. Според него подобно има сигурно между Мексико и Щатите някъде. „Над 15 000 автомобила се обработват. Гастарбайтерите от Германия минават през България. Над 1500 ТИР-а на денонощие. Може да си представите. Инфраструктурата ни отесня. Българите забравят бързо от „Тракия“ и „Марица“ да видят какво е било. Така и стана, но викам: „Нека да им е удобно“. Това е един не само успех за спокойствието на българите, но и модел как трябва да действа Европа. Затова разбирам егоизма на много от колегите, защото Гърция е в Шенген, но когато България, Сърбия, Македония не са в Шенген, по суша, ако при друго правителство, което не може да се справя, дойдат мигранти, до Амстердам няма какво да ги спре“, допълни премиерът. „Въздухът и водата, морските и въздушните граници, просто сте длъжни да ни приемете. То не за друго, чисто като политическа оценка. Всякакви други измишльотини, мониторингов механизъм, еди какво си, това няма нищо общо едното с другото. И по линия на американските служби, и на европейските България се справя най-добре с границите в Европа. Затова във Виена в петък на срещата на ЕНП България ще бъде показана като модел“, каза още Бойко Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Във Виена в петък на срещата на ЕНП България ще бъде показана като модел"}
{"url": "http://www.focus-news.net/news/2018/09/01/2562176/interfaks-v-gibraltar-e-vlyazla-amerikanska-atomna-podvodnitsa-vaorazhena-s-raketi-tomahouk.html", "text": "Ударната атомна подводница на ВМС на РАСЩ „Нюпорт“ клас „Лос Анджелис“ е влязла в Гибралтар, където е акостирала. Подводницата е въоръжена с крилати ракети „Томахоук“ с обхват от 1600 км., предава   Интерфакс. \r\nОт Пентагона съобщиха, че пристигането на подводницата е „техническо посещение“, което е планирано от по-рано.  \r\nПо-рано известно, че американски ескадрен миноносец, въоръжен също с „Томахоук“ също е пристигнал в Средиземно море. Така групировката на крилати ракети достига да численост, достатъчна за нанасянето на масиран удар по Сирия.  \r\nРуските военни твърдят, че коалицията начело със САЩ готви военна операция срещу сирийските правителствени сили. Министерството на отбраната на Русия обяви, че на 1 септември във водите на Средиземно море ще се проведат съвместни учения на ВМС и на авиацията на Русия.  Виктор Турмаков", "date": "2018.09.01", "title": "Интерфакс: В Гибралтар е влязла американска атомна подводница, въоръжена с ракети „Томахоук“"}
{"url": "http://www.focus-news.net/news/2018/09/01/2562196/nelina-tsarova-obshtina-veliko-tarnovo-programata-za-22-septemvri-vklyuchva-mnogo-interesni-sabitiya-osven-ofitsialnite-i-strogi-tseremonii.html", "text": "Освен официалните и строги церемонии, програмата на Община Велико Търново за 22 септември включва и много други интересни събития. Това каза за  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“ в местната администрация. Тя припомни, че ежегодно градът е център на националните чествания на годишнината от обявяването на Независимостта на България. През тази година се навършват 110 години от този основополагащ за българската държавност акт. „Програмата все още не е официално финализирана, но до голяма степен е изяснена. На 22 септември, от 14.00 часа, сме подготвили един безплатен екскурзоводски тур „По стъпките на българската държавност“, където гражданите и гостите ще имат възможност да посетят и разгледат знакови обекти, свързани с празника, с екскурзовод.  Междувременно от 21 до 24 септември ще тече и Нощта на Самоводската чаршия с Фестивал на занаятите. На 22 септември каним всички жители и гости Голямото търновско хоро, което тази година ще поведе Поли Паскова, заедно с танцова формация „Гераците“. Вечерта на 22 септември, след тържествената проверка, следват аудио-визуалния спектакъл „Царевград Търнов – звук и светлина“ и празнични илюминации, които уверявам Ви, ще са изключителни“, каза още Нелина Църова. През настоящата година честванията ще преминат под патронажа на министър –председателя на България Бойко Борисов. \r\nЛуиза ТРАНЧЕВА", "date": "2018.09.01", "title": "Нелина Църова, Община Велико Търново: Програмата за 22 септември включва много интересни събития, освен официалните и строги церемонии"}
{"url": "http://www.focus-news.net/news/2018/09/01/2562197/sport-borna-chorich-pobedi-daniil-medvedev-na-treti-krag-na-us-open.html", "text": "Руският тенисист Данниил Медведев отстъпи в мач от трети кръг от Откритото първенство на САЩ пред хърватина Борна Чорич. Срещата, която продължи повече от два часа завърши в полза на Чорич с резултат  3:6, 5:7, 2:6. \r\nВ следващия кръг съперник на хърватския тенисист ще стане Аржентинецът Хуан Мартин дел Потро, който удържа победа над испанеца Фернандо Вераско.  Виктор Турмаков", "date": "2018.09.01", "title": "Спорт: Борна Чорич победи Даниил Медведев на трети кръг на US Open"}
{"url": "http://www.focus-news.net/news/2018/09/01/2562195/blagoevgrad-intenziven-e-trafikat-za-lekite-avtomobili-na-granichnite-punktove-kulata-i-ilinden-na-izhod-ot-stranata.html", "text": "Интензивен е трафикът за леките автомобили на граничните пунктове „Кулата“ и „Илинден“ на изход от страната.Това съобщиха за  Радио „Фокус“ – Пирин   от Главна дирекция „Гранична полиция“. На българо-македонската граница преминаването се извършва без забавяния.  \r\nКъм този час трафикът е интензивен ѝ по основните пътни направления – автомагистрала „Струма“ и главен път Е-79 в посока Гърция. Натоварено е ѝ движението по пътя Симитли – Гоце Делчев. Няма регистрирани тежки пътни инциденти. \r\nЛивия НИНОВА", "date": "2018.09.01", "title": "Благоевград: Интензивен е трафикът за леките автомобили на граничните пунктове „Кулата“ и „Илинден“ на изход от страната"}
{"url": "http://www.focus-news.net/news/2018/09/01/2562194/ria-novosti-samoprovazglasenata-dnr-obyavi-che-ukrayna-stoi-zad-ubiystvoto-na-aleksandar-zaharchenko.html", "text": "Съветникът на загиналия при взрив президент на самопровъзгласилата се Донецка народна република Александър Захарченко Александър Казаков съобщи, че зад атентата стоят Силите за специални операции на Украйна и задържаните по случая са признали за това, предава  РИА Новости. \r\n„Вече знаем организатора – Силите за специални операции на Украйна. Скоро ще можем да назовем и ръководителя на групата и направляващ офицер от структурата“, заяви Казаков. Той уточни, че „задържаните са дали признания по време на показанията за това“. \r\nЗахарченко загина в петък вечерта при взрив в кафене „Сепар“ в центъра на Донецк. Министърът на финансите на самопровъзгласената република Александър Тимофеев е тежко ранен при експлозията. Освен това е загинал телохранителя на Захарченко.  Според думите на изпълняващия длъжността ръководител на ДНР Дмитрий Трапезников по подозрение за убийството са задържани няколко души. Силите за сигурност на Украйна отхвърлят обвиненията за участие в атентата.  Виктор Турмаков", "date": "2018.09.01", "title": "РИА Новости: Самопровъзгласената ДНР обяви, че Украйна стои зад убийството на Александър Захарченко"}
{"url": "http://www.focus-news.net/news/2018/09/01/2562198/tsvetan-tsvetanov-silata-na-gerb-e-che-imame-mnogo-aktivni-mladi-hora.html", "text": "Силата на политическа партия ГЕРБ е, че имаме много активни млади хора. Това каза председателят на ПГ на ГЕРБ и зам.-председател на партията Цветан Цветанов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“-Варна.  „Животът е едно колело. Младите идват, за променят страната си и родното си място по начин, по който те смятат, че е добре. Поклон пред всичко това, което правите, защото без вас няма как ние да правим политика. Защото, ако не сме един отбор, ако не сме заедно в тези трудни препятствия, които трябва да преодоляваме, няма как да се получи“, заяви Цветанов. „Най-важното в политиката и за вас, като хора, които тепърва влизате в политическия живот, е да си говорите с вашите приятели. Говорете си с вашите семейства, защото това е една от формулите да преодолеем фалшивите новини и да противопоставим обществото на всички тези, които искат да дестабилизират държавата“, посочи още той. „Фалшивите новини са нещо, с което се сблъскахме много сериозно през 2016 г. Винаги съм възприемал философията, че да си политик, да правиш политика, трябва да бъдеш до избирателите, да бъдеш с тях. И затова винаги, във всяка една кампания ние правим това, което е най-ценно –диалог и разговор лице в лице, за да може действително да чуеш обратната връзка и да покажеш, че ти ще работиш за обществото, а не от жълтите павета и телевизионните студиа само да бъдем моралните съдници на всичко онова, което се случва“, коментира Цветанов. По думите му реалната политика е, когато ти си на терен, когато си с хората и когато действително си съпричастен с всеки един проблем, с който те запознават. „Когато го решиш, когато усетиш ответната благодарност и удовлетворение, ти е допълнителна мотивация, че трябва да продължиш напред“, допълни Цветанов.  \r\nМарияна ВАЛЕНТИНОВА", "date": "2018.09.01", "title": "Цветан Цветанов: Силата на ГЕРБ е, че имаме много активни млади хора"}
{"url": "http://www.focus-news.net/news/2018/09/01/2562199/pazardzhik-vremenno-dvizhenieto-pri-km-104-na-am-trakiya-v-posoka-sofiya-se-osashtestvyava-v-aktivnata-i-avariynata-lenti.html", "text": "Временно движението се осъществява в активната и аварийната ленти при км 104 в посока София на АМ \"Тракия\" поради пътнотранспортно произшествие. Това съобщиха от пресцентъра на   Агенция „Пътна инфраструктура“ . \r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.01", "title": "Пазарджик: Временно движението при км 104 на АМ \"Тракия\" в посока София се осъществява в активната и аварийната ленти"}
{"url": "http://www.focus-news.net/news/2018/09/01/2562203/blagoevgrad-savremenni-balgarski-izpalniteli-shte-gostuvat-v-bansko.html", "text": "Съвременни български изпълнители ще гостуват в Банско, в рамките на национално турне. Това съобщиха от пресцентъра на  Община Банско . След финала на деветото издание на фестивала за оперна и класическа музика – Банско Опера Фест, планинския град очаква дъжд от най-големите звезди на съвременната музикална сцена в България. Керванът на Coca-Cola The Voice Happy Energy Tour идва за първи път в Банско, обещавайки цели 120 минути с Криско, Михаела Маринова, Михаела Филева, СкандаУ, Тита, DARA, DJ Doncho, Балет Nova, Pavel и Venci Venc’. Партито започва в първия ден от септември, точно в 19.00 часа на централния градски площад.", "date": "2018.09.01", "title": "Благоевград: Съвременни български изпълнители ще гостуват в Банско"}
{"url": "http://www.focus-news.net/news/2018/09/01/2562184/lokalno-makedoniya-georgi-ivanov-nyama-da-prisastva-v-makedoniya-v-denya-na-referenduma-za-imeto.html", "text": "Македонският министър-председател Георги Иванов няма да бъде в страната на 30 септември, когато ще се гласува референдума за името и за членството на Македония в НАТО и в ЕС, предава  македонската електронна медия   „Локално“. \r\nИванов ще бъде в Ню Йорк на заседание на Общото събрание на ООН, което тази година ще се състои между 25 и 30 септември. Според интернет-страницата на Световната организация македонският президент ще изнесе реч на 27 септември. \r\nНе е известно дали президентът Иванов, ако не се завърне в Македония на 30, ще гласува в посолството на страната в САЩ.  Виктор Турмаков", "date": "2018.09.01", "title": "„Локално“ (Македония): Георги Иванов няма да присъства в Македония в деня на референдума за името"}
{"url": "http://www.focus-news.net/news/2018/09/01/2562201/v-spetsializiranata-prokuratura-shte-bade-daden-brifing-za-dosadebnoto-proizvodstvo-za-danachni-prestapleniya-i-prane-na-pari-v-hotel-marinela.html", "text": "Oт 13.30 ч. в сградата на Специализираната прокуратура заместник-главният прокурор Иван Гешев и заместник-ръководителят на Специализираната прокуратура Кирил Пейчинов ще дадат брифинг за хода на досъдебното производство, водено за данъчни престъпления и пране на пари. Това съобщиха от пресцентъра на   Прокуратурата на Р България .", "date": "2018.09.01", "title": "В Специализираната прокуратура ще бъде даден брифинг за досъдебното производство за данъчни престъпления и пране на пари в хотел \"Маринела\""}
{"url": "http://www.focus-news.net/news/2018/09/01/2562200/premierat-boyko-borisov-nadyavam-se-kontrolnite-organi-da-sledyat-kakav-asfalt-se-polaga-pri-stroitelstvoto-na-bul-vasil-levski-vav-varna.html", "text": "Надявам се контролните органи да следят какъв асфалт се полага при строителството на бул. \"Васил Левски\" във Варна. Това каза премиерът Бойко Борисов при официалното откриване на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на Радио „Фокус“ – Варна. Преди участието си във форума, министър-председателят провери работата на пробива на бул. \"Сливница\" във Варна, за който проект правителството отпусна 4,5 млн. лева, като с реализирането му ще бъде осигурен бърз достъп до автомагистрала \"Хемус\". Вече са изградени битовата канализация, както и телекомуникационната мрежа. Основата на едното пътно платно вече е готова, поставени са бордюри и частично асфалтиране. Ремонтът на съществуващата част от булеварда се финансира по ОП \"Региони в растеж\". Премиерът Борисов инспектира и строителните работи на бул. \"Васил Левски\", който е най-големият инфраструктурен проект в града. За изграждането на новото трасе от ул. \"Подвис\" до ул. \"Девня\" правителството отпусна 80,5 млн. лева. След завършването на булеварда ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите, се отбелязва в съобщението, в което се добавя, че работата по инфраструктурните проекти се изпълнява по график.  \r\n„Бях на Владиславово, вече асфалтират и както върви до ноември ще стане готово. Добре работят. Надявам се контролните органи да следят, защото нямам лаборатория с мене си да замервам. От нас зависи да имаме политическа воля да сме дали възможност тези булеварди да станат. „Васил Левски“ е едно уникално съоръжение. След последния път, като им се накарах, мисля, че доста по-активно работят вече. Ще продължим да ги наблюдаваме, за да могат да се включат в сроковете. Действително голямо съоръжение е“, заяви министър-председателят Бойко Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Надявам се контролните органи да следят какъв асфалт се полага при строителството на бул. \"Васил Левски\" във Варна"}
{"url": "http://www.focus-news.net/news/2018/09/01/2562191/tsvetan-tsvetanov-gerb-v-ponedelnik-ili-vtornik-predstoi-debat-za-nominatsiite-za-postovete-na-trimata-ministri-koito-podadoha-ostavka.html", "text": "Имаме много ясно разписани правила в коалиционното ни споразумение. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна . Той припомни, че по времето на съставяне на правителството периодът е бил много труден. „Това бе единствената възможна коалиция, която можеше да изведе страната ни в правилната посока и да имаме успешно Председателство и да отчитаме днес и заслугата на България за региона, в който се намираме. И приоритетите, които бяха дадени за Западните Балкани“, коментира Цветанов. „С „Обединени патриоти“ понякога имаме много тежки противоречия, но смятам, че винаги когато изведем България над всичко, постигаме необходимия консенсус, за да продължим да изпълняваме управленската си 4-годишна програма“, отбеляза Цветан Цветанов. По думите му в понеделник или във вторник предстои дебат за новите номинации за постовете, които останаха овакантени. „Отговорността, която нося в момента като председател на ПГ на ГЕРБ, при тази опозиция, която имаме в българския парламент, смятам, че трябва да бъдем отговорни и всеки да тежи на мястото си“, каза Цветанов в отговор на въпрос дали би приел кандидатура за министър на вътрешните работи. „Кандидатури има достатъчно. Не смятам, че чрез медиите трябва да обсъждаме имена, а да ги изчистим с нашите коалиционни партньори и да бъдем коректни към тях“, допълни Цветан Цветанов.  \r\nМарияна ВАЛЕНТИНОВА", "date": "2018.09.01", "title": "Цветан Цветанов, ГЕРБ: В понеделник или вторник предстои дебат за номинациите за постовете на тримата министри, които подадоха оставка"}
{"url": "http://www.focus-news.net/news/2018/09/01/2562206/lovech-tri-pokoleniya-tetevenski-muzikanti-izpyaha-i-izsviriha-nezabravimi-balgarski-pesni-i-svetovni-hitove.html", "text": "Три поколения тетевенски музиканти се погрижиха за настроението на гражданите и гостите на града под звуците на китарите и ударите на барабаните, съобщиха от   пресцентъра на община Тетевен . Група ДЖАГА РАГА и приятели разтърсиха площада в Тетевен, като доказаха, че рокът е вечно млад. Те изпяха и изсвириха незабравими български песни и световни хитове, като публиката не спря до края на концерта да танцува и пее заедно с тях. Д-р Мадлена Бояджиева, кмет на Община Тетевен съдейства за осъществяването на прекрасната идея. Тя поздрави организаторите и като каза: „Това е едно изключително приятно събитие за Тетевен. Под звуците на неостаряващия рок, се срещаме с три поколения музиканти, които са емблематични личности за нашия град. Радвам се да съм тук, защото този концерт доказва, че музикалните традиции са живи, доказва, че малките деца продължават по пътя на своите родители. Пожелавам успех и бъдете живи и здрави“. Любовта към музиката носи незабравими моменти, които в трудностите и напрегнатото ежедневие ни карат да се пренесем в един друг свят, който ни припомня, че тетевенският дух е непоклатим и единен!", "date": "2018.09.01", "title": "Ловеч: Три поколения тетевенски музиканти изпяха и изсвириха незабравими български песни и световни хитове"}
{"url": "http://www.focus-news.net/news/2018/09/01/2562205/premierat-boyko-borisov-nadprevarata-vav-vaorazhavaneto-vinagi-udrya-sotsialnite-sistemi-i-vsichko-koeto-e-ot-polza-na-horata.html", "text": "Надпреварата във въоръжаването винаги удря социалните системи и всичко, което е от полза на хората. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“-Варна .  „Много е сложна международната обстановка, по-сложна е от когато и да било. Обстановка в санкции между най-силните държави, най-мащабните военни учения, от 80-те години не са правени, което не вярвам да донесе нещо добро на света. Надпреварата във въоръжаването винаги удря социалните системи и всичко, което е от полза на хората. В единия случай, ако има война, това е най-лошото. В противен случай пак ще минат 10-15 години и ще започне процес на разоръжаване. Спомням си как се нарязаха в България ракетите преди 15-20 години, как стотици хиляди танкове, някои от тях и нови, бяха нарязани за скрап. Те пак са били пари на данъкоплатците и през социализма пак българите са давали тези пари за това оръжие“, коментира Борисов. По думите му сега отново трябва да се заделят милиарди не за инфраструктура, образование, социалната сфера, здравеопазване, а за въоръжение. „Ние го правим. Разбира се, тук може да имаме много упреци към тези преди нас, защото милиарди са дадени за въоръжение в последните няколко години. Понеже Дянков е тук, пак жив свидетел, помня на една Нова година как ни смукнаха 300 млн. лв., не чакаха и 00.01 часа да стане и ни ги изсмукаха веднага от бюджета. Такъв договор бяха направили на ВВС, че директно го бяха закачили за бюджета. Няма „искаш-не искаш“, директно ти смукат парите. И всички пари само за ВВС, милиарди. 14 „Кугър“-а, без договори за поддръжка, без нищо – 4 летят“, допълни той. „След това излизат други три, най-добрите може би, „Пантер“-и. Такъв един дето падна във Варна, Бог да го прости. Френската армия нямаше такива хеликоптери. Ако си спомняш, единият го дадохме на французите да ходи на изложба в Индия и ни платиха 40 000 евро да му сложат друг знак, да го снимат. Хеликоптери, които ги нямаше на въоръжение. Каркачанов се мъчи как да държи някаква готовност. Да не забравяме, че БСП, като бяха накрая и два правителствени Еърбъса“, каза още Борисов.  \r\nСпоред него Европа може да се противопостави на САЩ, Русия, Китай чисто икономически, пазар. „Само че сме единни. Нито Германия може сама, нито Франция, нито която и да е държава. Силата на ЕС е в единството. Можем във всяка сфера да бъдем истински конкурентни. Като партия работим в тази посока, доколкото ни стигат силите“, посочи премиерът.  \r\nТой добави още, че в археологията страната ни се развива много добре. „За църквите и манастирите продължаваме да даваме“, заяви Борисов.", "date": "2018.09.01", "title": "Премиерът Бойко Борисов: Надпреварата във въоръжаването винаги удря социалните системи и всичко, което е от полза на хората"}
{"url": "http://www.focus-news.net/news/2018/09/01/2562202/kremal-ubiystvoto-na-aleksandar-zaharchenko-e-provokatsiya-koyato-podkopava-mira.html", "text": "Прессекретарят на Кремъл Дмитрий Песков заяви, че убийството на лидера на самопровъзгласилата се Донецка Народна Република Александър Захарченко е провокация, която ще подкопае постигнатото с посредничеството на Запада споразумение за примирие, предава   AFP. \r\n„Това без съмнение е провокация“, заяви Песков. Според него „смъртта на Захарченко със сигурност ще доведе до напрежение в региона и ще подкопае Минските споразумения\", постигнати с помощта на Франция и Германия, през 2015 г.  Виктор Турмаков", "date": "2018.09.01", "title": "Кремъл: Убийството на Александър Захарченко е провокация, която подкопава мира"}
{"url": "http://www.focus-news.net/news/2018/09/01/2562204/fokus-makedoniya-kampaniyata-za-referenduma-zoran-zaev-na-miting-v-doyran-i-valandovo-nikola-dimitrov-v-tetovo.html", "text": "Коалиция „Заедно за европейска Македония“ ще проведе в събота агитация в Дойран, Валандово и Тетово, предава македонският    „Фокус“. \r\nВ центъра на Дойран днес от 12:30 часа ще се проведе митинг с участието на министър-председателя Зоран Заев, който след това в 14:30 участва на мероприятие във Валандово. \r\nВъншният министър Никола Димитров ще направи изказване следобеда в тетовското село Айдучко.  Виктор Турмаков", "date": "2018.09.01", "title": "„Фокус“ (Македония): Кампанията за референдума: Зоран Заев на митинг в Дойран и Валандово, Никола Димитров в Тетово"}
{"url": "http://www.focus-news.net/news/2018/09/01/2562207/blagoevgrad-5-kilometrova-kolona-ot-avtomobili-se-e-obrazuvala-na-gkpp-kulata-na-otbivkata-za-marikostinovo-v-posoka-gartsiya.html", "text": "5- километрова колона от автомобили се е образувала на ГКПП „Кулата“, на отбивката за Марикостиново в посока Гърция. Това съобщи  слушател на Радио „Фокус“ .", "date": "2018.09.01", "title": "Благоевград: 5- километрова колона от автомобили се е образувала на ГКПП „Кулата“, на отбивката за Марикостиново в посока Гърция"}
{"url": "http://www.focus-news.net/news/2018/09/01/2562208/gd-granichna-politsiya-intenziven-e-trafikat-na-punktovete-kalotina-makaza-ilinden-kulata-kapitan-andrevo-i-po-granitsata-s-rumaniya.html", "text": "Интензивен е трафикът на пунктовете „Калотина“, „Маказа“, „Илинден“, „Кулата“ за леки автомобили на изход от страната. Това съобщиха от ГД „Гранична полиция“, като информацията за трафика е към 12.00 часа. На ГКПП „Капитан Андреево“ трафикът е интензивен на влизане в страната. На всички пунктове по границата с Румъния трафикът също е интензивен за леки автомобили и в двете посоки. Нормален е трафикът по границата с Македония.", "date": "2018.09.01", "title": "ГД „Гранична полиция“: Интензивен е трафикът на пунктовете „Калотина“, „Маказа“, „Илинден“, „Кулата“, „Капитан Андрево“ и по границата с Румъния"}
{"url": "http://www.focus-news.net/news/2018/09/01/2562210/mkd-makedoniya-velikobritaniya-se-protivopostavya-na-promyanata-na-granitsite-na-balkanite.html", "text": "Правителството на Великобритания заяви, че се противопоставя на промяната на границите на Балканите и че Сърбия и Косово трябва да разрешат проблема помежду си с взаимно признаване, предава скопското електронно издание  „МКД“. \r\nПрессекретар на британското министерство на външните работи заяви, че „нормализирането на отношенията между Сърбия и Косово е от ключово значение за сигурността, стабилността и напредъка на тези страни и на целия регион“. \r\n„Правителството смята, че това трябва да бъде основата за признаване на суверенитета на  държавите в рамките на сегашните им граници“, заяви говорител на британското външно министерство. \r\nПо-рано срещу промените на границите се обяви и германския ганцлер Ангела Меркел.  \r\nСъветникът на Белия дом по националната сигурност Джон Болтън миналата седмица заяви, че САЩ не изключват териториални корекции между Сърбия и Косово.  Виктор Турмаков", "date": "2018.09.01", "title": "„МКД“ (Македония): Великобритания се противопоставя на промяната на границите на Балканите"}
{"url": "http://www.focus-news.net/news/2018/09/01/2562211/otets-yordan-sv-simeon-stalpnik-e-zakrilnik-na-bubarite-i-pokrovitel-na-bubarstvoto.html", "text": "Св. Симеон Стълпник е закрилник на бубарите и покровител на бубарството, каза за  Радио „Фокус“ – Пловдив  отец Йордан Георгиев, архиерейски наместник на Асеновград. Той добави, че светецът се счита и за покровител на орачите. Традицията повелява на този ден жените да замесят пшенично тесто и да направят питки, с които захранват ритуално воловете и биволите, с които ще се оре. Наричат светецът още „Симеон Орачо”, а денят му — „стопанската Нова година”. Това е и причината 1-ви септември да се смята най-вече за земеделски празник. На Симеоновден започва бруленето и събирането на орехите, затова понякога празникът се нарича и “Симеон брульо”. \r\nСв. Симеон Стълпник е живял през втората половина на 4-ти век. На 13-годишна възраст светията напуска дома си, живее в манастир, след което си построява кула със стълб, висок 12 лакти, и живее там. Отец Йордан Георгиев каза още, че единственият параклис в цялата Асеновградска духовна околия, посветен на св. Симеон Стълпник, се намира в двора на църквата „Св. Николай Чудотворец“. \r\nМария РУСЕВА", "date": "2018.09.01", "title": "Отец Йордан: Св. Симеон Стълпник е закрилник на бубарите и покровител на бубарството"}
{"url": "http://www.focus-news.net/news/2018/09/01/2562214/kmetat-kostadin-koev-velingrad-e-blagosloven-s-unikalna-priroda-istoricheski-zabelezhitelnosti-i-lechebni-mineralni-vodi.html", "text": "Имам огромното удоволствие да Ви поздравя по случай 70 години от основаването на Велинград, 10 години от връчването на приза за СПА столица на Балканите и 100 години организиран туризъм в Чепинския край. Това се посочва в  поздравителен адрес от кмета на Велинград д-р Костадин Коев . „Нашият град  е благословен и вечен с уникална природа, исторически и културни забележителности, град с изобилие на лечебни минерални води. Като кмет на община Велинград съм щастлив, че сме успели да съхраним и продължаваме да развиваме бита, традициите и културата на града ни“, пише кметът. „Красивият ни и преобразяващ се град, трябва да се гордее с  трудолюбивите си, будни и толерантни жители, те са гарант за неговото успешно развитие. Пожелавам на всички съграждани здраве, късмет, благополучие, достойно настояще и светло бъдеще“, се посочва в поздравителния адрес. Кметът поздравява екипа си и служителите на общинска администрация, като им пожелава да запазят силата, духа и енергията си, за да преодоляват с лекота предизвикателствата и да отстояват своите позиции в името на доброто бъдеще на община Велинград. „Нека радостта и благополучието съпътстват  европейското бъдеше на града ни“, се казва също в поздравителния адрес.", "date": "2018.09.01", "title": "Кметът Костадин Коев: Велинград е благословен с уникална природа, исторически забележителности и лечебни минерални води"}
{"url": "http://www.focus-news.net/news/2018/09/01/2562216/sport-organizatorite-na-gran-pri-na-yaponiya-prodalzhiha-dogovora-s-rakovodstvoto-na-formula-1-do-2021-godina.html", "text": "Организаторите на Гран-при на Япония продължиха договора с ръководството на „Формула-1“ за провеждането на етапа на трасето „Судзука“ до 2021 г. \r\nНастоящият договор изтичаше тази година. \r\nГран-при на Япония във „Формула-1“ се провежда на „Судзука“ от 1987 г., като се изключат 2007 и 2008 г. когато етапът се провежда та писта „Фуджи“.  Виктор Турмаков", "date": "2018.09.01", "title": "Спорт: Организаторите на Гран-при на Япония продължиха договора с ръководството на „Формула-1“ до 2021 година"}
{"url": "http://www.focus-news.net/news/2018/09/01/2562212/adelina-stefanova-hram-vavedenie-bogorodichno-blagoevgrad-za-vsichki-tsarkovni-sluzhiteli-nachaloto-na-novata-tsarkovna-godina-e-golyam-praznik.html", "text": "За всички църковни служители началото на новата църковна година е голям празник. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. Във всички православни църковни календари 1 септември е отбелязан като начало на Индикта – Църковната нова година. От днес се поставя началото на годишния кръг на свещените възпоминания, където в цялата си дълбина и пълнота се съхраняват Свещеното Писание и Свещеното Предание. „За нас, църковните служители 1 септември е като 1 януари“, коментира Стефанова. \r\nЛивия НИНОВА", "date": "2018.09.01", "title": "Аделина Стефанова, храм „Въведение Богородично“ – Благоевград: За всички църковни служители началото на новата църковна година е голям празник"}
{"url": "http://www.focus-news.net/news/2018/09/01/2562213/premierat-boyko-borisov-v-ponedelnik-shte-obsadim-kandidaturite-za-novi-ministri-s-obedineni-patrioti.html", "text": "В понеделник сигурно ще се срещнем с колегите от Патриотичния фронт да обсъдим нови кандидатури. И така. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“-Варна . \"Много работа имаме, много работа вършим, не можем да поставяме под риск или под съмнение, заради даден човек, който и да бил той\", заяви премиерът. \r\n„Винаги съм казвал: „Най-големият враг на ГЕРБ сме си самите ние“. Когато допускаме грешки, много хора ме съдят от партията, съм безкомпромисен. Никак не е лесно. Това ми струва и безсъние, нерви, но най-вече всички хора, които отстраняваме в редки изключения, са кадри, които са израснали, работили много, допринесли много. В един момент трябва да се разделим, защото това е разликата между нас и БСП. Купувал депутат избори, наричал хората дебили, след това няма значение. Предизвикал банкови кризи – два пъти в мандати на БСП падат банки. И сега: „О, чудо“, заяви Борисов.  \r\n„Излиза Гечев и коментира – този, който  направи по негово време пенсиите 3 долара на месец. О, чудо. Като се разровим, се вижда, че навсякъде, където ни възникнаха проблеми, скрити, спящи клетки, които в момента провокират или създават напрежение. То веднага бива взимано и коментирано. Какво значение има управлението или властта, ако не правиш добро за хората“, допълни Борисов. По думите му това, което в момента и службите, и прокуратурата правят по олигарсите би им се отразило и на тях. „От 34% контрабандата на цигари, сега в момента е към 5,1%. Само 2-3 месеца на служебното правителство със 120 млн. лв. по-малко приходи в хазната. Къде са отишли? Не са ли при олигархията? При нас всяко тримесечие намалява драстично“, подчерта Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: В понеделник ще обсъдим кандидатурите за нови министри с \"Обединени патриоти\""}
{"url": "http://www.focus-news.net/news/2018/09/01/2562219/yordanka-ilieva-rzi-horata-koito-iskat-da-otkazhat-tsigarite-tryabva-da-se-hranyat-zdravoslovno-i-da-namalyat-kofeina.html", "text": "Хората, които искат да откажат цигарите, трябва да се хранят здравословно, да повишат физическата си активност и да намалят консумацията на кофеинови продукти. Това каза в ефира на  Радио „Фокус“ – Велико Търново  Йорданка Илиева, завеждащ Кабинетa за отказване от тютюнопушене в Регионалната здравна инспекция във Велико Търново. Тя уточни, че не е задължително отказът от тютюнопушене да е придружен с консултации. „Всеки сам решава какво е нивото му на мотивация и дали ще се справи с проблема. Никога не е късно да откажеш цигарите. Добре е това предизвикателство да бъде посрещнато. То ще е благоприятно както за самите пушачи, така и за хората, които са около тях“, коментира Йорданка Илиева. Тя допълни, че желанието за цигара трае средно от 4 до 6 минути и посъветва пушачите, които усещат подтик, да се опитат да си отвлекат вниманието с нещо интересно за тях. \r\nЛуиза ТРАНАЧЕВА", "date": "2018.09.01", "title": "Йорданка Илиева, РЗИ: Хората, които искат да откажат цигарите, трябва да се хранят здравословно и да намалят кофеинa"}
{"url": "http://www.focus-news.net/news/2018/09/01/2562209/premierat-boyko-borisov-za-intsidenta-kray-svoge-ne-iskame-da-sme-kato-drugite-a-da-sme-evropeyska-partiya-i-kato-ima-problem-da-nosim-otgovornost.html", "text": "Ние не искаме да приличаме на другите, искаме да сме европейска партия и като има проблем, да носим отговорност. Това каза премиерът Бойко Борисов при официалното откриване на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна.  „Може би ще питате защо съм приел оставките на министрите. Имаме безспорен факт 17 души са загинали. Има въпроси. Нанков е прекрасен специалист, може би от най-добрите в сферата, но може ли ние да обясним на хората, че 5 писма са пратени и нямаме сили да отидем и да ги накараме да ремонтират пътя, щели сме да загубим гаранцията. Сега загубихме 17 човека. Ще отиде и ще се разхожда там на пешеходната пътека, докато не дойдат и не свършат работата“, коментира Борисов.  „Трябва да сме неотклоними, когато има риск. БСП да говорят за строителство просто е смешно. Още им ремонтираме тяхното строителство. Аз по никакъв начин не ги съдя. Те са опозиция, могат да си говорят, както искат. На тяхната съвест тежи това, което са правили и което не са правили. Ние трябваше да си гледаме нас – сиреч можеше ли регионалното министерство да вложи сила, да отиде, да настои, да извика прокурори, полицаи, да спре пътя? Можеше. Не го е направило, затова се носи политическата отговорност“, посочи още премиерът.  \r\nТой коментира и новия орган, който предстои да бъде създаден, за да следи за пътната безопасност. „Този орган дали ще е агенция или комисия няма значение. Факт е, че трима министри отговарят и това се е случило и се размива отговорността и, за да не се размива, ние трябва да си понесем тази политическа отговорност - че се е случило при нас и изобщо не трябва да се влиза при темата, че и при другите се е случвало. Ама ние не искаме да приличаме на другите, искаме да сме европейска партия и като има проблем, да носим отговорност“, допълни той.", "date": "2018.09.01", "title": "Премиерът Бойко Борисов за инцидента край Своге: Не искаме да сме като другите, а да сме европейска партия и като има проблем, да носим отговорност"}
{"url": "http://www.focus-news.net/news/2018/09/01/2562217/otets-aleksandar-stoev-tsarkvata-sveti-simeon-stalpnik-v-selo-egalnitsa-tazi-godina-navarshva-172-godini.html", "text": "Църквата „Свети Симеон Стълпник“ в село Егълница тази година навършва 172 години. Това каза за  Радио „Фокус“ – Пирин  отец Александър Стоев, свещеник в храма, който днес отбелязва своя празник. Той обясни, че строителството на църквата започва през 1838 година, но окончателно е завършена през 1846 година, когато е извършено и освещаването на храма. „В архитектурно отношение е тип средновековна еднокорабна базилика без куполна част, като камбанарията е извън храма и е разположена в църковния двор“, каза още отец Стоев. Той добави, че преди няколко години е правена реставрация на храма, като са били обновени балконната част, иконостаса, цялата покривна конструкция. Отец Стоев подчерта, че е бил запазен целият автентичен вид на храма, както е било при първоначалното строителство на храма. „Също построихме навес, реставрирахме камбанарията напълно в автентичния ь вид. Имаме и нови дарени икони, които са за празници. Голяма част от старите икони бяха ограбени през периода 1944-1989 година. През този период бяха занемарени не само тази църква, но и други църкви в региона и страната, но с помощта на дарители успяхме да възстановим църковния храм и да стане действащ отново“, добави отец Стоев. \r\nЛивия НИНОВА", "date": "2018.09.01", "title": "Отец Александър Стоев: Църквата „Свети Симеон Стълпник“ в село Егълница тази година навършва 172 години"}
{"url": "http://www.focus-news.net/news/2018/09/01/2562218/premierat-boyko-borisov-sluchayat-v-harmanli-me-vrashta-predi-90-a-godina.html", "text": "За случая в Храманли, аз го видях. Въобще тук не искам да коментирам участниците в него. Всеки има своето право да го разглежда по неговия си начин. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, по повод инцидента в Харманли, в който участва бащата на президента, предаде репортер на  Радио „Фокус“-Варна . „Питаха ме миналата събота, а аз не знаех. Гледах клипа. Това не е клип, а от видеонаблюдението в града – 6 камери. Гледах действията на полицаите, другите участници не ме интересуват. Около 45 минути мърлява работа. Идва една патрулка, вижда, чуди се, чак на 25-ата минута повчат да обезпечават катастрофата, идват други, отиват си. Отиват после на оперативка с един случайно попаднал. Защо не попадна случайно от ГЕРБ някой, а лидерът на БСП? Как случайно попадна с нашите полицаи, под дървото на седянка. След това на другия ден разбирам, че и на събор са ходили“, коментира Борисов.  \r\n„Министър Радев в оставка не може да си контролира хората, а друг ги контролира. Не може да ги вика на оперативки и да им задава задачите, значи не се е старал. И затова се носи отговорност. И накрая, милицията изкара невинния виновен, а пък той разбира се няма претенции. Това ме връща действително преди 90-а година“, каза още Бойко Борисов. \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Случаят в Харманли ме връща преди 90-а година"}
{"url": "http://www.focus-news.net/news/2018/09/01/2562221/tsvetan-tsvetanov-pred-mgerb-evropeyskite-izbori-dogodina-shte-ochertayat-realnata-perspektiva-za-evropa.html", "text": "Европейските избори догодина в никакъв случай не бива да бъдат подценявани, защото те ще очертаят реалната перспектива за Европа. Това заяви председателят на ПГ на ГЕРБ и зам.-председател на партията Цветан Цветанов пред над 250 младежи от цялата страна по време на 11-ия летен университет на Младежи ГЕРБ, който тази година се провежда под мотото „Само истината, не на фалшивите новини“, съобщиха от  пресцентъра на ПП ГЕРБ. \r\nПо темата с фалшивите новини Цветан Цветанов сподели, че ПП ГЕРБ се е сблъскала с този феномен през 2016 г. и все още не е била подготвена. „Случи се точно по време на кампанията за президентските избори. След нея направихме съответните анализи и за изборите през 2017 г. всички структури на ГЕРБ в страната бяха ангажирани да запознаят хората с реалните обстоятелства и да опровергаят лъжите“, отчете зам.-председателят на ГЕРБ.  \r\nЦветан Цветанов изрази мнение, че в днешно време политическите опоненти на ГЕРБ много умело се възползват от силата на фалшивите новини. „Единствената цел на БСП е да дестабилизират страната и да поемат властта и това е причината толкова усилено да лансират фалшиви новини“, подчерта той. Зам.-председателят на ГЕРБ обясни, че причината за афинитета на опозицията към фалшивите новини се дължи на тяхната неспособност да предложат алтернативна визия. \r\nПредседателят на ПГ на ГЕРБ коментира и промяната в позициите на президента Румен Радев относно санкциите срещу Русия и търговското споразумение между ЕС и Канада – СЕТА. „По време на кампанията си Радев твърдеше, че трябва да отпаднат санкциите срещу Русия и че СЕТА не бива да се подписва. Позицията, която той впоследствие защити в Брюксел обаче, по никакъв начин не кореспондираше с досегашната му такава“, отбеляза Цветанов и допълни, че в типичен за президента Радев стил – в момента, в който се е прибрал в България  е казал, че ще сезира КС за СЕТА. \r\n„Силата на ГЕРБ е че има много млади и способни хора в структурите си. Трябва да бъдем екип и нещата ще се случват. Младите хора от ГЕРБ отдавна са доказали, че могат успешно да участват в управлението на страната“, категоричен бе Цветанов.", "date": "2018.09.01", "title": "Цветан Цветанов пред МГЕРБ: Европейските избори догодина ще очертаят реалната перспектива за Европа"}
{"url": "http://www.focus-news.net/news/2018/09/01/2562215/premierat-boyko-borisov-koyto-iska-da-vozi-hora-shte-vlozhi-pari-i-shte-si-kupi-novi-sedalki-s-kolani-tova-tryabva-da-bade-nezabavno-napraveno.html", "text": "Който иска да вози хора, ще вложи пари и ще си купи нови седалки с колани. Това каза премиерът Бойко Борисов при официалното откриване на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“ по повод трагичния инцидент край Своге, предаде репортер на  Радио „Фокус“ – Варна.  „Не случайно в момента всички са на разпит и се повдигат обвинения. Ние трябва да си понесем през министъра именно тази политическа воля и новия да не го допуска това нещо“, допълни той. „Колко години говорим за коланите в автобуса. Какво ни се отговаря – бранша има 20 хиляди автобуси, не всички от тях са приспособени да имат колани, защото са произведени еди коя си година. Питам - по-важно ли е да се отиде на екскурзия или да останеш жив. Тука парламентът се надявам да бъдете безапелационни във взимането на това решение. От 20 хил. мога да станат 5 хил. автобуса. Който иска да вози хора, ще вложи пари и ще си купи нови седалки с колани, ако иска това да е автобус. Ако не иска, няма да има. Тези хора е по-добре да не са отишли на екскурзия, вместо това да се случва и тук не трябва въобще да се коментира дали са приспособими, дали бранша ще загуби. Ако искаш да караш, слагаш колани – това трябва да бъде незабавно направено от новия министър, това е едната част. Много се направи, но не е всичко и не е достатъчно“, заяви още Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Който иска да вози хора, ще вложи пари и ще си купи нови седалки с колани - това трябва да бъде незабавно направено"}
{"url": "http://www.focus-news.net/news/2018/09/01/2562223/nikolay-spasov-npm-balgariya-e-nay-bogatata-strana-na-redki-zastrasheni-vidove-v-tsyala-evropa.html", "text": "България е най-богатата страна на редки застрашени видове в цяла Европа. Това каза директорът на Националния природонаучен музей и зоолог Николай Спасов в интервю за  Агенция „Фокус“  за животинското биоразнообразие в страната ни. „Нашите колеги в България описват доста често нови видове. Това са предимно безгръбначни и насекоми. Те описват и са описали не веднъж нови видове родове, защото фауната на безгръбначните е все още не така добре позната. Ако говорим за биоразнообразието на нашата природа има видове, които са световно известни. Може да се каже, че българската фауна е изключително богата в сравнение с други европейски страни“, каза още той. „Наскоро имаше едно издание на Международния съюз за защита на природата, в което бяха направени анализи, които показват, че територията на България е сред най-богатите на разнообразие на бозайници и най-богатата в цяла Европа на редки застрашени видове. Това поставя една голяма отговорност, която ние носим за опазване на биоразнообразието на европейския континент“, заяви още Спасов. \r\nЦветелин ДИМИТРОВ   Пълния текст на интервюто четете в „Мнение”", "date": "2018.09.01", "title": "Николай Спасов, НПМ: България е най-богатата страна на редки застрашени видове в цяла Европа"}
{"url": "http://www.focus-news.net/news/2018/09/01/2562220/blagoevgrad-okolo-4-kilometrova-kolona-ot-avtomobili-se-e-obrazuvala-predi-kulata-trafikat-e-natovaren.html", "text": "Натоварен е трафикът в посока Гърция, съобщи слушател на  Радио „Фокус“ – Пирин . На много места се образуват колони от автомобили. По пътя преди ГКПП „Кулата – Промахон“ има образувала се колона от леки автомобили, която е с дължина около 4 км.", "date": "2018.09.01", "title": "Благоевград: Около 4-километрова колона от автомобили се е образувала преди „Кулата“, трафикът е натоварен"}
{"url": "http://www.focus-news.net/news/2018/09/01/2562222/pregled-na-mezhdunarodnite-novini-do-13-chasa-agentsiya-fokus.html", "text": "Пожар е избухнал тази сутрин в рафинерия в Южна Германия след експлозия. Ранени са най-малко осем души. Местните власти са евакуирали близо 2000 местни жители. \r\nЕксплозията е избухнала в 5:30 часа сутринта местно време в обект на компания „Байернойл“ край град Инголщад. „Трима от жертвите са получили от средни до тежки изгаряния“, съобщава полицията в официално свое заявление. \r\n***   Съветникът на загиналия при взрив президент на самопровъзгласилата се Донецка народна република Александър Захарченко Александър Казаков съобщи, че зад атентата стоят Силите за специални операции на Украйна и задържаните по случая са признали за това. \r\n„Вече знаем организатора – Силите за специални операции на Украйна. Скоро ще можем да назовем и ръководителя на групата и направляващ офицер от структурата“, заяви Казаков. Той уточни, че „задържаните са дали признания по време на показанията за това“. \r\nЗахарченко загина в петък вечерта при взрив в кафене „Сепар“ в центъра на Донецк. Министърът на финансите на самопровъзгласената република Александър Тимофеев е тежко ранен при експлозията. Освен това е загинал телохранителя на Захарченко.  Според думите на изпълняващия длъжността ръководител на ДНР Дмитрий Трапезников по подозрение за убийството са задържани няколко души. Силите за сигурност на Украйна отхвърлят обвиненията за участие в атентата. Промяна на границите значи война, а това би било изгодно само за Владимир Путин, заяви косовският премиер Рамуш Харадинай. \r\nВестникът  оценява, че Харадинай е потвърдил, че тази негова позиция е в противоречие с позицията на  косовския президент Хашим Тачи\", който, както отбелязва изданието, заедно със сръбския президент Александър Вучич е отворен по въпроса за промяна на границата, като част от споразумение за нормализиране на отношенията. \r\nИрландският вестник припомня, че през последните години високопоставени представители на ЕС и САЩ са казвали, че не биха били против такъв договор, ако той не причинява проблеми в други части на Балканите. \r\n\"Това би означавало война. Ако отново отворим това, което е договорено, това означава възобновяване на миналото, а в нашия регион отваряне на миналото означава започване на войни \", каза Харадинай. \r\n\"Това ще означава отваряне на кутията на Пандора и заплашване не само на нашата стабилност, но и стабилността на нашите съседи. Мисля, че е грешна посока, която би позволила обсъждане и реторика относно границите и територията. Надявам се, че световните лидери ще се отзоват (около този въпрос), колкото е възможно по-бързо и ще бъдат кристално ясни в искането до всички страни да спазват предишните споразумения и да спрат да говорят за това \", каза Харадинай, за когото ирландският вестник посочва, че е бил \"Командир на бунтовниците по време на Косовската война\". \r\nЗапитан кой би спечелил от  подобно развитие, Харадинай отговори кратко: \"Само един човек - Путин\". \r\n*** Самолет е излязъл от пистата в Сочи, при инцидента има пострадали. \r\nСамолет Боинг 737-800 на авиокомпанията UTAir е напуснал пистата при кацане и е паднал в река, в резултат на което са били унищожени крило и колесник и се е запалил  левия двигател. Това се посочва в съобщението, разпространено от пресслужбата на авиокомпанията. \r\nАвиокомпанията и авиационните власти са започнали да разследват причините за инцидента. \r\nКомпанията уточни, че на борда има 164 пътници и 6 членове на екипажа. \r\nСъобщава се за 18 души, които са ранени в резултат на инцидента, включително три деца, но няма загинали. \r\n***  Агенцията на ООН за бежанците призова Гърция да подобри условията в лагерите по островите си, където хиляди мигранти са задържани като част от споразумението на ЕС с Турция= \r\nАгенцията заяви, че условията в лагерите, където са разположени 20 хил. души, са „жалки, недостатъчни и значително влошаващи се“. От там призоваха правителството в Атина да премести повече мигранти от островите в континенталната част на страната. \r\n„Агенцията на ООН за бежанците е особено загрижена за невероятно недостатъчната санитария в обектите, борбите между общностите на мигрантите, засилващото се равнище на сексуално насилие и засилващата се нужда от медицинска и психо-социална грижа“, пише в заявление на агенцията.  Според нея условията „са пред кипене“ в лагера „Мория“ на о-в Лесбос, където 7000 мигранти живеят в лагер, проектиран за 2000 души. \r\n***   Председателят на турската Партия на националното движение Давлет Бахчели заяви, че страната няма да се предаде по въпроса за задържания в Измир американски пастор Андрю Брунсън. \r\n„Тези, които очакват Турция да се удави в скока на чуждестранната валута, лихвите, дълга и инфлацията, ще се разочароват“, заяви Бахчели.  \r\nТурция и САЩ в момента спорят след като Вашингтон наложи санкции заради задържането на Брунсън, който в момента е под домашен арест заради обвинения в тероризъм.  Политическото напрежение между двете страни предизвика притеснения на пазарите, след като президентът на САЩ Доналд Тръмп заплаши, че ще използва икономически натиск заради американския пастор.", "date": "2018.09.01", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/09/01/2562227/tass-iran-planira-da-dostavi-v-siriya-iztrebiteli-i-pvo-sobstveno-proizvodstvo.html", "text": "Иран има намерение да снабдява сирийската армия с изтребители и ПВО-системи собствено производство, предава  ТАСС. \r\nСпоред наличната информация става дума за най-новия изтребител „Коусар“ и за зенитно-ракетен комплекс „Бавар-373“, който по технически характеристики е близък до руските ЗРК С-300. Датите на предполагаемите доставки и обемите им не се уточняват. Няма официален коментар от Дамаск или от Техеран. \r\nМиналата седмица министърът на отбраната на Иран Амир Хатами посети Дамаск, където проведе преговори със своя сирийски колега Али Абдала Аюб. Двамата подписаха договор за разширяване на военно-техническото сътрудничество.  \r\nИзтребителят „Коусар“ бе за първи път демонстриран на 21 август 2018 г. Той пада към четвърто поколение изтребители и е първият самолет, който е напълно разработен и произведен на територията на Иран. \r\nКомплексът „Бавар 373“ е също напълно изготвен в Ирак и е за първи път представен през 21 август 2016 г. Очаква се да бъде въведен в експлоатация до края на тази година.  Виктор Турмаков", "date": "2018.09.01", "title": "ТАСС: Иран планира да достави в Сирия изтребители и ПВО собствено производство"}
{"url": "http://www.focus-news.net/news/2018/09/01/2562228/veliko-tarnovo-vazstanoveno-e-dvizhenieto-pokray-krepostta-tsarevets.html", "text": "Възстановено е движението покрай крепостта Царевец във Велико Търново, съобщиха от  пресцентъра на общината . Вече е сменен старият 60-годишен водопровод и локалните отклонения под ул. „Иван Вазов”, в частта й до Катедралния храм „ Успение Богородично\". Вчера изкопаните участъци бяха асфалтирани, а отсечката бе измита. Кметът на Старата столица Даниел Панов провери работата на изпълнителите. \r\nВ посока от центъра на града към пл. \"Цар Асен I\" трафикът преминава по ул. „Иван Вазов“ и ул. „Читалищна“. Това се налага поради предстоящата смяна на водопроводите в останалата част на ул. „Иван Вазов“ - от Катедралния храм до Читалище „Надежда - 1869“. В обратна посока е възстановено нормалното движение по ул. „ Св. Климент Охридски“ и ул. „ Николо Пиколо“. Автобусите с номера 5, 20, 40, 50 и 110 вече се движат по обичайните си маршрути. През есенния сезон, при подходящи метеорологични условия ще бъде извършено цялостно асфалтиране на ул. „Михаил Кефалов“ и ул. „Читалищна“. През пролетта същото ще бъде сторено и с улиците „Иван Вазов“ и „Велчо Джамджията“.", "date": "2018.09.01", "title": "Велико Търново: Възстановено е движението покрай крепостта Царевец"}
{"url": "http://www.focus-news.net/news/2018/09/01/2562232/sergey-lavrov-rusiya-nyama-da-zatvarya-vratite-za-dialog-sas-sasht.html", "text": "Руският външен министър Сергей Лавров заяви, че страната няма да затваря вратите за диалог със САЩ. Според него в самия Вашингтон има достатъчно политици, които разбират ненормалността на настоящите отношения между двете държави, предава  РИА Новости. \r\n„Трябва да работим с всички колеги, каквито и проблеми да има в отношенията. Не сме сред тези страни, които застават в позата на „обидени“. Това не е нашият метод за действие. Винаги принципиално оценяваме действията на нашите партньори, когато те не са съгласни с нас. Но ние никога не затваряме вратата“, заяви Лавров. Той отбеляза, че няма съмнения, че в „САЩ има немалко политици, при това действащи и сътрудници на администрацията, които напълно осъзнават ненормалността на настоящето положение, когато всяка крачка се проверява как ще реагират на нея русофобите“. \r\n„Смятам, че това е просто печална страница в американската история“, заключи той.  Виктор Турмаков", "date": "2018.09.01", "title": "Сергей Лавров: Русия няма да затваря вратите за диалог със САЩ"}
{"url": "http://www.focus-news.net/news/2018/09/01/2562224/premierat-boyko-borisov-ostavkite-na-trimata-ministri-sa-lichen-akt.html", "text": "Оставките на тримата министри са личен акт. Това заяви пред журналисти във Варна премиерът Бойко Борисов, предаде репортер на  Радио „Фокус“ – Варна . „След като съм им ги поискал, след като има направени пропуски и след като имаме за съжаление 17 загинали. Още в неделя казах, че ще бъда безкомпромисен и мисля, че в това трябва да се търси политическата воля и отговорност. Да, пет писма са изпратени до фирмата да си оправи пътя, да, има строителен надзор, да, има приемателни комисии от над 20 души, но в края на краищата когато е имало сигнали, че пътят е опасен, министърът е длъжен да стои на пътя, ако трябва, и да предотврати инциденти. За това се носи политическа отговорност“, заяви премиерът. Бойко Борисов коментира и темата за задължително поставяне на колани в автобусите. „Да, натискът на бранша, на лобитата, толкова години да не се поставят колани, защото по-голямата част от автобусите били стари и това са допълнителни инвестиции. Няма повече компромиси, няма да отстъпваме пред никого. Който иска да превозва хора, ще смени седалките, ще инвестира и ще си направи автобусите така, както трябва. По-добре да няма екскурзия, да няма загинали“, добави Бойко Борисов. По думите му на 3 септември предстои внасянето на новия Закон за движение по пътищата, като между първо и второ четене всичко това ще бъде направено.  По отношение на вътрешния министър Валентин Радев Бойко Борисов посочи, че начинът, по който действа полицията на много места, не само в Харманли, е точно това, което не иска да вижда в институцията. „Невинният да е виновен с вмешателство на партийни лидери. Повече случая няма да го коментирам, имам претенции към работата и ръководството от страна на министерството“, допълни Бойко Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Оставките на тримата министри са личен акт"}
{"url": "http://www.focus-news.net/news/2018/09/01/2562225/ministar-rumen-porozhanov-65-sa-umartvenite-zhivotni-v-selo-tutrakantsi-zaradi-afrikanskata-chuma-po-svinete.html", "text": "Вече са умъртвени по хуманен начин всички 65 животни в село Тутраканци край Провадия, след като се потвърдиха положителните проби за африканска чума. Това заяви министърът на земеделието, храните и горите Румен Порожанов, предаде репортер на  Радио “Фокус”- Варна . Той обясни, че доста от животните са нерегистрирани. Според министъра вероятно 50% от животните в областта не са регистрирани. Румен Порожанов посочи, че след сигнал от частно практикуващ лекар за заболяване на 7 животни в частен двор са взети проби в четвъртък, които са излезли вчера. Той уточни, че в стопанството има две положителни проби. „Веднага със заповед на изпълнителния директор на агенцията по храните бяха предприети всички мерки“, обяви Порожанов.  \r\nДиана СТОЕВА", "date": "2018.09.01", "title": "Министър Румен Порожанов: 65 са умъртвените животни в село Тутраканци заради африканската чума по свинете"}
{"url": "http://www.focus-news.net/news/2018/09/01/2562235/vitsepremierat-ekaterina-zaharieva-na-dubrovnishkiya-forum-balkanite-pretarpyaha-ogromna-promyana-za-20-godini-no-tryabva-da-se-borim-za-demokratsiyata-vseki-den.html", "text": "Балканите претърпяха огромна промяна само за две десетилетия и продължаваме по пътя на евроатлантическата интеграция, но не бива да забравяме, че трябва да отстояваме демократичните ценности всеки ден. С тези думи вицепремиерът и министър на външните работи Екатерина Захариева се обърна към участниците в 13-то издание на Дубровнишкия форум - една от най-авторитетните платформи за обмяна на мнения между дипломати и политици в региона, съобщиха от  пресцентъра на Министерството на външните работи.  Тази година мотото на срещата е “Засилване на устойчивостта”, а темите, които участниците обсъждат са предизвикателствата пред региона, свързаността и борбата с фалшивите новини.  \r\nВ приветствието си Захариева припомни, че само за две десетилетия 4 държави от региона са станали членове на ЕС, други две са със статут на кандидати и водят преговори, две страни получиха зелена светлина за започване на преговори, Косово скоро ще получи визова либерализация, а Босна и Херцеговина отговори на въпросника на Европейската комисия и напредва към получаването на статут на страна-кандидат.  \r\nБългарският първи дипломат даде пример и с договора за приятелство, сътрудничество и добросъседство с Република Македония: “Само за пет месеца от сключването му търговията ни се увеличи с 12%, а туристите - с 10%.” Тя поздрави своите колеги Никола Димитров и Никос Кодзияс за сключването на договора за името на Република Македония и пожела успех на референдума в Скопие.  \r\n“Постигнахме всичко това, защото всички искаме да сме част от най-демократичния съюз на света, но не бива да забравяме, че трябва да се борим за демокрацията всеки ден”, изтъкна Захариева.  \r\nВицепремиерът и министър на отбраната на Република Македония Радмила Шекеринска подкрепи думите на Захариева. “Напълно съм съгласна с Екатерина - много ни критикуваха в началото за договора с България, но сега гражданите и на двете ни държави смятат, че той е гаранция за стабилност. Няма замразени конфликти, има замразени решения”, каза пред аудиторията Шекеринска.  \r\nПредседателят на парламента на Хърватия Горан Яндрокович поздрави “нашите български приятели” за успехите по време на Председателството по отношение на Западните Балкани.  \r\nГлавният преговарящ на ЕС по оттеглянето на Обединеното кралство Мишел Барние пък призова да се спазва мотото на Българското председателство на Съвета на ЕС - “Съединението прави силата”.  \r\nВ приветствието си към форума Екатерина Захариева постави акцент и върху свързаността на Балканите, тъй като това изискват и гражданите и бизнеса на страните в региона.  \r\nПо отношение на фалшивите новини тя изтъкна, че е нужно да се борим с тях чрез образоване на аудиторията, тъй като днес имаме много лесен достъп до информация, но понякога този факт може да се превърне от достижение на демокрацията в заплаха за нея, тъй като често сме свидетели на манипулации на общественото мнение.  \r\nХърватският премиер Андрей Пленкович постави темата за миграцията и призова решенията да се вземат в баланс между националните интереси и солидарността.", "date": "2018.09.01", "title": "Вицепремиерът Екатерина Захариева на Дубровнишкия форум: Балканите претърпяха огромна промяна за 20 години, но трябва да се борим за демокрацията всеки ден"}
{"url": "http://www.focus-news.net/news/2018/09/01/2562229/plovdiv-blizo-1500-dushi-praznuvat-imen-den-v-grada.html", "text": "1499 души в Пловдив празнуват имен ден, съобщиха за  Радио „Фокус“-Пловдив  от ТД ГРАО. 863-ма са мъжете, носещи името Симеон. След тях се нареждат дамите с името Симона-549, Марта-52 и Симеона-11. Мъжете, кръстени с името Симо, са 24. \r\nМария РУСЕВА", "date": "2018.09.01", "title": "Пловдив: Близо 1500 души празнуват имен ден в града"}
{"url": "http://www.focus-news.net/news/2018/09/01/2562230/premierat-boyko-borisov-za-ognishteto-na-afrikanska-chuma-po-svinete-predprieti-sa-merki-za-ogranichavane-na-zarazata.html", "text": "Предприети са мерки за ограничаване на заразата, свързана с установеното огнище на африканска чума по свинете в провадийското село Тутраканци. Това заяви пред журналисти във Варна премиерът Бойко Борисов, предаде репортер на  Радио „Фокус“ – Варна . „Всички експерти са тук, на място, шест-седем КПП-та са изградени около провадийското село Тутраканци. За съжаление, заразата върлуваше години наред в Чехия, Полша и Румъния, няма как да не дойде и у нас. Затова сега максимум бързо трябва колегите да изпълняват всички норми. Очаква заразата да дойде през дивите прасе, там положихме усилия, а тя дойде от малки селски производители“, допълни премиерът Бойко Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов за огнището на африканска чума по свинете: Предприети са мерки за ограничаване на заразата"}
{"url": "http://www.focus-news.net/news/2018/09/01/2562236/sport-indoneziya-iska-da-bade-domakin-na-olimpiyskite-igri-prez-2032-godina.html", "text": "Президентът на Индонезия Джоко Видодо заяви, че страната му ще подаде кандидатура за провеждане на летните Олимпийски игри през 2032 г. \r\nТой заяви пред президента на МОК Томас Бах, че опитът от организирането на Азиатските игри в град Богор ще помогне за провеждането на Олимпийските игри. \r\nЛетните Олимпийски игри през 2020 г. ще се проведат в Токио, тези през 2024 и 2028 – съответно в Париж и в Лос Анджелис.  Виктор Турмаков", "date": "2018.09.01", "title": "Спорт: Индонезия иска да бъде домакин на Олимпийските игри през 2032 година"}
{"url": "http://www.focus-news.net/news/2018/09/01/2562231/adelina-stefanova-hram-vavedenie-bogorodichno-blagoevgrad-moshtite-na-sv-simeon-stalpnik-iztseryavat-bolni.html", "text": "Стефанова, храм „Въведение Богородично“ – Благоевград: Мощите на  Св. Симеон Стълпник изцеряват болни, каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. „Преподобни Свети Симеон Стълпник е роден през IV-ти век. Рано се е отдал на пост и молитва. Започнал да изучава свещеното писание. Постъпил в манастир, а после се усамотил в планината, привързал се с верига за голям камък, но започнали да идват хора при него, след което за да не се поддаде на хорските съблазни издигнал кула-стълб и заживял сам в много тясна килия“, обясни Стефанова. Тя добави, че там той престоял няколко десетилетия в блажено общуване с Бога. Починал на 103 години през 406 година. Тялото му било пренесено в Антиохия. \r\nЛивия НИНОВА", "date": "2018.09.01", "title": "Аделина Стефанова, храм „Въведение Богородично“ – Благоевград: Мощите на  Св. Симеон Стълпник изцеряват болни"}
{"url": "http://www.focus-news.net/news/2018/09/01/2562226/premierat-boyko-borisov-shte-saglasuvame-s-kolegite-ot-obedineni-patrioti-novite-naznacheniya-imam-pretentsii-kam-oshte-ministri-no-teparva-shte-se-govori-za-tova-s-tyah.html", "text": "ПП ГЕРБ ще съгласува с Обединените патриоти новите назначения. Това заяви пред журналисти във Варна премиерът Бойко Борисов, предаде репортер на  Радио „Фокус“ – Варна . „Имам идеи и предложения, кандидатите ще бъдат от ПП ГЕРБ, тъй като това е нашата квота по коалиционно споразумение и затова не виждам защо трябва да съгласувам тези оставки. Назначенията, като едно коалиционно правителство всеки от нас трябва да бъде съгласен и да може да работи с тези хора. Става дума за двама вицепремиери, които са и ресорни. Имам претенции към още министри, но тепърва ще се говори за това с тях“, заяви премиерът. Бойко Борисов подчерта, че в ПП ГЕРБ всички експертни лица. Той подчерта, че в партията няма политици и експерти, които изпълняват политиката й. „В момента има доста работа да се върши, вършим я, вървим напред, не мога да оставя огромни усилия години наред, които сме полагали, включително и във Варна“, добави министър-председателят Бойко Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Ще съгласуваме с колегите от \"Обединени патриоти\" новите назначения, имам претенции към още министри, но тепърва ще се говори за това с тях"}
{"url": "http://www.focus-news.net/news/2018/09/01/2562239/blagoevgrad-nevrokopskiyat-mitropolit-serafim-i-igumenat-na-rilskiya-manastir-evlogiy-otsluzhiha-tarzhestvena-liturgiya-v-hram-sv-dimitar.html", "text": "Негово Високопреосвещенство Неврокопският митрополит Серафим и Игуменът на Рилския манастир дядо Евлогий отслужиха тържествена литургия в храм „Св. Димитър“ в Благоевград по повод Симеоновден. Това съобщиха за  Радио „Фокус“ – Пирин  от църквата, която се намира в квартал „Струмско“. Те са били в съслужение с отец Павел. След литургията Неврокопският митрополит Серафим и Игуменът на Рилския манастир дядо Евлогий са осветили празничен курбан за здраве. В храма е имало десетки жители и гости на Благоевград. Смята се, че в църквата има вградени частици от мощите на Свети Симеон. \r\nЛивия НИНОВА", "date": "2018.09.01", "title": "Благоевград: Неврокопският митрополит Серафим и Игуменът на Рилския манастир Евлогий отслужиха тържествена литургия в храм „Св. Димитър“"}
{"url": "http://www.focus-news.net/news/2018/09/01/2562241/plovdiv-otkrivat-ofitsialno-natsionalnite-eseni-izlozhbi.html", "text": "Националните есенни изложби ще бъда официално открити в двора на Балабановата къща в Старинен Пловдив от 18.00 часа, съобщи за  Радио „Фокус“-Пловдив  Галина Лардева, артистичен директор. Сред официалните гости ще са зам.-кметът на културата на Община Пловдив Александър Държиков, зам.-председателят на Съюза на българските художници Антон Стайков, представители от Община Пловдив, от Старинен Пловдив, изкуствоведи, художници, участници от предишните издания. В тазгодишното издание са включени 10 самостоятелни изложби на интересни и значими имена във визуалните изкуства в България. „Богдан Александров ще представя своя изложба живопис, Юлиян Табаков-една работа с обекти и рисунки, Атанас Тотляков–изложба графика, дигитален печат, Мартиан Табаков скулптура, Калоян Илиев представя самостоятелна изложба в Къща „Мексиканско изкуство“ обект живопис и рисунки, Мартин Трифонов-скулптура отново в двора на Къща „Мексиканско изкуство“, Моника Роменска е пловдивското име в проекта. Тя е известно име в графиката и тази година представя своя експериментална изложба с фотография, рисунки и обект. Шевкет Сюнмес е така да се каже интересен щрих в този проект, защото е роден в Пловдив, живял и завършил в Истанбул академията „Мимар Синан” и има вече богата биография зад граница. Има дебютна изложба на Явор Костадинов, който е възпитаник на Пловдивската художествена гимназия. Току-що е завършил Художествената академия в София, специалност „Живопис“ в класа на проф. Ивайло Мирчев. Както всяка година, откакто съм директор, има силно присъствие на фотографията. Тази година съм поканила Даниел Леков, който е небезизвестно име в съвременната българска фотография“, каза Лардева. \r\nНационалните есенни изложби се организират за 51-ва година и ще продължат през целия месец септември. Те ще са част от празниците на Стария град, които ще са от 17 до 23 септември. Изложбите ще са разположени в експозиционните пространства на Балабановата къща, Къща „Мексиканско изкуство“, Къща Хиндлиян в Старинен Пловдив. Те са с вход свободен и могат да се посетят всеки ден от 09.00 до 18.00 часа. \r\nМария РУСЕВА", "date": "2018.09.01", "title": "Пловдив: Откриват официално Националните есени изложби"}
{"url": "http://www.focus-news.net/news/2018/09/01/2562238/zam-glavniyat-prokuror-ivan-geshev-nad-10-mln-leva-sa-namereni-pri-aktsiite-v-dvata-hotela-izzet-e-avtopark-za-5-10-mln-leva.html", "text": "В хода на претърсванията бяха намерени огромни суми пари, говорим за над 10 млн. лева кеш. Излизат пари от куфари, кутии, сейфове, касетки в банки. Това каза на брифинг в Специализираната прокуратура зам.-главният прокурор Иван Гешев за вчерашните акции в хотели в Пловдив и София, предаде репортер на  Агенция „Фокус“ . „Такова нещо не помня в цялата си кариера. Доколкото ми е известно и не се е случвало в новата история на България“, коментира той. „Колегите са работили почти 24 часа. Наложи се спешно съдействие от БНБ през нощта за осигуряване на броячни машини“, посочи Иван Гешев. „Сумите са потресаващи. Трябва да отбележим, че според нас това не е цялата налична сума“, обясни той и уточни, че парите са намерени в домове, хотели, офиси и банки. „Последното претърсване приключи рано сутринта и беше иззет луксозен автопарк. Ще се провежда разследване в посока как са придобити тези коли. Оценката им грубо върви около 5-10 млн. лева“, заяви зам.- главният прокурор. „Не можеш да забраниш на никой да е богат, но като си купуваш коли, самолети и хотели - си плащай данъците“, каза още Гешев.", "date": "2018.09.01", "title": "Зам.-главният прокурор Иван Гешев: Над 10 млн. лева са намерени при акциите в двата хотела, иззет е автопарк за 5-10 млн. лева"}
{"url": "http://www.focus-news.net/news/2018/09/01/2562233/premierat-boyko-borisov-nie-nosim-politicheska-otgovornost-i-nesluchayno-na-dva-pati-sam-daval-ostavka.html", "text": "Ние носим политическа отговорност и неслучайно на два пъти съм давал оставка. Това заяви пред журналисти във Варна премиерът Бойко Борисов, предаде репортер на  Радио „Фокус“ – Варна . „В БСП това, че някой купувал избори – може да си прави закони, или че наричат хората дебили, след това дават оценка на другите. Ние носим политическа отговорност и неслучайно на два пъти съм давал оставка, резултатите са тези. Ако някой иска да дестабилизира държавата в момент, в който светът се тресе и е видно, че те сами не могат да управляват. На кого беше служебното правителство, на БСП ли беше“, заяви премиерът Борисов.  \r\nМарияна ВАЛЕНТИНОВА", "date": "2018.09.01", "title": "Премиерът Бойко Борисов: Ние носим политическа отговорност и неслучайно на два пъти съм давал оставка"}
{"url": "http://www.focus-news.net/news/2018/09/01/2562234/ministar-rumen-porozhanov-furazhi-vneseni-ot-zarazeni-zoni-mozhe-da-sa-prichina-za-razprostranenie-na-afrikanskata-chuma-po-svinete-kray-varna.html", "text": "Едно от съмненията за разпространението на африканска чума по свинете във Варненско е болестта да е пренесена с фуражи, доставени от заразени зони, като например Констанца. Това каза край Варна министърът на земеделието, храните и горите Румен Порожанов, предаде репортер на  Радио \"Фокус\"-Варна . \"Нашите индустриални ферми знаят за този проблем и не случайно претоварват директно от кораба. Но задължително фуражът, който доставят държат не по-малко от два три месеца, ако има зараза да бъде отстранена”, обясни министърът. По думите на министъра втората вероятна причина за внасяне на заразата е чрез други продукти. Той допълни, че от вчера са предприети действия и село Тутраканци в Провадийско е под възбрана за движение на животни, както и на животински продукти. От вчера се извършва и дезинфекция, за да се обеззарази населеното място. До приключване на дезинфекцията и обеззаразяване външни хора няма да се допускат. \"В 3-километровата зона има още едно населено място - село Бозвелийско, за което се вземат проби и в следващите дни се чакат резултатите”, каза още министърът. \r\nДиана СТОЕВА", "date": "2018.09.01", "title": "Министър Румен Порожанов: Фуражи, внесени от заразени зони, може да са причина за разпространение на африканската чума по свинете край Варна"}
{"url": "http://www.focus-news.net/news/2018/09/01/2562243/blagoevgrad-otlichna-igra-i-mnogo-emotsii-pokazaha-otborite-v-dvuboite-predi-golemiya-final-za-kupite-na-obshtina-blagoevgrad.html", "text": "Отлична игра показаха четирите отбора, които днес се бориха за 8,7,6 и 5 място в VI Международен футболен турнир „Купите на Община Благоевград“, съобщиха от  пресцентъра на Община Благоевград.  На стадион „Христо Ботев“, часове преди големия финал, първи един срещу друг се изправиха отборите на ОФК „Пирин“ и ФК „Апоел“. Убедително и стабилно стояха на терена орлетата, което им донесе гол преднина. ФК „Апоел“ се върна в играта и въпреки отпора от страна на ОФК „Пирин“, кипърският тим отбеляза 4 гола и с това реши изхода от срещата.  \r\nРавностойна игра, динамика и желание за победа, показаха отборите на ПФК „Славия“ и ПКФ „ЦСКА“. Мачът премина предимно в средата на терена, тъй като и двата отбора стояха стабилно. Независимо от добрите показатели и неспирна борба за топката на белите и червените, шансът бе на страната на ПФК „ЦСКА“, които успяха да отбележат 2 гола. По този начин те се класираха на 5 място в Международния футболен турнир.  \r\nОт 19:00 часа на стадион „Христо Ботев“ е решаващата среща за 3 и 4 място между отборите на ФК „Цървена звезда“ и ФК „Войводина“. От 20.30 часа започва финала между ФК „Динамо Загреб“ и ФК „Бенфика“.", "date": "2018.09.01", "title": "Благоевград: Отлична игра и много емоции показаха отборите в двубоите преди големия финал за „Купите на Община Благоевград“"}
{"url": "http://www.focus-news.net/news/2018/09/01/2562242/zam-glavniyat-prokuror-ivan-geshev-dve-litsa-se-izdirvat-v-chuzhbina-a-edno-v-stranata-sled-aktsiite-v-hoteli.html", "text": "Едно лице е обявено за издирване на територията на страната. Две други лица - мъж и жена, са обявени за общодържавно издирване. Вчера е изготвена европейска заповед за арест, вече са в Шенгенската информационна система. Действа се и по посока издирване от Интерпол. Това каза на брифинг в Специализираната прокуратура зам.-главният прокурор Иван Гешев за вчерашните акции в хотели в Пловдив и София, предаде репортер на  Агенция „Фокус“ . „За двете лица има издадена Европейска заповед за арест с обвинение за участие в организирана престъпна група и данъчни престъпления“, обясни той. „По наши данни лицата в момента се намират във Франция“, коментира Иван Гешев. Той потвърди, че издирваните лица в чужбина са сем. Арабаджиеви, а синът им е обвиненият за пране на пари. „Участници в организирана престъпна група са две жени, основно занимаващи се със счетоводство и организация на групата“, поясни зам.-главният прокурор. „Вчера бяха задържани 10 лица. За четири от тях не са събрани достатъчно доказателства за привличането им към наказателна отговорност и са разпитани“, уточни Гешев. „Едно от обвиненията е за период февруари тази година. Фирмата, която според нас, е извършила данъчно престъпление, е внесла 1000 лева, а е спестила 600 хил. лева. Разследваните фирми са десетки. Само тази фирма е внесла във фиска на държавата 1000 лева, с които да извършва социалната дейност, да плаща пенсии“, каза още той.", "date": "2018.09.01", "title": "Зам.-главният прокурор Иван Гешев: Две лица се издирват в чужбина, а едно в страната след акциите в хотели"}
{"url": "http://www.focus-news.net/news/2018/09/01/2562246/pazardzhik-vazstanoveno-e-dvizhenieto-v-izprevarvashtata-lenta-pri-km-104-na-avtomagistrala-trakiya-v-posoka-sofiya.html", "text": "Възстановено е движението в изпреварващата лента при км 104 в посока София на АМ \"Тракия\", съобщиха от  пресцентъра на Агенция \"Пътна инфраструктура\".", "date": "2018.09.01", "title": "Пазарджик: Възстановено е движението в изпреварващата лента при км 104 на автомагистрала \"Тракия\" в посока София"}
{"url": "http://www.focus-news.net/news/2018/09/01/2562237/zam-glavniyat-prokuror-ivan-geshev-6-sa-obvinenite-za-uchastie-v-organizirana-prestapna-grupa-i-prane-na-pari-sled-aktsiyata-v-dvata-hotela-v-sofiya-i-plovdiv.html", "text": "Към наказателна отговорност са привлечени 6 лица, 5 от тях за участие в организирана престъпна група, а шестото е с обвинение за пране на пари. Това каза на брифинг в Специализираната прокуратура зам.-главният прокурор Иван Гешев за вчерашната акция в хотел \"Маринела\" в София и хотел \"Марица\" в Пловдив, предаде репортер на  Агенция „Фокус“ . „На част от петте лица с обвинения за участие в организирана престъпна група са им повдигнати обвинения и за вторични престъпления-пране на пари и данъчни престъпления“, обясни той.  „Фокус“ припомня:  Вчера oколо 10 лица бяха задържани след акция на Специализираната прокуратура в офиси на фирми в хотел „Маринела“ в София и хотел „Марица“ в Пловдив. Акцията на Специализираната прокуратура продължи няколко часа, като процесуално-следствените действия са се провели и по други адреси. Протекли са множество претърсвания и изземвания на територията на различни адреси и МПС-та в и София, и в Пловдив. Част от задържаните са поставени лица на различни фирми, които не би следвало да имат нещо общо с лицето собственик на хотела и официалните негови фирми. Предмет на разследване е и това, че собственикът на хотел „Маринела“ с определен кръг хора вероятно са извършвали данъчни престъпления, пране на пари и участие в организирана престъпна група с други фирми. Друга част от разследването е в посока фирми, извършващи туристическа дейност, но дейността на самия хотел не е обект на разследване към този момент. Има данни за 3 лица от семейството на собственика на хотел „Маринела“, които са извършили престъпления. По време на процесуално-следствените действия до момента е намерена и иззета сумата от 150 000 лева.", "date": "2018.09.01", "title": "Зам.-главният прокурор Иван Гешев: 6 са обвинените за участие в организирана престъпна група и пране на пари след акцията в двата хотела в София и Пловдив"}
{"url": "http://www.focus-news.net/news/2018/09/01/2562240/yohanes-han-nablyudava-se-napredak-v-dialog-mezhdu-sarbiya-i-kosovo-no-e-tvarde-rano-da-se-govori-za-podrobnosti.html", "text": "Европейският комисар по разширяването Йоханес Хан заяви, че всяко споразумение между Сърбия и Косово трябва да допринесе за мира и стабилността на Западните Балкани и че е постигнат напредък в диалога между Белград и Прищина, въпреки че е твърде рано да се говори за подробности, предава скопският телевизионен   „Канал 5“. \r\nХан направи това изявление преди неформалната среща на външните министри на ЕС във Виена, на която ще присъстват представители на страните кандидатки за членство в Съюза. \r\n„Споразумението между Сърбия и Косово трябва да бъде развито от лидерите на двете страни. Напредъкът е постигнат, но е твърде рано да се обсъждат подробностите. Ясно е, че всяко споразумение трябва да допринесе за мира и стабилността в региона на Западните Балкани“, заяви Хан.  Виктор Турмаков", "date": "2018.09.01", "title": "Йоханес Хан: Наблюдава се напредък в диалог между Сърбия и Косово, но е твърде рано да се говори за подробности"}
{"url": "http://www.focus-news.net/news/2018/09/01/2562247/pavlin-dimitrov-upravitel-na-ostrov-sveta-anastasiya-edna-ot-grupite-nyama-da-uchastva-na-muzikalniya-festival-ostrovat-i-priyateli-dovechera.html", "text": "Една от групите няма да участва на музикалния фестивал „Островът и приятели“ довечера. Това каза за  Радио „Фокус“ – Бургас  Павлин Димитров, управител на о-в Света Анастасия. По думите му поради независещи от организаторите причини „Banda del Padre“ няма да присъства на фестивала, който ще се състои на острова тази вечер. Димитров добави, че това е и причината билетът за събитието да бъде на половин цена от по-рано обявената. \r\n„Музикалната програма ще започне с Dj Vagabont и „Desy live Band“ от 19.30 часа и ще продължи до 22:30“, каза още управителят. Според него времето е благоприятно за пътувания до остров Света Анастасия, затова се очаква корабчето да потегли по план от 19 часа тази вечер. \r\nМария ГЕОРГИЕВА", "date": "2018.09.01", "title": "Павлин Димитров, управител на остров Света Анастасия: Една от групите няма да участва на музикалния фестивал „Островът и приятели“ довечера"}
{"url": "http://www.focus-news.net/news/2018/09/01/2562250/veliko-tarnovo-s-istoricheska-vazstanovka-i-3d-mapping-spektakal-prodalzhavat-na-23-ti-septemvri-chestvaniyata-za-nezavisimostta-na-balgariya.html", "text": "С историческа възстановка и 3D Mapping спектакъл продължават на 23-ти септември честванията за Независимостта на България във Велико Търново. Това каза за  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“ в Община Велико Търново. Възстановката ще е на  мястото, където за пръв път е обявена Независимостта – жп гара Трапезица. Там ще се случат посрещането на княз Фердинанд и обявяването на акта. „Това е един общ проект на Община Велико Търново и БДЖ „Пътнически превози“. В 12.00 часа на гарата ще пристигне царският влак „Корона експрес“. От него ще слязат княз Фердинанд, министър – председателят Александър Малинов, ще бъдат посрещнати от кмета на Търново. Ще изиграем отново събитията и ще визуализираме това, което само се обяснява. Ще бъде, разбира се, прочетен и текста на Манифеста“, коментира Нелина Църова. Вечерта ще бъде излъчен 3D Mapping спектакъла „Царевград Търнов“ в района на Художествената галерия. По това време, от 21 до 23 септември, велико Търново ще е домакин на  12-я Международен фестивал на военните оркестри. Тази година ще има участници от Турция. Полша и Украйна, Фестивалният оркестър, който съчетава оркестрите от Велико Търново и стара Загора и Представителният оркестър на Националната гвардия. \r\nЛуиза ТРАНЧЕВА", "date": "2018.09.01", "title": "Велико Търново: С историческа възстановка и 3D Mapping спектакъл продължават на 23-ти септември честванията за Независимостта на България"}
{"url": "http://www.focus-news.net/news/2018/09/01/2562249/politico-germanskiyat-ministar-na-ikonomikata-zayavi-che-e-zasramen-ot-protestite-v-kemnits.html", "text": "Германският министър на икономиката Петер Алтмайер, заяви, че е засрамен от насилието по улиците на град Кемниц в източната част на страната, предава  Politico. \r\n„Това, което видях в Кемниц е насилие, което не може да бъде търпяно и няма да се търпи. Чувствам се засрамен да видя насилие срещу невинни хора, мигранти. Това не е приемливо“, заяви Алтмайер. \r\nИзточният германски град бе разтърсен от насилствени протести след фаталното пронизване на 35-годишен германец от мигранти. В понеделник в Кемниц се проведоха протести на крайнодесни и на крайнолеви екстремисти, които завършиха със сблъсъци. Очаква се в неделя да се проведат още протести, като полицията очаква около 10 хил. демонстранти. \r\nМеждувременно Алтмайер отхвърли твърденията на опозиционната партия „Алтернатива за Германия“, че има повече насилие по улиците заради увеличената миграция.  \r\n„АзГ се опитва да постига политически цели по неприемлив начин“, заяви министърът и защити политиката на „отворени врати“ от 2015 г., посочвайки, че „това трябваше да се свърши.  Виктор Турмаков", "date": "2018.09.01", "title": "Politico: Германският министър на икономиката заяви, че е \"засрамен\" от протестите в Кемниц"}
{"url": "http://www.focus-news.net/news/2018/09/01/2562245/d-r-damyan-iliev-babh-industrialnite-fermi-v-balgariya-sa-s-izklyuchitelno-dobra-biosigurnost.html", "text": "Индустриалните ферми в България са с изключително добра биосигурност. Това заяви пред журналисти във Варна д-р Дамян Илиев, директор на Българската агенция по безопасност на храните /БАБХ/, във връзка с установеното огнище на заболяването африканска чума по свинете на територията на село Тутраканци, община Провадия, предаде репортер на  Радио „Фокус“ – Варна . Предприети са мерки за ликвидиране на огнището и ограничаване разпространението на заболяването, обявена е 3 км. предпазна зона около огнището, в която влизат село Тутраканци и село Бозвелийско, общ. Провадия, обл. Варна. Обявена е и и 10 км. наблюдавана зона около огнищата, в която влизат населените места от община Провадия, община Аврен, община Долни Чифлик и Община Дългопол. Д-р Дамян Илиев подчерта, че към момента болните животни се умъртвяват по хуманен начин и се загробват на място. „Заради изключително опасния вирус, който се разнася по различни начини, всичко се загробва на място. В противен случай може да се разнесе заболяването“, допълни д-р Илиев. По думите му от животните в село Бозвелийско, което попада в 3 км предпазна зона, са взети проби и при положителни резултати те също ще бъдат умъртвени по хуманен начин.  Във връзка със ситуацията в село Тутраканци д-р Дамян Илиев посочи, че няма напрежение сред жителите заради умъртвяването на свинете. „За хората няма опасност, загубите са икономически“, добави д-р Илиев. По отношение на четирите свинекомплекса на територията на област Варна д-р Дамян Илиев коментира, че най-близката е на 40 км от установеното огнище на африканска чума, което говори за известна безопасност. „Но сто процента сигурност няма, независимо че нашите индустриални ферми са с изключително добра биосигурност. Но като пример, който да не ни успокоява, искам да кажа, че в страните, в които отдавна има африканска чума и индустриалните ферми са взели мерки, също има подобни случаи“, заяви Д-р Дамян Илиев.  \r\nМарияна ВАЛЕНТИНОВА", "date": "2018.09.01", "title": "Д-р Дамян Илиев, БАБХ: Индустриалните ферми в България са с изключително добра биосигурност"}
{"url": "http://www.focus-news.net/news/2018/09/01/2562254/sport-rikardo-gomes-otnovo-shte-zastane-nachelo-na-bordo.html", "text": "Бразилският треньор Рикардо Гомес ще се върне обратно в Бордо. Ръководството на френския отбор води преговори с бразилския специалист, който оглавява отбора между 2005 и 2007 г. \r\nОчаква се, че той ще оглави Бордо на мястото на Густаво Пойета. Негови помощници ще бъдат Ерик Бедуе и Патрик Колотер.   Виктор Турмаков", "date": "2018.09.01", "title": "Спорт: Рикардо Гомес отново ще застане начело на Бордо"}
{"url": "http://www.focus-news.net/news/2018/09/01/2562244/tass-sergey-lavrov-nareche-ubiystvoto-na-aleksandar-zaharchenko-provokatsiya-tselyashta-provala-na-minskite-sporazumeniya.html", "text": "Външният министър на Русия Сергей Лавров смята убийството на ръководителя на непризнатата Донецка Народна Република Александър Захарченко за провокация, целяща провала на Минските споразумения, предава  ТАСС. \r\n„Провокацията на Украйна е явно насочена към провала на изпълненията на Минските споразумения“, заяви Лавров. Той допълни, че договореностите „и така не се изпълняват от властите в Киев. \r\nЛавров също така смята, че след убийството на Захарченко не може да става дума за среща на високо равнище в „Нормандски формат“  в близко време. \r\n„В настоящата ситуация е невъзможно да се говори за скорошни срещи в „Нормандски формат“, както това много се иска от нашите европейски партньори“, заяви министърът. Той оцени, че „това е сериозна ситуация, която трябва да се анализира“.    Виктор Турмаков", "date": "2018.09.01", "title": "ТАСС: Сергей Лавров нарече убийството на Александър Захарченко провокация, целяща провала на Минските споразумения"}
{"url": "http://www.focus-news.net/news/2018/09/01/2562252/ministar-rumen-porozhanov-sobstvenitsite-na-zarazenite-zhivotni-v-selo-tutrakantsi-kray-varna-shte-badat-obezshteteni-po-pazarni-tseni.html", "text": "Собствениците на заразените животни в село Тутраканци край Варна ще бъдат обезщетени по пазарни цени. Това обаче се отнася само са регистрираните свине. Но във Варненско близо 50 процента от животните не са регистрирани. Това каза днес край Варна министърът на земеделието, храните и горите Румен Порожанов, предаде репортер на  Радио \"Фокус\"-Варна . По думите му след като приключи умъртвяването по хуманен начин на заразените животни, ще се изготвят протоколите и ще започне изплащането на обезщетенията по най-бързия начин. \"Агенцията по храните трябва да калкулира сумата\", обясни министър Порожанов. Той отбеляза, че на всички контролно-пропускателните пунктове са възстановени така наречените пунктове за преминаване и лирите за пръскане и дезинфекция. \"За моя изненада във фризерите има много продукти, които туристите си носят, включително да си пекат и сурово месо”, каза още Порожанов. Той добави, че вече три четвърти от оградата с Румъния са готови. \"Смятаме, че оградата е надежден източник да не могат да преминават свободно животни, включително и диви свине от Румъния. Защото сега, установяваме, че румънски земеделци са влизали да пашуват на наша територия”, добави министърът и посочи, че се полагат и репеленти, които отблъскват животните. Предстои във вторник да бъдат свикани и щабове по превенция в Русе, Силистра и Добрич. Мерките ще бъдат обсъдени с кметовете по места.  \r\nДиана СТОЕВА", "date": "2018.09.01", "title": "Министър Румен Порожанов: Собствениците на заразените животни в село Тутраканци край Варна ще бъдат обезщетени по пазарни цени"}
{"url": "http://www.focus-news.net/news/2018/09/01/2562248/prokuror-kiril-peychinov-sled-aktsiite-v-hoteli-razsledvame-i-desetki-firmi-zanimavashti-se-sas-sanirane.html", "text": "Направление в разследването е и че фирмите са се занимавали със саниране. Това каза на брифинг зам.-ръководителят на Специализираната прокуратура Кирил Пейчинов за вчерашните акции в хотели в Пловдив и София, предаде репортер на  Агенция „Фокус“ . „В изключително ранен етап на разследването сме. Повдигнато е обвинение за вторично престъпление“, посочи той и уточни, че в работното обвинение е вписана сумата от 600 хил. лева. „Появяват се липсващи търговци, контролирани от организираната престъпна група“, посочи Кирил Пейчинов. „Фирмите, занимаващи се със саниране, са десетки“, коментира той. „Данъчните вериги са няколко, направлението на измамата не е само едно. На този етап сме стигнали до две“, заяви прокурорът. Той каза още, че на този етап не са претърсвани обекти по Слънчев бряг. От Прокуратурата отказаха да коментират дали са осъществили контакт с френските власти заради издирваните две лица.", "date": "2018.09.01", "title": "Прокурор Кирил Пейчинов след акциите в хотели: Разследваме и десетки фирми, занимаващи се със саниране"}
{"url": "http://www.focus-news.net/news/2018/09/01/2562257/kulturologat-plamena-zayachka-oglavi-mladezhkata-organizatsiya-na-abv.html", "text": "Културологът Пламена Заячка оглави младежката организация на АБВ. Това стана по време на II-рата Национална младежка отчетно-изборна конференция на АБВ-Младежи, съобщиха от пресцентъра на  партията . На Форума присъстваха 69 делегати, множество членове и симпатизанти на партията.   \r\nПоздравителен адрес към конференцията изпрати ръководителят на международния отдел на \"Млада гвардия Единна Русия\" Даря Шарова. „Важно е да отбележим, че през 2016 г. \"Единна Русия\" и АБВ подписаха меморандум за сътрудничество и развитие на взаимоотношенията на всички нива, включително и на ниво младежки организации. За да можем да укрепим взаимодействието между нас и да продължим диалог в дух на откритост и компромис, е нужно да работим съвместно”, посочва тя.  \r\nПриветствие към конференцията  отправи и представителят на Общоруската обществена организация “Двуглав орел”  Мария Колесникова. „Особено ни е приятно, че Вашата младежка организация почита традициите на многовековната руско-българска дружба, отдава почит на руските воини, загинали при Освобождението на България от османско иго, стреми се да укрепва контактите с патриотично настроени руски младежи. В името на нашата обща памет, многовековна дружба между нашите народи, отношение на уважение към името на руските императори Александър II, Александър III, Николай II организация “Двуглав орел” от своя страна се бори за укрепване на младежки патриотични връзки на база обективно разбиране за историята на Русия и България“, заяви тя пред участниците във форума.  \r\nОт името младежкия парламент към Руската Дума приветствие поднесе и  Ингрид Невенчанная. „Съществуват един особен вид отношения между народите и държавите, които се съхраняват и предават през вековете.  Събитията могат да бъдат най-различни. Това, което е важно обаче, е те да не се влияят от политическата конюнктура. Има неща много по-извисени, които не могат да бъдат променяни - това е кръвната връзка. Отношенията между България и Русия понякога са били спорни, често попадащи под влиянието на външни сили, но кръвната връзка между нашите братски народи е жива и вечна. Тази връзка бе формирана след битки рамо до рамо в името на общата цел, Освобождението на България от османско иго“,  каза тя.  \r\nУтре новоизбрания младежки лидер на АБВ Пламена Заячка ще представи ръководство на АБВ-Младежи и неговите приоритети. В пресконференцията ще участват и чуждестранните гости на Форума.", "date": "2018.09.01", "title": "Културологът Пламена Заячка оглави младежката организация на АБВ"}
{"url": "http://www.focus-news.net/news/2018/09/01/2562256/ria-novosti-v-tsentara-na-kishinev-se-provezhda-miting-na-privarzhenitsite-na-obedinenieto-mezhdu-rumaniya-i-moldova.html", "text": "Привържениците на обединението между Молдова и Румъния са се събрали на митинг на централния площад в Кишинев, предава   РИА Новости. \r\nПред сградата на правителството са се събрали около 1000 души, развяващи знамената на Румъния и на Молдова. Полицията е мобилизирала сили за осигуряването на сигурността по време на събитието. \r\n„Единствената цел на нашия манифест е декларацията за обединението. Няма да си тръгнем, докато не я получим от парламента“, заяви един от организаторите на митинга Джеордже Симион. Според него митингът ще носи мирен характер и няма други цели и идеи, освен обединението между двете държави. \r\n„Трябва да извършим обединение през 2018 г. Не са ни нужди избори, за да не изпуснем възможността“, допълни организаторът.   Виктор Турмаков", "date": "2018.09.01", "title": "РИА Новости: В центъра на Кишинев се провежда митинг на привържениците на обединението между Румъния и Молдова"}
{"url": "http://www.focus-news.net/news/2018/09/01/2562260/pazardzhik-v-hudozhestvenata-galeriya-v-peshtera-shte-bade-otkrita-chetvartata-samostoyatena-izlozhba-zhivopis-na-elena-arnaudova-na-4-septemvri.html", "text": "В Худохествена галерия „Веселин Стайков“ в град Пещера на 4 септември ще бъде открита четвъртата самостоятена изложба живопис на Елена Арнаудова, съобщиха от  Галерията . Художничката е родена на 18 август 1994 г. в гр. Пещера. Начално и основно образование получава в СОУ „Св.Климент Охридски“ в родния си град, след това продължава в МГ „Константин Величков“ гр. Пазарджик и СУ „Климент Охридски“ гр.София. Завършва бакълавър по химия и записва магистратура пак химия.", "date": "2018.09.01", "title": "Пазарджик: В Художествената галерия в Пещера ще бъде открита четвъртата самостоятена изложба живопис на Елена Арнаудова на 4 септември"}
{"url": "http://www.focus-news.net/news/2018/09/01/2562251/zam-glavniyat-prokuror-ivan-geshev-informatsiyata-za-prestapleniyata-v-dvata-hotela-v-sofiya-i-plovdiv-poluchihme-ot-operativni-organi-na-spetsializiranata-prokuratura.html", "text": "Имаме оперативна информация, която е настъпила от работа на Специализираната прокуратура, която сме я обработили по начин, по които да запазим максимална секретност. Това каза на брифинг в Специализираната прокуратура зам.-главният прокурор Иван Гешев за вчерашните акции в хотели в Пловдив и София, предаде репортер на  Агенция „Фокус“ . По думите на Гешев те са имали доказателства по това досъдебно производство от началото на 2018г., а от кога са извършвани престъпленията не се знае. “Възможно е да е правено и преди, но сега говоря за това, за което има доказателства“, посочи Гешев. Той обясни, че Специализираната прокуратура е действала секретно с информацията, с която е разполагала, защото според него хора,  които разполагат с финансов ресурс, разполагат и с човешки такъв в различни държавни институции и имат контакти. „Такава е ситуацията в цял свят, когато си богат е логично да предприемеш действия, за да си опазиш имуществото“, обясни зам.-главният прокурор Иван Гешев. Той коментира, че това, което се изявява в медиите, че се е оказало пълно съдействие при акцията, не отговаря на истината. „Оказано е пълно бездействие и съпротива на всички действия, които са провеждани от Специализираната прокуратура“, каза още Гешев. „Това са действия от рода на загубила съм си ключовете, не знам кой е настанен тук в хотела, не знам кой ползва тези стаи, не знам къде са колите, не знам къде е офиса“, уточни той. На въпрос дали са предупредени семейство Арабаджиеви за предстоящата акция и за това е организирано тяхното пътуване във Франция, той каза, че не са предупредени, защото са излезли от страната в началото на август, а действията на Специализираната прокуратура са планирани 5 дни преди на започне акцията.", "date": "2018.09.01", "title": "Зам.-главният прокурор Иван Гешев: Информацията за престъпленията в двата хотела в София и Пловдив получихме от оперативни органи на Специализираната прокуратура"}
{"url": "http://www.focus-news.net/news/2018/09/01/2562253/blagoevgrad-nad-5-km-e-kolonata-ot-avtomobili-na-kulata.html", "text": "Над 5 км е колоната от автомобили на „Кулата“, съобщи  слушател на „Радио „Фокус“ . Трафикът е интензивен на изход от страната.", "date": "2018.09.01", "title": "Благоевград: Над 5 км е колоната от автомобили на „Кулата“"}
{"url": "http://www.focus-news.net/news/2018/09/01/2562262/reuters-sporazumenieto-za-nay-golyamata-targovska-sdelka-v-sveta-se-podgotvya-za-noemvri-tvardi-singapur.html", "text": "Министърът на търговията на Сингапур Чан Чун Син заяви в събота, че споразумението за най-голямата търговска сделка в света трябва да бъде сключено по време на среща на върха на лидерите от държавите-участници, което ще се проведе в Сингапур през ноември, шест години след като преговорите започнаха, предава  Reuters . \r\nНаречено „Регионално обхватно икономическо партньорство“, търговското споразумение включва десетте членки на Асоциацията на държавите от Югоизточна Азия, Австралия, Индия, Япония, Южна Корея, Нова Зеландия и втората по големина икономика в света, Китай. \r\nСделката не включва САЩ, които в момента са в търговски спор с Китай и се оттеглиха от друго широкообхватно международно търговско споразумение през 2017 година, наречено „Транс-тихоокеанското партньорство“. От Белия дом обявиха в петък, че американският президент Доналд Тръмп ще пропусне събирането на лидерите в Сингапур през ноември. \r\nЗапитан от Reuters, след среща на регионалните министри на икономиката, дали страните-участници ще работят върху постигането на споразумение навреме за срещата на върха през ноември, Чан Чун Син заяви: „Да. Стремим се към постигането на онова обхватно споразумение, онзи крайъгълен камък… когато лидерите се срещнат в края на годината“. \r\nВъпреки това, той поясни, че все още не е сигурно дали финалното споразумение ще бъде подписано. \r\n„Колкото до следващата фаза на работата, веднъж щом стигнем до този крайъгълен камък, ще имаме ясна идея… Все още е твърде рано да се каже“, заяви Син.  Йонислав Дочев", "date": "2018.09.01", "title": "Reuters: Споразумението за най-голямата търговска сделка в света се подготвя за ноември, твърди Сингапур"}
{"url": "http://www.focus-news.net/news/2018/09/01/2562255/gd-granichna-politsiya-intenziven-e-trafikat-na-kalotina-kulata-makaza-ilinden-kapitan-andreevo-i-malko-tarnovo.html", "text": "Интензивен е трафикът на „Калотина“, „Кулата“, „Маказа“, „Илинден“, „Капитан Андреево“ и „Малко Търново“. Това съобщиха от пресцентъра на  ГД „Гранична полиция“ , като информацията е към 14.00 часа. Интензивен е и трафикът по граничните пунктове по границата с Румъния. Нормално е движението по границата с Македония.", "date": "2018.09.01", "title": "ГД „Гранична полиция“: Интензивен е трафикът на „Калотина“, „Кулата“, „Маказа“, „Илинден“, „Капитан Андреево“ и „Малко Търново“"}
{"url": "http://www.focus-news.net/news/2018/09/01/2562265/radmila-shekerinska-nyama-zamrazeni-konflikti-ima-zamrazeni-resheniya.html", "text": "Вицепремиерът и министър на отбраната на Македония Радмила Шекеринска заяви в събота, по време на традиционната международна конференция „Дубровник форум“, че подкрепа позицията на министъра на външните работи на България Екатерина Захариева, предава скопският телевизионен канал  „ТВ 21“ . \r\n„Напълно се съгласявам със Захариева“, заяви Шекеринска пред присъстващите на форума, „че много ни критикуваха за договора с България, но сега гражданите от двете страни смятат, че това е гаранция за стабилност“. \r\n„Няма замразени конфликти, а само замразени решения“, добави тя. \r\nПо време на обръщението си, Екатерина Захариева поздрави и своите колеги от Македония и Гърция, Никола Димитров и Никос Коцияс, за подписването на договора за името и пожела успех на предстоящия форум. \r\nФорумът в Дубровник беше открит от хърватския премиер Андрей Пленкович, а във фокуса на дискусиите е необходимостта Европа да стане по-силна и да се справи с миграцията, нарастването на популизма и заплахата за нейните основни ценности.  Йонислав Дочев", "date": "2018.09.01", "title": "Радмила Шекеринска: Няма замразени конфликти, има замразени решения"}
{"url": "http://www.focus-news.net/news/2018/09/01/2562258/predsedatelyat-na-mgerb-georg-georgiev-turbulentnata-politicheska-obstanovka-iziskva-adekvatno-da-protivodeystvame-na-falshivite-novini.html", "text": "Политическата обстановка е достатъчно турбулентна и трябва да бъдем адекватни в способността си да противодействаме на фалшивите новини. Това заяви председателят на МГЕРБ и зам.-министър на външните работи Георг Георгиев по време на откриването на летния университет на Младежи ГЕРБ, който тази година се провежда под мотото „Само истината, не на фалшивите новини“, съобщиха от пресцентъра на  партията .  \r\n„В ГЕРБ има политици, които въплъщават разбирането за морала и за това как да се произвежда качествен политически продукт и със своя личен пример всекидневно ни показват как да израстваме”, категоричен бе Георг Георгиев и благодари на ръководството на партията и на фондация „Ханс Зайдел”, с чиято подкрепа се провежда Летният университет. Специални благодарности председателят на МГЕРБ изказа и към кмета на морската столица и областен координатор на ГЕРБ Иван Портних и варненската организация, която за 11-ата поредна година е домакин на форума. \r\n„Най-доброто противодействие на фалшивите новини е човек да бъде добре информиран, да има знания, за да разбира процесите и взаимовръзките и това, което се цели с тях”, заяви на свой ред пред участниците Богдан Мирчев, представител на фондация „Ханс Зайдел” в България. По думите му фалшивите новини предизвикват негативен ефект често дори само чрез бомбастичното си заглавие. „Затова разпознаването им е изключително полезно за личностното развитие на младите хора”, подчерта Мирчев. \r\n„Фалшивите новини играят важна роля, когато говорим за политическо противопоставяне, защото са част от инструментариума да се разклати властта. Такъв подход използват популистите и в Европа”, каза евродепутатът от ГЕРБ/ЕНП Емил Радев, който също приветства участниците в Летния университет. „Изказвайте своето мнение, говорете истината, разобличавайте фалшивите новини, защото те рушат доверието в политическата класа”, обърна се към младежите българският евродепутат. Той сподели с присъстващите, че се завръща от Рига, където е бил част от мисия на Специалната комисия за данъчни престъпления, данъчни измами и избягване на данъци на ЕП. „Запознахме се с мерките, предприемани в Латвия за борба срещу прането на пари вследствие на фалита на третата по големина латвийска банка ABLV Bank през февруари. Важно е да знаете, че ЕС действа изключително адекватно и за да няма проблеми като този, като възникналия със застрахователна компания у нас, относно случаите на несъстоятелност се предприемат законодателни, които ще се разгледат от евродепутатите още през есента”, поясни Емил Радев.", "date": "2018.09.01", "title": "Председателят на МГЕРБ Георг Георгиев: Турбулентната политическа обстановка изисква адекватно да противодействаме на фалшивите новини"}
{"url": "http://www.focus-news.net/news/2018/09/01/2562264/gergana-apostolova-svetoven-shampion-i-instruktor-po-karate-kiokushin-tova-boyno-izkustvo-e-nachin-da-se-vazpita-smirenie-tarpenie-i-blagodarnost-u-podrastvashtite.html", "text": "Това бойно изкуство е начин да се възпита смирение, търпение и благодарност у подрастващите. Това каза за  Радио „Фокус“ – Бургас  Гергана Апостолова, световен шампион и инструктор по карате киокушин. По думите ѝ йерархията в този стил оказва влияние върху дисциплината и върху уважението било към своите съотборници или към своите опоненти. \r\n„Карате киокушин е част от философията на даден народ. Основната разлика между този и останалите стилове карате е, че при киокушин се играе на „фул контакт“, каза още Апостолова. Тя добави, че това е най-силовият стил. \r\n„Разликата е, че по време на състезание нямаме право на удар с ръка в главата, защото мъжете и жените играят без протектори за ръце и крака“, посочи още инструкторът. По думите ѝ това бойно изкуство може да се практикува с цел обща физическа култура, с цел преодоляване на своите недостатъци или създаване на колектив. \r\n„Вече има много разновидности на бойните изкуства, но това, което ме радва е, че освен малки деца на 4-5 годишна възраст, все повече родители започват тренират, с което дават добър пример“, каза още Апостолова. \r\nТя добави, че това е един от начините  подрастващият индивид да се сформира като личност. \r\nМария ГЕОРГИЕВА", "date": "2018.09.01", "title": "Гергана Апостолова, световен шампион и инструктор по карате киокушин: Това бойно изкуство е начин да се възпита смирение, търпение и благодарност у подрастващите"}
{"url": "http://www.focus-news.net/news/2018/09/01/2562266/sport-ludogorets-zaraboti-blizo-3-miliona-evro-ot-vlizaneto-si-v-grupite-na-liga-evropa.html", "text": "Българският шампион Лудогорец заработи близо 3 милиона евро от влизането си в групите на турнира Лига Европа. Лудогорец се възползва от големия си коефициент – 37.000, с който получи значително повече пари, тъй като се намира на 13 място сред 48-те участника. При победа в групите „разградчани“ ще спечелят по 570 000 евро, а равенството ще им донесе 190 000 евро.", "date": "2018.09.01", "title": "Спорт: Лудогорец заработи близо 3 милиона евро от влизането си в групите на Лига Европа"}
{"url": "http://www.focus-news.net/news/2018/09/01/2562261/simeon-dyankov-iznese-lektsiya-pred-mladezhi-gerb-vav-varna.html", "text": "Възможностите България да привлича чуждестранни инвеститори бяха във фокуса на дискусията, организирана на Летния университет на МГЕРБ във Варна с бившия финансов министър Симеон Дянков. Пред младежите той изнесе лекция на тема „Българската икономика – по пътя нагоре“. Дянков посочи три ключови фактора, които са важни за развитието на инвестициите и са показателни, че в страната ни има добри условия за бизнес. Това съобщиха от пресцентъра на  ПП ГЕРБ . \r\n„Първото условие е политическата стабилност. Тя дава дългосрочни перспективи”, изтъкна Дянков и даде пример с голям немски инвеститор, който планира да мести фабриката си от Румъния в България. „Честата смяна на правителства с различни политики в северната ни съседка прави условията там трудно предвидими. За последните 10 години там са се сменили близо 15 финансови министри, а у нас – двама в постоянни правителства и двама във временни. България е политически най-стабилната държава на Балканите”, увери Дянков. \r\nКато второ важно условие за привличането на чуждестранни инвестиции той посочи ниските данъци и стабилния валутен курс. „Имаме най-ниските данъци в Европа, а благодарение на валутния борд нямаме никакви съмнения какъв ще е курсът на лева спрямо еврото след 3 месеца или 3 години например”, подчерта финансовият експерт пред младежите. Той категорично опроверга притесненията в обществото ни, че ако България въведе еврото, цените ще се повишат. „У нас това е невъзможно. Чисто аритметично не може да стане, тъй като не сме с плаващ валутен курс. Ниските данъци и стабилността на лева също рязко ни отличават от държавите в нашия регион”, отбеляза Симеон Дянков. \r\nПо думите му третият показател за ръст на инвестициите са възможностите за разширяване на пазара. „Това задължително изисква да се изгражда по-добра инфраструктура и да се развиват връзките със съседните държави”, убеден е Дянков и допълни, че усилията на правителството да подобри инфраструктурата и предприетите мерки за развитието й в северната част на страната ни  са безспорна предпоставка за икономически растеж.  \r\nЗаедно с младежите бяха дискутирани и теми, анализирани в книгата на Симеон Дянков и Андерс Аслунд „Накъде върви Европа”. „Когато говорим за конкурентоспособност и привличане на инвестиции, трябва да разглеждаме не само условията в България, а и България като част от ЕС”, отчете още Дянков, който продължава да работи активно в областта на финансите и преподава в лондонското училище по икономика.", "date": "2018.09.01", "title": "Симеон Дянков изнесе лекция пред Младежи ГЕРБ във Варна"}
{"url": "http://www.focus-news.net/news/2018/09/01/2562259/yohanes-han-imah-mnogo-dobra-sreshta-s-ana-barnabich.html", "text": "Европейският комисар по разширяването и политиката на добросъседство Йоханес Хан по време на срещата си в събота с министър-председателя на Сърбия Ана Бърнабич е разговарял за бъдещите стъпки в присъединяването на Сърбия към Европейския съюз, за диалога Белград-Прищина, както и за други теми, предава скопското електронно издание  „Плюс Инфо“ . \r\nХан написа в социалната мрежа „Туитър“, че е имал „много добра“ среща със сръбския премиер. Той добави, че са разговаряли за „предстоящите стъпки в присъединителните преговори на Сърбия, диалога между Белград и Прищина, върховенството на закона, както и преразглеждането на конституцията в областта на правосъдието“. \r\n„Приветствам създаването на съвместна работна група за медийна стратегия“, написа още еврокомисарят. \r\nТой пристигна в Белград в петък вечерта и се срещна със сръбския президент Александър Вучич. В събота те ще присъстват на откриването на мост в Белград, в чието изграждане ЕС е вложил 30 милиона евро.  Йонислав Дочев", "date": "2018.09.01", "title": "Йоханес Хан: Имах много добра среща с Ана Бърнабич"}
{"url": "http://www.focus-news.net/news/2018/09/01/2562273/blagoevgrad-pozhar-e-goryal-v-nivi-kray-selo-karnalovo-mazh-e-postradal.html", "text": "Пожар е горял в ниви, намиращи се в района на петричкото село Кърналово. Това съобщи за  Радио „Фокус“ – Пирин  кметът на населеното място Стоян Бойчев. Огънят е бил потушен от екипи на Районна служба „Пожарна безопасност и защита на населението“ – Петрич. Един мъж е пострадал. Той е получил изгаряния на ръцете при опит да помогне на пожарникарите да изгасят огъня. Пострадалият е транспортиран до МБАЛ „Югозападна болница“ – Петрич, където ще му бъдат извършени прегледи, след което ще му бъде назначено лечение. \r\nЛивия НИНОВА", "date": "2018.09.01", "title": "Благоевград: Пожар е горял в ниви край село Кърналово, мъж е пострадал"}
{"url": "http://www.focus-news.net/news/2018/09/01/2562269/plovdiv-30-godishen-mazh-e-pochinal-sled-katastrofa-mezhdu-selata-shishmantsi-i-belozem.html", "text": "30-годишен мъж е починал след катастрофа между селата Шишманци и Белозем, съобщи за  Радио „Фокус“-Пловдив  говорителят на  ОДМВР-Пловдив.  В 03.00 часа тази сутрин между селата Шишманци и Белозем лек автомобил „Мерцедес“ се блъснал в дърво. На път за болницата 30-годишният шофьор е починал. Причините са в процес на установяване. По случая е образувано досъдебно производство от РУ-Раковски. \r\nМария РУСЕВА", "date": "2018.09.01", "title": "Пловдив: 30-годишен мъж е починал след катастрофа между селата Шишманци и Белозем"}
{"url": "http://www.focus-news.net/news/2018/09/01/2562272/otets-yordan-starozavetnata-tsarkva-vinagi-e-praznuvala-na-1-vi-septemvri-nachaloto-na-novata-si-godina.html", "text": "Старозаветната църква винаги е празнувала на 1-ви септември началото на новата си година. Това каза за  Радио „Фокус“-Пловдив  отец Йордан Георгиев, архиерейски наместник на Асеновград. „Господ Иисус Христос е бил възпитан и живял в Назарет и съгласно 4-та Божа заповед „Помни съботния ден, за да го осветиш!, Шест дена работи, върши в тях всичките си работи, седмият ден е на Господа Бога“ и изпълнявайки старозаветните правила по обичай, той влиза в този съботен ден в синагогата, тогава на 1 септември в съботния ден или началото на еврейската нова гражданска година. Застанал да чете. Дали му една книга, свитък, която била на Свети пророк Исая. Той живял 8 век Пр.Хр. в пророчество почти 60 години, а в тях говорил най-много за идването на Месията- Иисуса Христа  и затова църквата го е нарекла старозаветен евангелист. Когато разгъват книгата на Свети пророк Исая, паднал му се текст, който бил „Дух Господен е върху мене. Затова ми помага да благовестя бедните, да лекувам ония, които имат сърца съкрушени,да пусна на свобода измъчените, на слепите проглеждане, да проповядвам благоприятната господна година“. Когато прочел това нещо, Иисуса Христа, сгънал книгата и я дал на тези ,които помагат в синагогата, седнал и замълчал. Всички започнали да гледат него. Когато видял, че цялото любопитство е насочено към него, той се изправя и казва :“Днес се изпълни това писание, което чухте“. Всички се чудели на благите думи, които той казал“, каза още отец Йордан. По думите му всичко това е описано в Евангелието на Свети Лука, 4 глава. В този ден евреите празнуват и новата гражданска година. „Когато прочел книгата на това място, провъзгласил началото на благоприятната господна година, която в Новия завет е евангелската божия благодат или действието на Светия дух, или Господ Иисус Христос с това обяснява не само началото на еврейската гражданска година ,но и началото на новозаветната нова църковна година. Затова църквата във връзка с този случай нарежда в календара на 1 септември да се празнува новата църковна година“, каза още отец Йордан. \r\nМария РУСЕВА", "date": "2018.09.01", "title": "Отец Йордан: Старозаветната църква винаги е празнувала на 1-ви септември началото на новата си година"}
{"url": "http://www.focus-news.net/news/2018/09/01/2562274/yordanka-ilieva-rzi-ako-badat-prieti-promenite-v-zakona-za-zdraveto-te-shte-zabranyat-upotrebata-na-nargileta-na-zakrito.html", "text": "Ако бъдат приети промените в Закона за здравето, те ще забранят употребата на наргилета на закрито. Сегашният вариант на документа забранява единствено тютюнопушенето на закрито. Това каза за на  Радио „Фокус“ – Велико Търново  Йорданка Илиева, завеждащ Кабинет за отказване от тютюнопушене в Регионалната здравна инспекция във Велико Търново. Тя уточни, че тече обсъждането на проект за промяна в закона, като се разширяват тютюневите изделия, които ще са забранени на закрито. „Вече няма да е забранено само тютюнопушенето, а ще е забранено и пушенето на тютюневи изделия. Според дефиницията тези изделия са всички, които могат да се консумират и са съставени дори частично от тютюн. От това се разбира, че в обхвата попадат и електронните цигари, както модерните напоследък бездимни тютюневи изделия“, обясни Илиева. „Също така забраната ще се разшири и върху популярните най-вече сред младите наргилета“, коментира експертът. Ако промените бъдат приети, това ще се случи най-рано през септември. \r\nЛуиза ТРАНЧЕВА", "date": "2018.09.01", "title": "Йорданка Илиева, РЗИ: Ако бъдат приети промените в Закона за здравето, те ще забранят употребата на наргилета на закрито"}
{"url": "http://www.focus-news.net/news/2018/09/01/2562276/afp-boko-haram-e-ubila-pone-30-nigeriyski-voynitsi.html", "text": "Поне 30 нигерийски военнослужещи са били убити в схватка с терористичната групировка „Боко Харам“, които са нападнали военна база в североизточната част на Нигерия, близо до границата с Нигер, заявиха двама военни източници пред  AFP  в събота. \r\nДесетки джихадисти на „Боко Харам“ в камиони са щурмували базата в село Зари в северния щат Борно в четвъртък вечерта и бързо са я превзели след жестока схватка, в която 30 войници са били убити, поясниха източниците.  Йонислав Дочев", "date": "2018.09.01", "title": "AFP: „Боко Харам“ е убила поне 30 нигерийски войници"}
{"url": "http://www.focus-news.net/news/2018/09/01/2562275/ria-novosti-ukrayna-i-siriya-sa-varnali-vanshnata-politika-v-kuhnyata-na-rusiya-zayavi-mariya-zaharova.html", "text": "Обсъждането на външната политика се завърна в кухнята на Русия след събитията в Украйна и Сирия, заяви в събота говорителят на руското външно министерство Мария Захарова, предава  РИА Новости . \r\nЗахарова взе участие в отбелязването на Деня на знанието в профсъюза на Петербургския хуманитарен университет. Тя беше част от кръглата маса „Какво се случва със световната общност“ и отговори на въпроси на студенти. \r\nЕдин от въпросите е касаел причините, заради които руското външно министерство е потърсило нужда да представя своята позиция в социалните мрежи. По думите на Захарова, преди десет години външната политика в Русия е била дело на малкото, а в домовете си руснаците са обсъждали единствено цените, заплатите, търговските изложения и сериалите. \r\n„Внимание към външната политика. Защо? Защото започна конфликта в Украйна, защото се случи Сирия с нашето активно участие. Външната политика отново се завърна в нашата кухня“, заяви тя. \r\nПо думите ѝ представянето на позицията на МВнР на Русия в социалните мрежи е станало необходимо, защото у руснаците се е появила възможността да изразяват ясно своята гледна точка с опората на източник.  Йонислав Дочев", "date": "2018.09.01", "title": "РИА Новости: Украйна и Сирия са върнали външната политика в кухнята на Русия, заяви Мария Захарова"}
{"url": "http://www.focus-news.net/news/2018/09/01/2562263/otets-aleksandar-stoev-tsarkvata-sveti-simeon-stalpnik-v-selo-egalnitsa-e-nay-stariyat-hram-v-obshtina-kovachevtsi-i-edinstven-v-sofiyska-eparhiya-nosesht-imeto-na-sv-simeon-stalpnik.html", "text": "Църквата „Свети Симеон Стълпник“ в село Егълница е най-старият храм в Община Ковачевци и единствен в Софийска епархия, носещ името на Св. Симеон Стълпник. Това каза за  Радио „Фокус“ – Пирин  отец Александър Стоев, свещеник в храма, който днес отбелязва своя празник. По думите му храмът е посещаван от много миряни, особено на 1 септември, когато Православната църква почита светеца. „Освен на храмовия празник, хора идват и през другите дни. Например отбелязваме тържествено и Спасовден – Светото Възнесение Господне, тъй като тогава е и събора на селото“, каза още отец Стоев. Той добави, че днес, освен, че църквата почита паметта на този велик светец, който просиява със своята вяра в днешна Сирия – Свети Симеон Стълпник, 1-ви септември е денят, който е свързан с началото на новата църковна година, като от там започва и т.нар. календарен богослужебен кръг изцяло на църквата. \r\nЛивия НИНОВА", "date": "2018.09.01", "title": "Отец Александър Стоев: Църквата „Свети Симеон Стълпник“ в село Егълница е най-старият храм в Община Ковачевци и единствен в Софийска епархия, носещ името на Св. Симеон Стълпник"}
{"url": "http://www.focus-news.net/news/2018/09/01/2562271/yohanes-han-mostat-v-novi-sad-e-simvol-koyto-predstavya-evropeyskata-integratsiya.html", "text": "Президентът на Сърбия Александър Вучич и еврокомисарят по разширяването и политиката на добросъседство Йоханес Хан в събота в Нови Сад откриха новия мост, който е изграден на мястото на стария Жежелев мост на Дунава, който беше разрушен по време на бомбардировките на НАТО през 1999 година, предава скопското електронно издание  „Локално“ . \r\n„Не мога да се сетя за по-добър символ от мост, който представя значението на европейската интеграция. Интеграция означава изграждането на мостове между гражданите, народа, между миналото и бъдещето. Този хубав, древен мост свързва вашия град с другия бряг на реката, но и вашата страна с ЕС, с европейското семейство“, заяви Хан. \r\nТой добави, че е дошъл в Нови Сад със сръбския президент не само заради откриването на инфраструктурния обект, но и поради това, че мостът е част от пътя на Сърбия към Европа. \r\nНовият мост е част от железопътния Коридор 10 и ще бъде част от скоростната железопътна линия Белград – Будапеща. Първите влакове по моста започнаха да се движат през март тази година, а от събота по моста ще могат да се движат и автомобили, велосипеди и пешеходци. \r\nИзграждането на моста е струвало 54 милиона евро, от които 25 милиона са били осигурени от Европейския съюз, 25 милиона от Войводина и от общината в Нови Сад, а четири милиона са били от сръбската държава. Мостът е с дължина 474 метра и ширина 31.45 метра. Има два железопътни коловоза, по които пътническите влакове могат да се движат с бързина от 160 километра в час, а товарните със 120 километра в час.  Йонислав Дочев", "date": "2018.09.01", "title": "Йоханес Хан: Мостът в Нови Сад е символ, който представя европейската интеграция"}
{"url": "http://www.focus-news.net/news/2018/09/01/2562267/adelina-stefanova-hram-vavedenie-bogorodichno-blagoevgrad-nyakoga-simeonovden-e-bil-na-golyama-pochit-zadalzhitelno-se-otivalo-na-tsarkva-a-vecher-rodovete-se-sabirali-na-obshta-trapeza.html", "text": "Някога Симеоновден е бил на голяма почит – задължително се отивало на църква, а вечер родове и фамилии се събирали на обща трапеза с пита, украсена на бразди, с печена кокошка и жито, като първият къс от погачата се оставя пред вратата за покровителя на дома. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ житото се занася в църквата за освещаване, смесва се с дренки, за да може новата реколта да е едра като тях. Засява се всичко за един ден като нищо не се връща в дома. „Вкъщи не се слага черен съд на огъня, за да не хваща житото чернилка или главня, както казват старите баби. Нищо не се изнася от къщата, за да не бяга и житото от нивата. По тази причина на този ден не се дава и нищо на заем. Ако денят е ясен – зимата ще е слънчева, ако е облачно на 1-ви септември – зимата ще бъде снежна и мразовита; ако вали дъжд – цялата зима ще бъде кишава“, каза още Стефанова. Тя добави, че в древността новата година започвала когато реколтата се прибирала под стряхата, в хамбара, в плевнята. Тогава земята трябва да се изоре и да се засее за следващата година. „Църквата се съобразила с това и също обявила този ден за начало на новата църковна година, а щом отшелникът Симеон починал, същият ден е обявен и за покровител на земеделието и по-точно станал патрон на орачите, копачите и сеячите. Трапезата трябва да бъде богата, защото всичко е произведено през този сезон“, коментира още Стефанова. \r\nЛивия НИНОВА", "date": "2018.09.01", "title": "Аделина Стефанова, храм „Въведение Богородично“ – Благоевград: Някога Симеоновден е бил на голяма почит – задължително се отивало на църква, а вечер родовете се събирали на обща трапеза"}
{"url": "http://www.focus-news.net/news/2018/09/01/2562278/sport-livarpul-pobedi-lestar-siti-s-21-kato-gost.html", "text": "Отборът на Ливърпул победи Лестър Сити с 2:1 като гост в мач от четвъртия кръг на английската „Премиър лийг“. На стадион „Кинг Пауър Стейдиъм“ гостите от Ливърпул поведоха с попадения на Садио Мане в 10-ата и Роберто Фирмино в 45-ата минута. Лестър намали резултата в 63-ата минута с гол на Рашид Гезал, но до втори гол не се стигна. Така Ливърпул продължава да има 100-процентов актив, след като е с 4 победи от 4 мача и заема първата позиция в класирането. Лестър остава на седма позиция с 6 точки.", "date": "2018.09.01", "title": "Спорт: Ливърпул победи Лестър Сити с 2:1 като гост"}
{"url": "http://www.focus-news.net/news/2018/09/01/2562270/natsionalniyat-izpalnitelen-komitet-na-nfsb-se-sabira-v-burgas-za-da-reshi-dali-da-ostane-v-upravlenieto.html", "text": "Националният изпълнителен комитет на НФСБ се събира в Бургас тази вечер, предаде  Агенция „Фокус“ . Очаква се късно тази вечер или утре да има резултати от съвещанието на националното ръководство на партията, която е част от коалицията „Обединени патриоти“.  \r\nЛидерът на  НФСБ  и вицепремиер Валери Симеонов вчера съобщи за Агенция „Фокус“, че оставките на министрите Николай Нанков, Валентин Радев и Ивайло Московски не са съгласувани с партията. Той даде пример и с бившия министър на здравеопазването Николай Петров, както и уволненията в Министерството на земеделието, храните и горите, които според него са били под „паважен натиск“. Вицепремиерът обясни, че не е чул никакви аргументи за уволненията на 3-мата министри и подчерта, че коалицията отдавна не функционира. Според него това не са оставки, а уволнения. По думите му Бойко Борисов ще оцелее, но не се знае дали и държавата ще оцелее.  \r\nЛидерът на  „Атака“  и председател на парламентарната група на „Обединени патриоти“ Волен Сидеров в коментар за Агенция „Фокус“ призова Валери Симеонов да обясни намеренията, позицията и коалиционния си статут.  Според него лидерът на НФСБ напоследък говори доста нелогични неща. Сидеров подчерта, че има група „Обединени патриоти“ и Симеонов не се чувства част от нея, да излезе и да го заяви ясно. „И да каже как го прави, защо го прави, с кого се е коалирал вече задкулисно може би, защото той от много време твърди, че на следващите Евроизбори няма да бъде с ВМРО и Атака. Нека обясни с кой ще бъде и да стане ясно. Всеки има свободна воля, но след като си се споразумял с определени партии за управляваща коалиция, трябва да си коректен с тях и да съобщиш намеренията си предварително. Не април месец 2019 година да каже, че отива например с Христо Иванов, Румен Христов или Атанас Атанасов на избори, а сега да го заяви“, подчерта Сидеров.  \r\nЗам.-председателят на ПГ на „Обединени патриоти“ и зам.-председател на Националния инициативен комитет на  ВМРО  Искрен Веселинов коментира, че със сигурност коалицията „Обединени патриоти“ ще се събере и това най-вероятно ще е в понеделник или вторник. Той също призна, че със сигурност не е приятно да научават за такива сериозни рокади от медиите. „Този въпрос ще се коментира. Коалиционното ни споразумение предвижда, че всеки от партньорите има прави да прави персонални промени в министрите, които са негова квота. Доброто коалиционно партньорство изисква тези неща да се говорят и мотивират предварително“, каза още той. \r\nДнес във Варна премиерът и лидер на  ПП ГЕРБ  Бойко Борисов обяви, че в понеделник най-вероятно ще се срещнат с „Обединени патриоти“, за да обсъдят нови кандидатури за министри. \"Много работа имаме, много работа вършим, не можем да поставяме под риск или под съмнение, заради даден човек, който и да бил той\", заяви премиерът.", "date": "2018.09.01", "title": "Националният изпълнителен комитет на НФСБ се събира в Бургас, за да реши дали да остане в управлението"}
{"url": "http://www.focus-news.net/news/2018/09/01/2562277/kardzhali-blizo-8-kilometrova-kolona-ot-avtomobili-se-e-obrazuvala-na-granichen-punkt-makaza-na-izhod-ot-stranata.html", "text": "Близо 8 километрова колона от автомобили се е образувала на граничен пункт „Маказа“ на изход от страната. Това съобщи слушател на  Радио „Фокус“  и посъветва шофьорите да ползват граничния пункт при Златоград.", "date": "2018.09.01", "title": "Кърджали: Близо 8 километрова колона от автомобили се е образувала на граничен пункт „Маказа“ на изход от страната"}
{"url": "http://www.focus-news.net/news/2018/09/01/2562279/milcho-talev-predsedatel-na-narodno-chitalishte-prosveta-1888-pomorie-tazi-godina-se-navarshvat-130-godini-ot-sazdavaneto-na-chitalishteto.html", "text": "Тази година се навършват 130 години от създаването на читалището. Това каза за  Радио „Фокус“ – Бургас  Милчо Талев, председател на Народно читалище „Просвета – 1888“ в Поморие. Всички мероприятия, проведени през тази година, са под това мото. „Предстоят още много събития като театрални постановки, прожекции на филми и други, а за финал сме подготвили концерт, който ще се състои на 30-ти ноември“, допълни Талев. „Фестивалът на духовите оркестри и мажоретни състави „Ритъмът на морето 2018“, който ще даде началото си с дефиле по главната улица на града в 19.30 часа, е вече традиционен за Поморие“, посочи председателят. В него ще вземат участие състави от цялата страна – от Ахелой, Поморие, Своге, Съединение, Шумен, Попинци и други. „Оформя се като един фееричен и цветен празник, наситен с хубави емоции, затова и хората в града го приемат с голямо удоволствие“, каза още Милчо Талев.  \r\nМария ГЕОРГИЕВА", "date": "2018.09.01", "title": "Милчо Талев, председател на Народно читалище „Просвета – 1888“ – Поморие: Тази година се навършват 130 години от създаването на читалището"}
{"url": "http://www.focus-news.net/news/2018/09/01/2562280/nova-tv-makedoniya-politsiyata-v-bosna-i-hertsegovina-e-zadarzhala-50-migranti-ot-afganistan-irak-i-pakistan.html", "text": "Полицията на Босна и Херцеговина в нощта между петък и събота е открила 50 мигранти от Афганистан, Ирак и Пакистан, скрити в товарен влак, който е влязъл от Сърбия, предава македонската електронна медия  „Нова ТВ“ . \r\nМигрантите били спрени край Зворник. По време на полицейското претърсване, част от тях са избягали към Сърбия, докато останалите, които били заловени от полицията, били върнати в Сърбия от страна на босненските власти.  Йонислав Дочев", "date": "2018.09.01", "title": "„Нова ТВ“ (Македония): Полицията в Босна и Херцеговина е задържала 50 мигранти от Афганистан, Ирак и Пакистан"}
{"url": "http://www.focus-news.net/news/2018/09/01/2562281/plovdiv-grazhdani-se-redyat-na-opashka-na-kasite-na-dramatichniya-teatar-za-da-si-zakupyat-bileti-za-esenniya-mezhdunaroden-teatralen-festival.html", "text": "Опашка от граждани се изви пред касите на Драматичния театър, предаде репортер на  Радио „Фокус“-Пловдив . Причината е първият работен ден на касите за продажба на билети за Есенния международен театрален фестивал „Сцена на кръстопът“, част от културния календар на града. Екипът на проявата подготви изненада за най-големите си почитатели на театралното изкуство, закупили си билети за няколко заглавия от програмата – пропуски за откриващото представление „Ромео и Жулиета“ на балет „Арабеск“. Вече изцяло са продадени билетите за представленията „Лисичета“ и „Три високи жени“ на Народен театър „Иван Вазов“. \r\nМария РУСЕВА", "date": "2018.09.01", "title": "Пловдив: Граждани се редят на опашка на касите на Драматичния театър, за да си закупят билети за Есенния международен театрален фестивал"}
{"url": "http://www.focus-news.net/news/2018/09/01/2562284/reuters-iran-zayavi-che-planira-da-zasili-kapatsiteta-na-balistichnite-i-krilatite-si-raketi.html", "text": "Иран планира да засили своя капацитет на балистични и крилати ракети, както и да се сдобие с ново поколение бойни изтребители и подводници, съобщи иранската държавна информационна агенция „IRNA“, цитирайки висшестоящ представител на иранското министерство на отбраната, предава  Reuters . \r\n„Увеличаването на капацитета на балистичните и крилати ракети… и придобиването на ново поколение изтребители и тежки и широкообхватни плавателни съдове и подводници с различни бойни способности са сред новите планове на това министерство“, заяви Мохамад Ахади, заместник-министър на отбраната по международните въпроси, предава „IRNA“. \r\nГоворейки пред чуждестранни военни аташета в Техеран, Ахади е заявил, че международните санкции са се провалили да възпрепятстват развитието на оръжейната индустрия на Иран. \r\n„Имаме нужната инфраструктура и това, от което имаме нужда, е да правим изследвания и развитие и в същото време да обновяваме и подобряваме отбранителната индустрия, докато разчитаме на много високия научен капацитет на страната и десетките хиляди кадри в техническите полета и инженерството“, твърди той.  Йонислав Дочев", "date": "2018.09.01", "title": "Reuters: Иран заяви, че планира да засили капацитета на балистичните и крилатите си ракети"}
{"url": "http://www.focus-news.net/news/2018/09/01/2562283/ministar-lilyana-pavlova-balgariya-zae-vazhno-i-strategichesko-myasto-v-sveta-i-es.html", "text": "България зае важно и стратегическо място в света и ЕС. Това каза министърът на Българското председателство на Съвета на ЕС Лиляна Павлова, която участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна . Лиляна Павлова запозна младежите с приноса и ползите от първото Българско председателство на съвета на ЕС. Тя отбеляза, че точно преди една година обществото ни е било залято с фалшиви новини, като една от темите е била предстоящото председателство. „Нещата започнаха да ескалират, опозицията се възползваше от всеки повод, като един от фокусите беше ремонтът на НДК. Интересно беше внушението, което се насажда след повтарянето на една лъжа. Те започнаха да правят внушения и да поставят цели, които категорично нямат нищо общо с председателството - да влезем в Шенген, в еврозоната, да увеличим брутния вътрешен продукт, допълвайки ги с теми като безработица, заетост. Това беше едно от големите предизвикателства, с които стратирахме“, добави Лиляна Павлова. Тя посочи, че месеците на подготовка са били в няколко направления – да се менажира потокът от фалшиви новини, председателството да се подготви политически, организационно и логистично, както и да се сведат очакванията до реалистичните. „Имахме и индиректни цели. Важна индиректна цел, която успяхме да постигнем, бе да променим имиджа на България. Това е една от големите цели, които към днешна дата мога да кажа, че е постигната. Постигнахме целта да променим коренно и трайно имиджа на България, усещането за това какъв е потенциалът на България, което изглеждаше почти немислимо и заради фалшивите новини, и заради политическата ситуация“, добави Лиляна Павлова. В лекцията си Лиляна Павлова подчерта, че страната ни е доказала, че може да налага темите на деня и да ги отстоява, за което са били необходими сериозни усилия. „Анализирахме много идеи, правихме проучвания, защото трябваше да намерим темата, с която България да бъде запомнена и то в сложна геополитическа обстановка – новият вид политика на президента на САЩ, която отрича наложени правила, за които години наред държавни лидери са се борили, ситуацията в Близкия изток, бежанската криза и брекзит. Темата, която лично премиерът наложи, бе Западните Балкани. Решението беше тежко, рискът, който премиерът пое, беше голям. Успяхме за една година, след тежки дипломатически формални и неформални преговори, да я наложим, да влезе в дневния ред и сега тази тема е препотвърдена от всички. Имаме пълна приемственост и от следващите председателства. Всички са повече от убедени, че ако интеграцията на Западните Балкани не е факт, би било пагубно за Европа. Така, както Балканите имат нужда от Европа, така и Европа има нужда от Балканите. Това са нови възможности за инвестиции в пътна инфраструктура, енергийна инфраструктура, образователна инфраструктура“, заяви Лиляна Павлова. Според нея това ще направи Европа по-стабилна и по-сигурна.  \r\nМарияна ВАЛЕНТИНОВА", "date": "2018.09.01", "title": "Министър Лиляна Павлова: България зае важно и стратегическо място в света и ЕС"}
{"url": "http://www.focus-news.net/news/2018/09/01/2562268/kathimerini-gartsiya-e-ray-za-turskite-prestapnitsi-zayavi-mevlyut-chavushoglu.html", "text": "Гърция се е превърнала в „сигурен рай“ за турските престъпници като например осемте офицера, които избягаха в Гърция след проваления опит за преврат през 2016 година, заяви министърът на външните работи на Турция Мевлют Чавушоглу, предава електронното издание на гръцкия вестник  Kathimerini . \r\nВ коментар публикуван в гръцкия вестник „Та Неа“ в събота, Чавушоглу твърди, че е дълбоко натъжен от решенията, взети от гръцката правосъдна система по отношение на осемте турски офицери и настоя, че Анкара няма да отстъпи в стремежа си да ги изправи пред правосъдие. \r\n„Ние сме решени, че ще осигурим екстрадицията на замесените в опита за преврат“, заяви той, добавяйки че гръцко-турските отношения не са в най-добрата си форма. \r\nЧавушоглу предупреди и Кипър да не продължава с газовите си сондажи в изключителната си икономическа зона. „Ако те (гръцките киприоти) все още мисля, че няма какво да губят, значи правят голяма грешка“, заяви той. \r\nАнкара възрази срещу енергийните планове на Никозия, твърдейки че те нарушават турските териториални води.  Йонислав Дочев", "date": "2018.09.01", "title": "Kathimerini: Гърция е рай за турските престъпници, заяви Мевлют Чавушоглу"}
{"url": "http://www.focus-news.net/news/2018/09/01/2562288/nyama-dostap-do-sayta-na-noi.html", "text": "Няма достъп до сайта на Националния осигурителен институт, сочи проверка на  \"Фокус\" . Все още няма официална информация каква е причината за проблема и кога ще бъде отстранен.", "date": "2018.09.01", "title": "Няма достъп до сайта на НОИ"}
{"url": "http://www.focus-news.net/news/2018/09/01/2562285/dimitar-damyanov-kmet-na-selo-kulata-okolo-3-km-e-kolonata-ot-leki-i-tovarni-avtomobili-kam-gartsiya.html", "text": "Към този момент колоната от леки и товарни автомобили е около 3 км. Преминава се през пункт „Кулата“, но бавно. Това каза за  Радио „Фокус“ – Пирин  кметът на петричкото село Кулата Димитър Дамянов. Той обясни, че през целия ден движението в посока Гърция е натоварено. Кметът уточни, че е създадена необходимата организация от „Пътна полиция“ – Благоевград и Главна дирекция „Гранична полиция“. На много места по трасето са разположени пунктове от служители на реда, които спомагат за по-добра организация на движението. \r\nЛивия НИНОВА", "date": "2018.09.01", "title": "Димитър Дамянов, кмет на село Кулата: Около 3 км е колоната от леки и товарни автомобили към Гърция"}
{"url": "http://www.focus-news.net/news/2018/09/01/2562291/pazardzhik-v-tezhko-sastoyanie-sa-dvama-ot-postradalite-pri-katastrofata-v-rayona-na-105-km-na-avtomagistrala-trakiya.html", "text": "В тежко състояние са двама от пострадалите при катастрофата в района на 105 км на автомагистрала „Тракия“. Това съобщи за  Радио „Фокус“ – Пазарджик  говорителят на ОДМВР-Пазарджик Мирослав Стоянов. Единият е с ампутиран крак и с политравми и е откаран в болница „Свети Георги“ в Пловдив. Другият е в болницата в Пазарджик и е с опасност за живота със сериозни наранявания. Другите двама пострадали при катастрофата са настанени в болницата в Пазарджик, като при тях нараняванията са по-леки.", "date": "2018.09.01", "title": "Пазарджик: В тежко състояние са двама от пострадалите при катастрофата в района на 105 км на автомагистрала „Тракия“"}
{"url": "http://www.focus-news.net/news/2018/09/01/2562286/magdalena-miltenova-bssit-kulturata-i-povedenieto-na-vodachite-na-prevozni-sredstva-e-mnogo-vazhen-faktor-za-bezopasnostta-na-patya.html", "text": "Културата и поведението на водачите на превозни средства е много важен фактор за безопасността на пътя. Това каза в интервю за  Агенция „Фокус“  председателят на Браншовия съюз за стопанска инициатива в транспорта Магдалена Милтенова. По думите й причината за катастрофата на 25 август край Искърското дефиле, където загинаха 17 души, а други 21 пострадаха, е комплексна. „Както вече всички казваме многократно, причините за тази катастрофа не са само коланите и не е само пътят, всичко е цялостна“, посочи Милтенова. Според нея абсолютно всички обстоятелства, които касаят полагането на асфалт и обезопасяването на пътя, водят до тези непредвидими катастрофи. „Това, което е много важно да кажем, е че културата и поведението на пътя е много важен фактор, защото има много шофьори, които въобще не се съобразяват, че автобусът все пак превозва много пътници“, обясни тя.  По думите й тези шофьори не се интересуват от това, че тежестта и тонажът на автобуса е много по-голям от този на лекия автомобил и многократно се случва автомобили, които изпреварват автобуси, да ги засичат неправомерно.  \r\nНа въпрос във връзка с това, че при разследване на пътната настилка на отсечката при Искърското дефиле, на мястото на тежкия инцидент, лабораторни тестове са показали, че в асфалта има наличие на варовик, смятате ли, че това количество, което е открито създава предпоставки за по-хлъзгав път, тя отговори, че според експертите, този вид варовик се шлифова или полира и в тази посока той става изключително хлъзгав и няма сцепление на гумите с асфалта  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.01", "title": "Магдалена Милтенова, БССИТ: Културата и поведението на водачите на превозни средства е много важен фактор за безопасността на пътя"}
{"url": "http://www.focus-news.net/news/2018/09/01/2562292/burgas-natovareno-e-dvizhenieto-v-oblastta.html", "text": "Натоварено е движението в областта, предаде репортер на  Радио „Фокус“ – Бургас . Интензивен е автомобилният трафик по пътя Бургас – Слънчев бряг в района на кръстовищата с кръгово движение при Поморие. Интензивно е и на юг от Бургас в посока Созопол в района на база Атия. Натоварено е движението и по АМ „Тракия“ в района на Бургас, такова е движението и на входно-изходните пътни артерии на града. \r\nВ Бургас по-натоварено е движението по бул. „Тодор Александров“ и в двете посоки, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. Нормален е трафикът по централните бургаски улици – „Христо Ботев“, „Иван Вазов“, „Генерал Гурко“ и „Цар Симеон“. \r\nМария ГЕОРГИЕВА", "date": "2018.09.01", "title": "Бургас: Натоварено е движението в областта"}
{"url": "http://www.focus-news.net/news/2018/09/01/2562287/gd-granichna-politsiya-izklyuchitelno-natovaren-e-trafikat-na-balgaro-gratskata-granitsa.html", "text": "Изключително натоварен е трафикът на българо-гръцката граница. Това съобщи за  Радио „Фокус“ – Пирин  дежурният служител в Главна дирекция „Гранична полиция“. Особено натоваренo е на граничен пункт „Кулата“, където се е образувала километрична колона от автомобили. Причината е, че много български и румънски автомобили пътуват към гръцкото море. Дежурният не се ангажира с това колко голяма е колоната, тъй като обясни, че това е променлива величина и няма как да бъде измерена с точност. Натоварен е ѝ трафикът на граничен пункт „Илинден“, но няма данни за образуването на сериозни задръствания. Създадена е необходимата организация от страна на Главна дирекция „Гранична полиция“ с цел подпомагане на движението към южната ни съседка. \r\nОт Областно пътно управление – Благоевград също потвърдиха, че трафикът е много интензивен в посока Гърция, като най-натоварен е участъка преди ГКПП „Кулата“. Дежурният служител каза още, че до този момент няма регистрирани тежки пътни инциденти. \r\nЛивия НИНОВА", "date": "2018.09.01", "title": "ГД „Гранична полиция“: Изключително натоварен е трафикът на българо-гръцката граница"}
{"url": "http://www.focus-news.net/news/2018/09/01/2562290/ministar-nikolina-angelkova-nad-52-miliona-turisti-sa-posetili-stranata-ni-prez-parvite-7-mesetsa-na-godinata.html", "text": "Министърът на туризма Николина Ангелкова откри във Велинград кръгла маса посветена на балнео и СПА дестинациите, предаде репортер на  Радио \"Фокус\" -  Пазарджик . Министър Ангелкова посочи, че за първите седем месеца на годината над 5,2 милиона са туристите, посетили страната ни. \"Това е 7% ръст в сравнение с предходните години. Туристите, които посещават България са много и това я определя като устойчива туристическа дестинация\", каза също Ангелкова. Тя даде като пример с последните три години, през които е отчетен ръст съответно 17% а за 2016 година, 9% за 2017 година и очакван ръст около 7-8% през тази година.  Министърът на туризма посочи също, че и Велинград се оформя като устойчива дестинация не само за българите, но и за чужденците. Тя обяви именно в СПА столицата на Балканите началото на Третото издание на Годишните награди в туризма в 17 категории. Гласуването за определяне на тазгодишните носители в различните категории ще продължи до края на годината. \r\nВаня НИКОЛОВА", "date": "2018.09.01", "title": "Министър Николина Ангелкова: Над 5,2 милиона туристи са посетили страната ни през първите 7 месеца на годината"}
{"url": "http://www.focus-news.net/news/2018/09/01/2562294/plovdiv-natovareno-e-dvizhenieto-po-tsentralnite-ulitsi-i-bulevardi-v-grada.html", "text": "Натоварено е движението по централните улици и булеварди в Пловдив, предаде репортер на  Радио „Фокус“-Пловдив . Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Възможно е да бъде въведено временно ограничение на движението по ул. „Коматевско шосе” и по ул. „Захаридово”, в отсечката до кръстовището с ул. „Драговец” във връзка с провеждането на футболната среща между отборите на „Ботев“ и ЦСКА-София и с придвижване феновете им. Пътните настилки са сухи. \r\nМария РУСЕВА", "date": "2018.09.01", "title": "Пловдив: Натоварено е движението по централните улици и булеварди в града"}
{"url": "http://www.focus-news.net/news/2018/09/01/2562282/sdsm-kampaniyata-za-referenduma-ne-e-nito-partiyna-nito-izborna.html", "text": "„ВМРО-ДПМНЕ не знае как да функционира в нормални, законни и демократични условия, не знае що е това разделяне на партията от държавата и затова очевидно разпространява фалшиви новини и манипулации. ВМРО-ДПМНЕ създаде заробена държава, свикнала на злоупотреби с държавните ресурси, но сега е различно, Македония се гради като държава, която работи за гражданите, по европейски правила“, се казва в изявление на Социалдемократическия съюз на Македония (СДСМ), цитирано от македонската информационна агенция  „Макфакс“ . \r\nСпоред партията, няма никаква злоупотреба на държавни средства, нито пък на ресурси, каквито обвинения бяха отправени от опозиционната ВМРО-ДПМНЕ. \r\n„Кампанията за референдума не е нито партийна, нито изборна. Съвършено ясно е, че информационната кампания за референдума е за бъдещето, за придобивките от процеса на евроинтеграцията и членството в ЕС и НАТО, за реализиране на националните и държавни интереси на Македония. Влизането в ЕС и НАТО и гарантирането на македонското бъдеще е над всички политически партии, над всички междупартийни спорове. ВМРО-ДПМНЕ трябва да престане да разпространява фалшиви новини и да бъде завършен процесът на гарантиране на македонското бъдеще като равноправен член на ЕС и НАТО“, се добавя в декларацията на управляващата партия.  Йонислав Дочев", "date": "2018.09.01", "title": "СДСМ: Кампанията за референдума не е нито партийна, нито изборна"}
{"url": "http://www.focus-news.net/news/2018/09/01/2562296/saytat-na-noi-veche-e-dostapen.html", "text": "Сайтът на Националния осигурителен институт вече е достъпен, сочи проверка на  \"Фокус\" . Няма официална информация каква е причината сайтът да бъде временно недостъпен.", "date": "2018.09.01", "title": "Сайтът на НОИ вече е достъпен"}
{"url": "http://www.focus-news.net/news/2018/09/01/2562298/daily-sabah-krayat-li-e-tova-na-partnyorstvoto-mezhdu-turtsiya-i-sashti.html", "text": "Турският журналист Кълъч Бугра Канат в колонка за електронното издание на турския вестник   Daily Sabah   пише за партньорството между Турция и САЩ, напрежението между двете съюзни държави и идва ли краят на всичко това. Агенция „Фокус“ представя материала без редакторска намеса. \r\nИма много въпроси около бъдещето на турско-американското партньорство в последните няколко седмици. Има песимисти, които спорят, че отношенията никога няма да се възстановят от турбуленцията, в която навлязоха и това историческо партньорство ще се разпадне. Има и оптимисти, сега по-малко като брой и по-предпазливи отколкото бяха преди, които виждат сегашното състояние на отношенията като просто една фаза на турско-американските отношения, които понякога са били нестабилни, но като цяло са устойчиви. За песимистите, последната фаза на кризата между двете държави, която избухна като резултат от процеса срещу свещеник Андрю Брънсън, е само симптом за разпадащите се отношения. За предпазливите оптимисти, причината за кризата е породена от неразбирателствата и липсата на комуникация, която беше налице между лидерите на двете държави. \r\nВажно е да се разбере, че партньорството между двете държави достигна до определена точка в края на Студената война. През 90-те години на 20 век партньорството имаше шанс да се възроди и започне на чисто от двете страни. Въпреки това американската администрация предпочете да преследва политика на установяване на „ad hoc“ партньорства през този период и съюзниците в НАТО се провалиха в това да се реформират и да обновят природата на Алианса. Турция и САЩ също направиха „ad hoc“ алианси в Персийския залив и по време на хуманитарната намеса в Сомалия. Тези партньорства се превърнаха в правило на играта. Въпреки това, когато навлязохме в новия век, двете държави започнаха да имат несъгласия по отношение на кризисните райони. Различията на интересите и притесненията достигнаха до висока точка във войната в Ирак и от тогава в повечето близкоизточни кризи двете държави се провалиха в това да постигнат сходство в политиките си. Това накара някои наблюдатели да предложат концепцията за „транзакционни отношения“ като дефиниция на новото състояние на турско-американските отношения. \r\nВ тази нова концептуална рамка тези наблюдатели очакваха, че двете държави ще могат да работят в някои области на сходство и да се опитат да не доведат отношенията до ръба при случай на несъгласие в интересите. Въпреки това, в последното десетилетие видяхме, че това е сравнително трудно уравнение за поддържане. На първо място, районите с несходства в интересите станаха твърде големи за управление. \r\nНещо повече, американската страна доведе нивото на кризата до значителен разрив. Особено в последните няколко години, имаше постоянна заплаха към Турция за налагане на санкции за различни неща, от ракетните системи С-400 до случая с Брънсън. Нямаше очевидна асиметрия по отношение на реакциите на двете държави към различните кризи. Второ, имаше голям проблем в доверието. Помощта на САЩ към свързаните с ПКК Народни отряди за защита (YPG), арестът на турския банкер Хакан Атила и начинът, по който неговият процес беше проведен, присъствието на Фетуллах Гюлен, лидерът на ФЕТО, в САЩ и всички други дипломатически инциденти, извършени от различни институции на САЩ срещу Турция допринесоха за тази криза на доверие и увереност. Не беше само Турция, но и много от съюзниците на САЩ пострадаха от същия проблем в отношенията си с Вашингтон. В тези несигурни времена беше много трудно да се установи транзакционно партньорство. \r\nВ това кризисно стечение на обстоятелствата за двустранните отношения е важно да се осъзнае, че отношенията се нуждаят от нова концептуална рамка. Това ще изисква поетапен подход, който ще започне с използването на ефективни дипломатически механизми за намиране на общи черти в кризисните райони. Установените работни групи след посещението на бившия държавен секретар Рекс Тилърсън могат да бъдат първа стъпка за това. Истина е, че двете държави могат да работят заедно в някои критични райони. От Афганистан до Балканите, от енергийната сигурност до войната срещу тероризма, двете държави споделят важни цели; въпреки това, последните кризи демонстрират, че тези общи цели не могат да генерират стратегическо партньорство. Това, което трябва да се направи в предстоящия период, е двете държави да започнат стратегически диалог, който ще определи ключовите райони на геополитическо значение. Това ще бъде ключово, за да се придаде някакъв смисъл и съдържание на партньорството. Те трябва да установят работеща връзка, за да спрат разпространението на кризата в различни райони. Задържането и контролирането на кризата е първата стъпка, която трябва да бъде предприета. Преговарящите и дипломатите трябва да бъдат иновативни и креативни, за да се справят с кризата и да я приключат. В частност САЩ, които наложиха неприемливи мерки срещу Турция по време на тази криза, трябва да разберат, че публичното мнение е много важна част от механизмите за взимане на решения. Реакцията на Турция към САЩ не трябва да бъде подценявана. За разлика от други държави, външната политика е значителна част от публичното мнение и ще продължи да бъде такава.  Йонислав Дочев", "date": "2018.09.01", "title": "Daily Sabah: Краят ли е това на партньорството между Турция и САЩ?"}
{"url": "http://www.focus-news.net/news/2018/09/01/2562293/blagoevrad-ostavat-chasove-do-golemiya-final-na-mezhdunarodniya-turnir-kupite-na-obshtina-blagoevgrad.html", "text": "Остават часове до големия финал на Международния турнир „Купите на Община Благоевград“. Това съобщиха от пресцентъра на  община Благоевград . От 22.00 часа днес на стадион „Христо Ботев“ ще бъде истински футболен празник. Осем отбора от  България, Португалия, Хърватска, Сърбия, Кипър показаха класа и футбол на световно ниво в рамките на една седмица. Финалите се провеждат на стадион „Христо Ботев“. Срещите за 3 и 4-то място са от 19.00 часа, а определящият първо място мач започва от 20.30 часа.  \r\nКласирането до този момент определи  8-мо място за ОФК „Пирин“, 7-мо за ФК „Апоел“, 6-то за ПФК „Славия“ и 5-то за ПФК „ЦСКА“.  \r\nПо традиция, награждаването ще се проведе след последната и решаваща среща. Кой ще грабне първото място, жители и гости на Благоевград могат да видят на стадион „Христо Ботев“ от 20.30 часа. Входът, за всички почитатели на един от най- обичаните спортове, е свободен.", "date": "2018.09.01", "title": "Благоеврад: Остават часове до големия финал на Международния турнир „Купите на Община Благоевград“"}
{"url": "http://www.focus-news.net/news/2018/09/01/2562300/sport-kimi-raykonen-specheli-kvalifikatsiyata-za-gran-pri-na-italiya.html", "text": "Състезателят на Ферари Кими Райконен спечели днешната квалификация за Гран при на Италия. На пистата „Монца“ той направи обиколка за 1 минута, 19 секунди и 119 хилядни, подобрявайки досегашния рекорд за най-бърза обиколка на тази писта, принадлежащ на Хуан Пабло Монтоя от 2004 година. На второ място остана съотборникът му Себастиан Фетел, а трети е пилотът на Мерцедес Люис Хамилтън. Състезанието за голямата награда на Италия е утре от 16:10 часа.", "date": "2018.09.01", "title": "Спорт: Кими Райконен спечели квалификацията за Гран при на Италия"}
{"url": "http://www.focus-news.net/news/2018/09/01/2562299/ministar-lilyana-pavlova-10-mlrd-evro-shte-badat-investirani-za-svarzanost-na-balkanite.html", "text": "10 млрд. евро ще бъдат инвестирани за свързаност на Балканите. Това каза министърът на Българското председателство на Съвета на ЕС Лиляна Павлова, която участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна.  Лиляна Павлова посочи като ключово постижение срещата на върха в ЕС – Западни Балкани, която се проведе през май в София, допълвайки, че Декларацията от София и Приоритетната програма от София са потвърдили Европейската перспектива на Западните Балкани. Всички партньори са се съгласили да инвестират в свързаността и са поставени конкретни цели в полза на гражданите на Европейския съюз и региона, подчерта министър Павлова. „Получихме политическа подкрепа, но важен е и дневният ред, който много ясно и конкретно очертава стъпките напред за следващите 10 години, свързани с проектите в различни сфери. Ползите са в много направления - тази инфраструктура, това развитие, този икономически просперитет, ние сме част от Балканите и една голяма част от тези 10 млрд. инвестиции за свързаност ще дойдат в България и нашата свързаност в този регион“, заяви министър Лиляна Павлова.  Тя бе категорична, че икономическите ползи от Българското председателство на Съвета на ЕС са безспорни. Анализирайки резултатите от председателството, Лиляна Павлова отбеляза развитието на административния капацитет, който според нея трябва да бъде привнесен като опит във всички национални секторни политики. Според нея когато има ясен план, мотивация и процедура, администрацията работи, обединена в една кауза. „Администрацията ни може да работи ефективно, важно е да бъде създаден добър механизъм да го прави. Имаме много подготвени хора, много експерти на всички нива”, посочи Лиляна Павлова. По думите й българите трябва да имат повече увереност, не самочувствие без покритие, но увереност в знанията и възможностите си. „Трябва да запазим енергията, капацитета и стимула, който показахме по време на председателството. Трябва да си вярваме повече, защото сме част от Европа и участваме равностойно в процесите. Когато имаме самочувствие и аргументи, можем да сме убедителни и да помогнем истината да надделее над фалшивите новини”, заяви Лиляна Павлова. Министърът отбеляза, че чрез непрекъснатата работа на всички нива трендът при отразяване на положителните и отрицателните новините за председателството е обърнат в посока на повече положителни новини. Лиляна Павлова изрази мнение, че неуважението към държавата и институциите е недопустимо за един политик, но и за всеки гражданин. „Защото държавата сме всички ние”, каза Лиляна Павлова. \r\nМарияна ВАЛЕНТИНОВА", "date": "2018.09.01", "title": "Министър Лиляна Павлова: 10 млрд. евро ще бъдат инвестирани за свързаност на Балканите"}
{"url": "http://www.focus-news.net/news/2018/09/01/2562289/aleksandar-vuchich-trudno-e-da-se-nameri-reshenie-za-kosovo.html", "text": "Президентът на Сърбия Александър Вучич заяви в събота, че вече става все по-ясно, че ще бъде трудно да се стигне до каквото и да е решение за Косово, предава скопската електронна медия  „Нова ТВ“ . \r\n„Ние ще продължим да предлагаме мир и компромисно решение и да търсим онова, което е възможно, реално, справедливо и рационално за сръбския народ и сръбската държава“, заяви Вучич по време на откриването на Жежелевия мост в Нови Сад, където гост беше и еврокомисарят Йоханес Хан. \r\nСпоред думите на сръбския президент, „тези в Сърбия, които търсят ‚нищо‘ и се надяват, че Сърбия получава ‚едно голямо нищо‘, трябва да продължат да се радват, защото всичко е насочено към успеха на Сърбия по въпроса с Косово“. \r\n„Когато чуете за какво се застъпват хърватският премиер Андрей Пленкович, председателят на Съвета на министрите на Босна и Херцеговина Денис Звиздич и някои други, тогава на всички сърби и граждани на Сърбия е ясно кой се бори за запазване и отстояване на нашите национални и държавни интереси“, добави сръбският президент. \r\nТой заяви, че е очаквал политическите му опоненти в Сърбия да организират празненства заради изявленията на отделни официални лица от Европа и Албания, че границите няма да се променят, но според него те са забравили да кажат, че това се отнася само за границите на независимо Косово. \r\n„Те умишлено работиха за целостта на независимо Косово и само се правиха, че привидно защитават нашите държавни и национални интереси. Това представлява голям проблем за нас“, заключи Вучич.  Йонислав Дочев", "date": "2018.09.01", "title": "Александър Вучич: Трудно е да се намери решение за Косово"}
{"url": "http://www.focus-news.net/news/2018/09/01/2562303/pregled-na-mezhdunarodnite-novini-do-18-chasa-agentsiya-fokus.html", "text": "Европейският комисар по разширяването Йоханес Хан заяви, че всяко споразумение между Сърбия и Косово трябва да допринесе за мира и стабилността на Западните Балкани и че е постигнат напредък в диалога между Белград и Прищина, въпреки че е твърде рано да се говори за подробности, предава скопският телевизионен   „Канал 5“. \r\nХан направи това изявление преди неформалната среща на външните министри на ЕС във Виена, на която ще присъстват представители на страните кандидатки за членство в Съюза. \r\n„Споразумението между Сърбия и Косово трябва да бъде развито от лидерите на двете страни. Напредъкът е постигнат, но е твърде рано да се обсъждат подробностите. Ясно е, че всяко споразумение трябва да допринесе за мира и стабилността в региона на Западните Балкани“, заяви Хан. \r\n***  Външният министър на Русия Сергей Лавров смята убийството на ръководителя на непризнатата Донецка Народна Република Александър Захарченко за провокация, целяща провала на Минските споразумения, предава  ТАСС. \r\n„Провокацията на Украйна е явно насочена към провала на изпълненията на Минските споразумения“, заяви Лавров. Той допълни, че договореностите „и така не се изпълняват от властите в Киев. \r\nЛавров също така смята, че след убийството на Захарченко не може да става дума за среща на високо равнище в „Нормандски формат“  в близко време. \r\n„В настоящата ситуация е невъзможно да се говори за скорошни срещи в „Нормандски формат“, както това много се иска от нашите европейски партньори“, заяви министърът. Той оцени, че „това е сериозна ситуация, която трябва да се анализира“.   \r\n***   Привържениците на обединението между Молдова и Румъния са се събрали на митинг на централния площад в Кишинев, предава   РИА Новости. \r\nПред сградата на правителството са се събрали около 1000 души, развяващи знамената на Румъния и на Молдова. Полицията е мобилизирала сили за осигуряването на сигурността по време на събитието. \r\n„Единствената цел на нашия манифест е декларацията за обединението. Няма да си тръгнем, докато не я получим от парламента“, заяви един от организаторите на митинга Джеордже Симион. Според него митингът ще носи мирен характер и няма други цели и идеи, освен обединението между двете държави. \r\n„Трябва да извършим обединение през 2018 г. Не са ни нужди избори, за да не изпуснем възможността“, допълни организаторът. \r\n***  Европейският комисар по разширяването и политиката на добросъседство Йоханес Хан по време на срещата си в събота с министър-председателя на Сърбия Ана Бърнабич е разговарял за бъдещите стъпки в присъединяването на Сърбия към Европейския съюз, за диалога Белград-Прищина, както и за други теми, предава скопското електронно издание  „Плюс Инфо“ . \r\nХан написа в социалната мрежа „Туитър“, че е имал „много добра“ среща със сръбския премиер. Той добави, че са разговаряли за „предстоящите стъпки в присъединителните преговори на Сърбия, диалога между Белград и Прищина, върховенството на закона, както и преразглеждането на конституцията в областта на правосъдието“. \r\n„Приветствам създаването на съвместна работна група за медийна стратегия“, написа още еврокомисарят. \r\nТой пристигна в Белград в петък вечерта и се срещна със сръбския президент Александър Вучич. В събота те ще присъстват на откриването на мост в Белград, в чието изграждане ЕС е вложил 30 милиона евро. \r\n***  Вицепремиерът и министър на отбраната на Македония Радмила Шекеринска заяви в събота, по време на традиционната международна конференция „Дубровник форум“, че подкрепа позицията на министъра на външните работи на България Екатерина Захариева, предава скопският телевизионен канал  „ТВ 21“ . \r\n„Напълно се съгласявам със Захариева“, заяви Шекеринска пред присъстващите на форума, „че много ни критикуваха за договора с България, но сега гражданите от двете страни смятат, че това е гаранция за стабилност“. \r\n„Няма замразени конфликти, а само замразени решения“, добави тя. \r\nПо време на обръщението си, Екатерина Захариева поздрави и своите колеги от Македония и Гърция, Никола Димитров и Никос Коцияс, за подписването на договора за името и пожела успех на предстоящия форум. \r\nФорумът в Дубровник беше открит от хърватския премиер Андрей Пленкович, а във фокуса на дискусиите е необходимостта Европа да стане по-силна и да се справи с миграцията, нарастването на популизма и заплахата за нейните основни ценности. \r\n***  Гърция се е превърнала в „сигурен рай“ за турските престъпници като например осемте офицера, които избягаха в Гърция след проваления опит за преврат през 2016 година, заяви министърът на външните работи на Турция Мевлют Чавушоглу, предава електронното издание на гръцкия вестник  Kathimerini . \r\nВ коментар публикуван в гръцкия вестник „Та Неа“ в събота, Чавушоглу твърди, че е дълбоко натъжен от решенията, взети от гръцката правосъдна система по отношение на осемте турски офицери и настоя, че Анкара няма да отстъпи в стремежа си да ги изправи пред правосъдие. \r\n„Ние сме решени, че ще осигурим екстрадицията на замесените в опита за преврат“, заяви той, добавяйки че гръцко-турските отношения не са в най-добрата си форма. \r\nЧавушоглу предупреди и Кипър да не продължава с газовите си сондажи в изключителната си икономическа зона. „Ако те (гръцките киприоти) все още мисля, че няма какво да губят, значи правят голяма грешка“, заяви той. \r\nАнкара възрази срещу енергийните планове на Никозия, твърдейки че те нарушават турските териториални води. \r\n***  Поне 30 нигерийски военнослужещи са били убити в схватка с терористичната групировка „Боко Харам“, които са нападнали военна база в североизточната част на Нигерия, близо до границата с Нигер, заявиха двама военни източници пред  AFP  в събота. \r\nДесетки джихадисти на „Боко Харам“ в камиони са щурмували базата в село Зари в северния щат Борно в четвъртък вечерта и бързо са я превзели след жестока схватка, в която 30 войници са били убити, поясниха източниците. \r\n***  Полицията на Босна и Херцеговина в нощта между петък и събота е открила 50 мигранти от Афганистан, Ирак и Пакистан, скрити в товарен влак, който е влязъл от Сърбия, предава македонската електронна медия  „Нова ТВ“ . \r\nМигрантите били спрени край Зворник. По време на полицейското претърсване, част от тях са избягали към Сърбия, докато останалите, които били заловени от полицията, били върнати в Сърбия от страна на босненските власти. \r\n***  Иран планира да засили своя капацитет на балистични и крилати ракети, както и да се сдобие с ново поколение бойни изтребители и подводници, съобщи иранската държавна информационна агенция „IRNA“, цитирайки висшестоящ представител на иранското министерство на отбраната, предава  Reuters . \r\n„Увеличаването на капацитета на балистичните и крилати ракети… и придобиването на ново поколение изтребители и тежки и широкообхватни плавателни съдове и подводници с различни бойни способности са сред новите планове на това министерство“, заяви Мохамад Ахади, заместник-министър на отбраната по международните въпроси, предава „IRNA“. \r\nГоворейки пред чуждестранни военни аташета в Техеран, Ахади е заявил, че международните санкции са се провалили да възпрепятстват развитието на оръжейната индустрия на Иран. \r\n„Имаме нужната инфраструктура и това, от което имаме нужда, е да правим изследвания и развитие и в същото време да обновяваме и подобряваме отбранителната индустрия, докато разчитаме на много високия научен капацитет на страната и десетките хиляди кадри в техническите полета и инженерството“, твърди той. \r\n***  Президентът на Сърбия Александър Вучич заяви в събота, че вече става все по-ясно, че ще бъде трудно да се стигне до каквото и да е решение за Косово, предава скопската електронна медия  „Нова ТВ“ . \r\n„Ние ще продължим да предлагаме мир и компромисно решение и да търсим онова, което е възможно, реално, справедливо и рационално за сръбския народ и сръбската държава“, заяви Вучич по време на откриването на Жежелевия мост в Нови Сад, където гост беше и еврокомисарят Йоханес Хан. \r\nСпоред думите на сръбския президент, „тези в Сърбия, които търсят ‚нищо‘ и се надяват, че Сърбия получава ‚едно голямо нищо‘, трябва да продължат да се радват, защото всичко е насочено към успеха на Сърбия по въпроса с Косово“. \r\n„Когато чуете за какво се застъпват хърватският премиер Андрей Пленкович, председателят на Съвета на министрите на Босна и Херцеговина Денис Звиздич и някои други, тогава на всички сърби и граждани на Сърбия е ясно кой се бори за запазване и отстояване на нашите национални и държавни интереси“, добави сръбският президент. \r\nТой заяви, че е очаквал политическите му опоненти в Сърбия да организират празненства заради изявленията на отделни официални лица от Европа и Албания, че границите няма да се променят, но според него те са забравили да кажат, че това се отнася само за границите на независимо Косово. \r\n„Те умишлено работиха за целостта на независимо Косово и само се правиха, че привидно защитават нашите държавни и национални интереси. Това представлява голям проблем за нас“, заключи Вучич. \r\n***  Успешният референдум е само начин да се получи политическа легитимност за договора за името с Гърция, но това няма да е претекст той да стъпи в сила, заяви министърът на външните работи на Македония Никола Димитров, предава скопският телевизионен канал  „Телма“ . \r\nТой посочи, че само чрез конституционни промени договорът може да бъде ратифициран. Димитров смята, че това ще се случи с гласуване в парламента. Това е най-позитивният сценарий според него, но външният министър не изключва и възможността за нови избори, ако в парламентът не бъде осигурено мнозинство от две трети, когато бъде гласуван договорът. \r\nДимитров отправи и апел към опозиционната ВМРО-ДПМНЕ да призове своите гласоподаватели да излязат на референдума, независимо дали ще гласуват със „За“ или „Против“. Партиите трябва да се надпреварват в политически аспект в много области, но не и за толкова важен въпрос, какъвто е референдумът за името, смята македонският първи дипломат. \r\nТой се срещна в събота следобед с кмета на Тетово Теута Арифи, която призова гражданите да дадат своя глас на предстоящия референдум. Само чрез решаването на въпроса за името, Македония ще бъде по-стабилна, просперираща и част от голямото семейство на НАТО и ЕС, заяви Арифи. \r\n***", "date": "2018.09.01", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/01/2562304/ministar-lilyana-pavlova-nito-v-estoniya-nito-v-avstriya-vidyah-sabotirane-na-evropredsedatelstvoto-kakto-opitite-koito-byaha-napraveni-v-balgariya.html", "text": "Нито в Естония, нито в Австрия видях саботиране на европредседателството, както опитите, които бяха направени в България. Това каза министърът на Българското председателство на Съвета на ЕС Лиляна Павлова, която участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на  Радио „Фокус“ – Варна.  По време на Лятната академия министър Лиляна Павлова отговори на въпроси, отправени към нея от представители на младежката структура на ГЕРБ. Лиляна Павлова сподели, че за съжаление нито в Естония, нито в Австрия е видяла саботиране на европредседателството, както опитите, които бяха направени в България. „Бях в залата, когато Естония и Австрия представяха своите приоритети за европредседателството. И управляващи, и опозиция се подкрепяха в името на националния интерес“, добави Лиляна Павлова. Тя анонсира, че през септември в Залцбург предстои Среща на върха, на която ще присъства премиерът Бойко Борисов. Лиляна Павлова бе категорична, че фалшивите новини се оборват с аргументи и изрази задоволството си от усилията на българския еврокомисар Мария Габриел за направата на регламент за премахване на фалшивите новини и сайтове. Лиляна Павлова определи като положителни и приетите по време на Българското председателство на Съвета на ЕС Директиви, част от които са свързани с географското блокиране, системи за социална сигурност и социално осигуряване, както и запазване на програма „Еразъм +“ и удвояване на бюджета й.  \r\nМарияна ВАЛЕНТИНОВА", "date": "2018.09.01", "title": "Министър Лиляна Павлова: Нито в Естония, нито в Австрия видях саботиране на европредседателството, както опитите, които бяха направени в България"}
{"url": "http://www.focus-news.net/news/2018/09/01/2562301/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Условията за пътуване в областта са нормални. Времето е ясно и слънчево, настилките сухи. Температурата на въздуха е 32 градуса. Движението е спокойно. Допълнително въведени ограничения в региона няма. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. \r\nЛуиза ТРАНЧЕВА", "date": "2018.09.01", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/09/01/2562307/plovdiv-osmo-poredno-izdanie-na-muzikalniya-festival-sounds-of-the-ages-shte-se-provede-na-antichniya-teatar.html", "text": "Осмо поредно издание на музикалния фестивал „Sounds of the ages“ ще се проведе на Античния театър в Пловдив. Това съобщиха за  Радио „Фокус“ – Пловдив  организаторите на събитието. Програмата на музикалния фестивал включва три концерта, които ще се състоят в три последователни дни – на 21, 22 и 23 септември. Първата вечер на сцената на Античния театър ще излезе певицата Имелда Мей, известна като кралицата на рокабили и джазирания блус. На 22 септември ще се състои концерт на групата „Sons of Apollo“ с оркестъра на Държавна опера-Пловдив. В последната вечер на музикалния фестивал „Sounds of the ages“ ще бъде световната премиера на шоуто „Vivaldi Metal Project“. \r\n„Амбицията на фестивала е всяка година, в последните дни на лятото, да събира в сърцето на България феновете на рока и ценителите на изкуството за няколко незабравими дни в стария Пловдив“, коментират организаторите. \r\nТони МИХАЙЛОВ", "date": "2018.09.01", "title": "Пловдив: Осмо поредно издание на музикалния фестивал „Sounds of the ages“ ще се проведе на Античния театър"}
{"url": "http://www.focus-news.net/news/2018/09/01/2562308/nimh-utre-shte-bade-slanchevo-s-maksimalni-temperaturi-mezhdu-30-i-35.html", "text": "През нощта ще бъде ясно, а утре отново слънчево. Ще духа слаб, в Дунавската равнина и Източна България до умерен изток-североизточен вятър. Максимални температури между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Христо Христов. Атмосферното налягане през деня слабо ще се понижи, но ще остане близко до средното за месеца.   \r\nНад Черноморието ще бъде слънчево с до умерен североизточен вятър. Максималните температури ще са между 28° и 31°. Температурата на морската вода е 26-27°. Вълнението на морето ще бъде 2-3 бала. \r\nНад планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24°, на 2000 метра – около 17°. \r\nВ началото на следващата седмица ще се задържи предимно слънчево и все още с високи температури. Ще се усили вятърът от изток-североизток. Късно привечер в понеделник над западните райони ще се развие купесто-дъждовна облачност и на отделни места ще превали и прегърми. От вторник със северозападен вятър ще захладнее и в сряда дневните температури ще остават под 30°, в отделни райони и под 25°. Отначало, главно в западната половина от страната, а към сряда и на изток ще има валежи от дъжд, след обяд придружени с гръмотевици.", "date": "2018.09.01", "title": "НИМХ: Утре ще бъде слънчево, с максимални температури между 30° и 35°"}
{"url": "http://www.focus-news.net/news/2018/09/01/2562309/gl-inspektor-stoyan-stoyanov-rdpbzn-varna-gradat-shte-bade-domakin-na-svetoven-shampionat-po-pozharoprilozhen-sport-za-yunoshi-i-devoyki.html", "text": "Варна ще бъде домакин на Световен шампионат по пожароприложен спорт за юноши и девойки. Това каза в интервю за  Радио „Фокус“ – Варна  главен инспектор Стоян Стоянов от Регионална дирекция „Пожарна безопасност и защита на населението“ във Варна. Форумът ще се състои през последната седмица на месец септември и е част от събитията, свързани с отбелязването на 140-годишнината от създаването на пожарната служба във Варна. Организатори на форума са Международната спортна федерация на пожарникарите и спасителите, Главна дирекция „Пожарна безопасност и защита на населението“ – МВР, Българска федерация за пожароприложен спорт, като турнирът ще се състои и със съдействието на Община Варна. „Радваме се, че можем да бъде домакини на такъв сериозен форум, какъвто не е провеждат във Варна“, заяви главен инспектор Стоян Стоянов. Очаква се в състезанието да се включат над 10 държави, като форумът ще се състои на стадион „Локомотив“. \r\nПожарната във Варна отбелязва своята годишнина на 19 декември, когато през 1878 година на заседание на Общинския съвет по предложение на тогавашния кмет Велико Христов е взето решение да се закупят две ръчни помпи и принадлежности към тях. Варненският общински съвет назначава четирима човека, с което се поставя началото на организираното пожарно дело във Варна. \r\nМарияна ВАЛЕНТИНОВА", "date": "2018.09.01", "title": "Гл. инспектор Стоян Стоянов, РДПБЗН – Варна: Градът ще бъде домакин на Световен шампионат по пожароприложен спорт за юноши и девойки"}
{"url": "http://www.focus-news.net/news/2018/09/01/2562297/magdalena-miltenova-bssit-vavezhdaneto-na-zadalzhitelni-kolani-v-avtobusite-nyama-da-reshi-problema-s-bezopasnostta-na-patnitsite.html", "text": "Слагането на коланите няма да промени проблема с безопасността на пътя и по този начин не се решава ситуацията. Това каза в интервю за  Агенция „Фокус“  председателят на Браншовия съюз за стопанска инициатива в транспорта (БССИТ) Магдалена Милтенова. По думите й в цяла Европа тези автобуси се возят без колани. „Автобусите произведени преди 2008г. не са оборудване фабрично с колани и не би следвало да се променя тяхната конструкция“, посочи тя.  Според нея след като не можем да се справим с проблемите на пътя, това не значи, че трябва да променяме конструкцията на пътните превозни средства. „Сами разбирате, че няма как да се докаже дали един автобус е произведен с колан или без колан, и в този аспект ще започне едно безразборно слагане на колани и това няма да доведе до нищо добро“, коментира още Милтенова. Тя смята, че може би това ще застраши повече живота на хората. „Автобусът ако в дадена ситуация беше паднал по таван, а не по гуми  и не дай си Боже се беше възпламенил, какво точно щеше да се случи и дали тези колани щяха да спасят човешки животи“, уточни още председателят на Браншовия съюз за стопанска инициатива в транспорта. На въпрос, дали е правилен ли ходът на министър-председателя с отстраняването на тримата министри и до каква степен оставките решават проблема с пътната безопасност, тя отговори, че оставката сама по себе си не е критерий за решаване на проблем. „Той ще се реши, когато се направят съответните срещи със съответните министерства и бизнесът от наша страна, когато нещата се насочат към промяна на законодателството и спиране на нерегламентирани превози“, каза още тя.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.01", "title": "Магдалена Милтенова, БССИТ: Въвеждането на задължителни колани в автобусите няма да реши проблема с безопасността на пътниците"}
{"url": "http://www.focus-news.net/news/2018/09/01/2562312/predstoyashti-sabitiya-v-stranata-za-2-septemvri-agentsiya-fokus.html", "text": "*** \r\nОт 20.00 часа на площад „България“ председателят на Народното събрание Цвета Караянчева ще бъде гост на отбелязването на 71 години от създаването на Димитровград. \r\n*** \r\nОт 11.00 часа на лятната сцена при НДК до бул. \"Фритьоф Нансен\" (кино \"Кабана\") ще се проведе концерт на групата Lilly of the West. \r\n*** \r\nОт 10.00 часа пред кметството на село Присад, Община Созопол, ще се проведе събрание за създаване на инициативен комитет за провеждане на местен референдум с цел преминаване на селото към Община Бургас. \r\n*** \r\nОт 11.00 часа в ТК „Акве Калиде“ ще се проведат творчески работилнички за деца. \r\n*** \r\nОт 12.30 часа в лобито на х-л \"Мираж\" ще се проведе Пресконференция на АБВ Младежи.  \r\n*** \r\nОт 20.00 часа в Санитарно-оздравителен комплекс (СОК) – Камчия ще се състои официалното откриване на най-мащабното обучително събитие на БМЧК „Академия за доброволци“. \r\n*** \r\nОт 11.00 часа в Крайдунавския парк (в близост до входа на Видинския панаир) кметът на Община Видин Огнян Ценков ще открие Национална киноложка изложба за всички породи кучета и специализирана изложба за българско овчарско куче. \r\n*** \r\nОт 21.00 часа Огнян Ценков ще закрие Видински панаир 2018. Концертната програма ще завърши с участието на Борис Солтарийски. \r\n*** \r\nОт 10.00 часа в двора на закритото селско училище за втора поредна година село Слокощица ще бъде домакин на Фестивал на мераклиите. \r\n*** \r\nОт 8.30 часа в Ловеч ще се проведе петото поредно издание на детското вело състезание „Деца на колела”. \r\n*** \r\nОт 11.00 часа над село Сугарево, Мелнишко, ще бъде отбелязана 94-годишнината от смъртта на легендарния водач на ВМРО, Тодор Александров. \r\n*** \r\nОт 8.31 часа от гара Септември ще тръгне празнично пътуване на Родопската теснолинейка по маршрута Септември-Велинград. \r\n*** \r\nОт 11.00 часа на Мемориален комплекс „Военна гробница-1916“, с.Шуменци ще се състои национално честване на 102 години Тутраканска епопея. \r\n*** \r\nОт 12.00 часа ще бъде проведен Турнир по мазни борби в памет на легендарния борец Коджа Юсуф. \r\n*** \r\nОт 14.40 часа пред общината ще се състои награждаването на победителите в рали шампионата „Стари столици. \r\n*** \r\nОт 11.00 часа в Кукления театър ще бъде представена постановката „Дядо вади ряпа“.", "date": "2018.09.01", "title": "Предстоящи събития в страната за 2 септември (Агенция „Фокус“)"}
{"url": "http://www.focus-news.net/news/2018/09/01/2562305/mohamad-dzhavad-zarif-evropeyskite-darzhavi-tryabva-da-platyat-tsenata-za-polzite-ot-yadrenoto-sporazumenie-s-iran.html", "text": "Европейските държави трябва да предприемат действия и да са готови да платят цената, за да се радват на ползите от ядреното споразумение с Иран, заяви иранският външен министър Мохамад Джавад Зариф в събота, цитиран от държавната агенция „IRNA“, предава  Reuters . \r\n„Време е европейските държави да действат в допълнение с изразяването на политическия си ангажимент. Тези мерки може и да са скъпи, но ако държавите желаят да се радват на ползите и ако вярват, че ядреното споразумение е международно постижение, те трябва да бъдат готови да запазят това постижение“, заяви Зариф.  Йонислав Дочев", "date": "2018.09.01", "title": "Мохамад Джавад Зариф: Европейските държави трябва да платят цената за ползите от ядреното споразумение с Иран"}
{"url": "http://www.focus-news.net/news/2018/09/01/2562314/plamena-zayachka-pp-abv-mladezhi-dnes-pochitame-120-godishninata-ot-rozhdenieto-na-dimitar-talev.html", "text": "Днес почитаме 120-годишнината от рождението на Димитър Талев. Това каза за  Радио „Фокус“-Бургас  Пламена Заячка, новоизбраният председател на ПП АБВ-Младежи. По думите ѝ това е част от патриотичната инициатива на ПП АБВ – Младежи да се възроди любовта към българското. \r\n„В петък посетихме Регионалната библиотека „Пейо Яворов“ и дарихме 11 тома цялостно творчество на писателя. Днес бяхме в Драматичния театър „Адриана Будевска“, където подарихме тетралогията“, добави Заячка. Тя каза още, че цялостната програма на младежката група завършва с почитане паметта на Димитър Талев. \r\nМария ГЕОРГИЕВА", "date": "2018.09.01", "title": "Пламена Заячка, ПП АБВ-Младежи: Днес почитаме 120-годишнината от рождението на Димитър Талев"}
{"url": "http://www.focus-news.net/news/2018/09/01/2562315/sport-chelsi-pobedi-bornemut-s-20-kato-domakin.html", "text": "Отборът на Челси победи Борнемут като домакин с 2:0 в мач от четвъртия кръг на английската „Премиър лийг“. На стадион „Стамфорд Бридж“ точни за Челси бяха Педро в 72-ата и Еден Азар в 85-ата минута. Това е четвърта победа от четири мача за лондонския клуб и с този резултат те се изкачват до второто място като имат равни точки с първия Ливърпул, но по-лоша голова разлика. За Борнемут това е първа загуба за сезона и те остават на шеста позиция със 7 точки.", "date": "2018.09.01", "title": "Спорт: Челси победи Борнемут с 2:0 като домакин"}
{"url": "http://www.focus-news.net/news/2018/09/01/2562311/ministar-nikolina-angelkova-balgariya-e-destinatsiya-koyato-predlaga-dobro-kachestvo-na-razumna-tsena.html", "text": "Въпреки лошото време през юни и юли нямаме спадове при туристическия поток. Това каза пред журналисти във Велинград министърът на туризма Николина Ангелкова. Тя обясни, че само за тези два месеца е отчетен 24 процента ръст при туристите от Румъния. \"Германия запазва нивото си като през последните две години отчитаме 47 процента ръст. Имаме лек спад при руските туристи заради проблемите с рублата и активизирането на Турция, на като цяло приходите се увеличават. За първите седем месеца имаме 1,3 милиарда евро приходи и ръст при тях от 9,7 процента\", коментира Ангелкова. Тя допълни, че за 2017 година приходите са 6,9 милиарда лева, а ръстът им е 9,3 процента. \"България е дестинация, която предлага добро качество на разумна цена. Работим за договаряне на полети за туристи още от месец април до октомври\", каза също Ангелкова и уточни, че вече е провела разговори с големите туроператори, за да може да има много по-ранни поети до България. На въпрос за предстоящия зимен сезон, министърът на туризма коментира, че се очаква 5-10 процента ръст на чуждестранните туристи на фона на предходната година. \r\nВаня  НИКОЛОВА", "date": "2018.09.01", "title": "Министър Николина Ангелкова: България е дестинация, която предлага добро качество на разумна цена"}
{"url": "http://www.focus-news.net/news/2018/09/01/2562317/ministar-nikolina-angelkova-sasht-i-frantsiya-proyavyavat-vse-po-golyam-interes-kam-balgariya-kato-turisticheska-destinatsiya.html", "text": "Имаме интерес от страна на САЩ към България като туристическа дестинация. Това каза пред журналисти във Велинград министърът на туризма Николина Ангелкова, предаде репортер на  Радио \"Фокус\" - Пазарджик.  Министър Ангелкова обясни, че в момента ръстът на американски туристи е около 20 процента. \"Много голям интерес за лятото имаме и от Франция, които започна от миналата година да се връща към нашия пазар, също така от Австрия, от Италия, които са ни конкурентни дестинации. Имаме интерес и от страна на Испания. За това и сега в кампаниите за 2019 година ще включим и тези пазари, в които бележим ръст, за да имаме устойчив интерес\", каза още Ангелкова. Тя уточни, че предвид бюджетните средства, с които се разполага трудно може да се позволят големи рекламни кампании във всички страни, които бележат ръст. \r\nВаня НИКОЛОВА", "date": "2018.09.01", "title": "Министър Николина Ангелкова: САЩ и Франция проявяват все по-голям интерес към България като туристическа дестинация"}
{"url": "http://www.focus-news.net/news/2018/09/01/2562310/the-wall-street-journal-sasht-i-kanada-ne-uspyaha-da-sklyuchat-sporazumenie-za-nafta-dori-i-sled-krayniya-srok-v-petak.html", "text": "САЩ и Канада изпуснаха крайния срок в петък, наложен от президентската администрация на Доналд Тръмп, за предоговаряне на Северноамериканското споразумение за свободна търговия (НАФТА), но се съгласиха да продължат разговорите, вместо да скъсат четвърт вековното споразумение, пише електронното издание на американския вестник  The Wall Street Journal . \r\nСлед като четири дена на маратонни разговори приключиха със значителни различия, президентът Тръмп заяви, че все още планира да спази крайни срок, който постави по-рано през тази седмица, за подписването на нов пакт в края на ноември, който да замени споразумението между САЩ, Канада и Мексико, което той определи като „катастрофално“. \r\nНо Тръмп не дефинира точната форма на този нов пакт, оставяйки вратичка за възможността за двустранно споразумение с другия партньор в НАФТА, Мексико, освен ако Канада не приеме неговата визия за по-справедлива сделка. В понеделник Тръмп постигна споразумение с Мексико за предоговорена НАФТА и след това притисна канадския премиер Джъстин Трюдо да се присъедини до края на тази седмица. \r\n„Възнамерявам да постигна търговско споразумение с Мексико – също и с Канада, ако има желание, в приемлив времеви спектър“, заяви Тръмп пред лидерите на американския Конгрес в писмо, изпратено в петък. \r\nВсе още не е ясно какъв е новият срок за Канада да се присъедини. Двете страни заявиха, че разговорите ще продължат в сряда и хора, запознати с процеса, заявиха че новият краен срок може да бъде удължен до 30 септември. Това е срокът, според американското законодателство, в който администрацията на Тръмп ще трябва да оповести финалния текст на търговския пакт, който може да подпише до 30 ноември, когато настоящият президент на Мексико ще напусне поста си.  Йонислав Дочев", "date": "2018.09.01", "title": "The Wall Street Journal: САЩ и Канада не успяха да сключат споразумение за НАФТА дори и след крайния срок в петък"}
{"url": "http://www.focus-news.net/news/2018/09/01/2562302/nikola-dimitrov-vmro-dpmne-tryabva-da-prizove-glasopodavatelite-si-da-izlyazat-na-referenduma.html", "text": "Успешният референдум е само начин да се получи политическа легитимност за договора за името с Гърция, но това няма да е претекст той да стъпи в сила, заяви министърът на външните работи на Македония Никола Димитров, предава скопският телевизионен канал  „Телма“ . \r\nТой посочи, че само чрез конституционни промени договорът може да бъде ратифициран. Димитров смята, че това ще се случи с гласуване в парламента. Това е най-позитивният сценарий според него, но външният министър не изключва и възможността за нови избори, ако в парламентът не бъде осигурено мнозинство от две трети, когато бъде гласуван договорът. \r\nДимитров отправи и апел към опозиционната ВМРО-ДПМНЕ да призове своите гласоподаватели да излязат на референдума, независимо дали ще гласуват със „За“ или „Против“. Партиите трябва да се надпреварват в политически аспект в много области, но не и за толкова важен въпрос, какъвто е референдумът за името, смята македонският първи дипломат. \r\nТой се срещна в събота следобед с кмета на Тетово Теута Арифи, която призова гражданите да дадат своя глас на предстоящия референдум. Само чрез решаването на въпроса за името, Македония ще бъде по-стабилна, просперираща и част от голямото семейство на НАТО и ЕС, заяви Арифи.  Йонислав Дочев", "date": "2018.09.01", "title": "Никола Димитров: ВМРО-ДПМНЕ трябва да призове гласоподавателите си да излязат на референдума"}
{"url": "http://www.focus-news.net/news/2018/09/01/2562319/emsc-zemetresenie-s-magnitud-56-po-skalata-na-rihter-e-registrirano-v-yaponiya.html", "text": "Земетресение с магнитуд 5.6 по скалата на Рихтер е регистрирано край Бонинските острови, Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 00:43 часа местно време на 2 септември (18:43 часа българско време) на дълбочина от 458 км. Епицентърът е на 791 км южно от град Шидзоука и на 831 км южно от град Йокохама. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.01", "title": "EMSC: Земетресение с магнитуд 5.6 по скалата на Рихтер е регистрирано в Япония"}
{"url": "http://www.focus-news.net/news/2018/09/01/2562313/germanskiyat-deputat-nils-shmid-referendumat-e-istoricheski-moment-za-makedoniya.html", "text": "Референдумът за името е исторически момент за Македония и трябва да бъде подкрепен от властта и опозицията, заяви в интервю за скопския телевизионен канал  „24 Вести“  германският депутат Нилс Шмид, който е и докладчик за външна политика на парламентарната група на Социалдемократическата партия на Германия. \r\nШмид, който се смята и за добър познавач на политиките в Западните Балкани, заяви че Македония няма друга опция освен да върви напред, а гаранцията за влизане в ЕС и НАТО трябва да бъде осигурена от позитивния резултат на референдума.  Йонислав Дочев", "date": "2018.09.01", "title": "Германският депутат Нилс Шмид: Референдумът е исторически момент за Македония"}
{"url": "http://www.focus-news.net/news/2018/09/01/2562316/gd-granichna-politsiya-na-balgaro-turskata-granitsa-trafikat-e-mnogo-intenziven-na-vhod-za-leki-avtomobili.html", "text": "На българо-турската граница трафикът е много интензивен на вход за леки автомобили. На ГКПП \"Капитан Андреево\", трафикът е интензивен на изход за товарни автомобили. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 18.00 часа. На българо-сръбската граница на ГКПП \"Калотина\" трафикът е интензивен за леки автомобили. На българо-гръцката граница трафикът интензивен на вход и изход за леки автомобили на ГКПП \"Маказа\", ГКПП \"Илинден\" и ГКПП \"Кулата\". На българо-румънската граница трафикът е интензивен на вход за леки автомобили на всички ГКПП, на ГКПП \"Дунав мост\" - Видин, трафикът е  интензивен на вход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.09.01", "title": "ГД \"Гранична полиция\": На българо-турската граница трафикът е много интензивен на вход за леки автомобили"}
{"url": "http://www.focus-news.net/news/2018/09/01/2562338/sport-botev-plovdiv-i-tsska-zavarshiha-00.html", "text": "Отборите на Ботев Пловдив и ЦСКА завършиха 0:0 в мач от седмия кръг на Първа професионална лига. На стадион „Коматево“ в Пловдив двубоят беше изпълнен с положения и спорни моменти, но до гол не се стигна. В 42-ата минута домакините имаха сериозни претенции за дузпа след нарушение на Борис Секулич в наказателното поле, но съдията Волен Чинков не отсъди такава. С този резултат ЦСКА временно заема първата позиция в класирането с 16 точки и по-добра голова разлика от Левски, но „сините“ са с мач по-малко, който започва в 21:00 часа.", "date": "2018.09.01", "title": "Спорт: Ботев Пловдив и ЦСКА завършиха 0:0"}
{"url": "http://www.focus-news.net/news/2018/09/01/2562306/afp-donald-tramp-zaplashi-da-izklyuchi-kanada-ot-novoto-sporazumenie-za-nafta.html", "text": "Президентът на САЩ Доналд Тръмп в събота заплаши да изключи Канада от новата сделка за Северноамериканското споразумение за свободна търговия (НАФТА), след като преговорите за предоговаряне на пакта завършиха без постигането на консенсус в петък, предава  AFP . \r\n„Няма политическа необходимост за държим Канада в новото споразумение за НАФТА. Ако не постигнем справедлива сделка за САЩ след десетилетия на злоупотреба, Канада ще бъде аут“, написа той в социалната мрежа „Туитър“. \r\n„Конгресът не трябва да се меси в тези преговори или ще елиминирам НАФТА изцяло и ще бъдем далеч по-добре“, добави той.  Йонислав Дочев", "date": "2018.09.01", "title": "AFP: Доналд Тръмп заплаши да изключи Канада от новото споразумение за НАФТА"}
{"url": "http://www.focus-news.net/news/2018/09/01/2562320/nikolay-spasov-npm-naskoro-opisahme-za-prav-pat-miotsenskata-fauna-na-makedoniya-27-28-nahodishta-i-pochti-60-vida-zhivotni.html", "text": "Наскоро описахме за пръв път Миоценската фауна на Македония – 27-28 находища и почти 60 вида животни. Това каза директорът на Националния природонаучен музей и зоолог Николай Спасов в интервю за  Агенция „Фокус“ . „Това е около 13 години работа. В нея сме означили 2 нови вида – те не са наименувани, защото все още имаме няколко съмнения, но това са нов вид антилопа и нов вид хиена, живели преди 7-8 млн. години“, допълни той. „Докато правехме това изследване попаднахме в македонската колекция на един много интересен череп. Този череп описахме като нов, дори не само вид, а като нов род изкопаема котка с размерите на гепард. Най-интересното е, че белезите на тази котка са близки до тези на гепарда, въпреки че той е създаден от природата много по-късно. Тази голяма котка, живяла някога на Балканите е първият опит на природата да създаде гепард. С такива белези, които показват възможности за голяма скорост и ориентация“, каза още Николай Спасов. \r\nЦветелин ДИМИТРОВ Пълния текст на интервюто четете в „Мнение”", "date": "2018.09.01", "title": "Николай Спасов, НПМ: Наскоро описахме за пръв път Миоценската фауна на Македония – 27-28 находища и почти 60 вида животни"}
{"url": "http://www.focus-news.net/news/2018/09/01/2562340/predstoyashti-mezhdunarodni-sabitiya-za-2-septemvri-agentsiya-fokus.html", "text": "Управляващата полска партия „Право и справедливост“ започва предизборна кампания преди есенните местни избори. \r\n***  Погребението на Джон МакКейн в гробището на Американската военноморска академия. \r\n***  Проследяване на кампанията за референдума в Македония и очакване на обявяването на позицията на ВМРО-ДПМНЕ. \r\n***  Президентът на Филипините Родриго Дутерте ще направи официална визита в Израел. \r\n***  Церемония за промяна на командването за новия командир на НАТО в Афганистан. \r\n***", "date": "2018.09.01", "title": "Предстоящи международни събития за 2 септември (Агенция \"Фокус\")"}
{"url": "http://www.focus-news.net/news/2018/09/01/2562341/shumen-otkrivat-pametnitsi-na-nikolay-haytov-i-reditsa-ruski-klasitsi-v-dvora-na-kirilitsata-v-pliska.html", "text": "На 14 септември от 15.00 часа в Двора на Кирилицата ще се състои тържествено откриване на бюст-паметници на Николай Хайтов и редица руски класици - Гогол, Толстой, Горки, Крилов, Тургенев, Грибоедов, Чехов. Това съобщиха  организаторите  на събитието. В програмата са предвидени музикални изпълнения и церемония по поднасяне на венци и цветя. Официални покани са изпратени на висшето ръководство на България и на Русия. Специална покана е отправена и към Валери Симеонов. Всички паметници са финансирани от „Двор на Кирилицата“. Всеки паметник на писател е изработен от скулптор, който е от същата националност на твореца. По този начин ще бъдат представени както литературната, така и скулптурната школа на народите, които са взели азбуката си от България. Предстои откриване на паметници на украински, хърватски, беларуски, румънски, монголски, чеченски, дагестански, черногорски, якутски, бурятски, чукски писатели и др. До няколко месеца Алеята на писателите в „Двор на Кирилицата“ ще бъде обогатена от над 30 паметника на творци от цял свят. Мисията на „Двор на Кирилицата“ е да опази свещената азбуката и да покаже нагледно на народите от целия свят, че България и в частност Първопрестолна Плиска е родина на кирилицата.", "date": "2018.09.01", "title": "Шумен: Откриват паметници на Николай Хайтов и редица руски класици в Двора на Кирилицата в Плиска"}
{"url": "http://www.focus-news.net/news/2018/09/01/2562339/rodopskata-balneo-i-spa-destinatsiya-ima-ogromen-potentsial-da-privlicha-hilyadi-turisti-s-konkurenten-produkt-obzor.html", "text": "Родопската балнео- и СПА дестнация е сред най-конкурентните в страната и има огромен потенциал да привлича хиляди туристи от страната и чужбина с висококачествен продукт. Тя е една от седемте СПА дестинации, които Министерството на туризма разработи за територията на страната и ги предложи за публично обсъждане. Целта на проекта е да се насърчи специализираният туризъм и да бъдат привлечени повече посетители през четирите сезона. Това заяви във Велинград министърът на туризма Николина Ангелкова при откриването на кръгла маса за обсъждане на инициативата. В дестинация „Родопска“ освен Велинград са включени още Белово, Варвара, Ракитово, Нареченски минерални бани, Беденски минерални бани, Девин, Михалково, Баните (Смолян). Това е четвъртата подобна дискусия за бъдещите СПА дестниации след срещите ни в Сандански, Стара Загора и Варна. Според министър Ангелкова разработването на балнео- и СПА направленията е част от цялостната стратегия на министерството за утвърждаване на България като целогодишна дестинация. По думите й плюсовете на балнео- и СПА туризма за икономиката са свързани преди всичко с предоставянето на комплексна услуга, привличане на по-платежоспособни гости, преодоляване на сезонността с оптимална запълняемост на базата и откриване на нови работни места. Тя припомни, че подкрепа на тази политика бе приемането на първата специализирана наредба за дейността на специализираните балнео-, СПА и производните им центрове, които могат да се сертифицират, но на доброволен принцип, както и създаването на регистър на сертифицираните центрове като част от Националния туристически регистър, който ще стане част от Единната система за туристическа информация (ЕСТИ). Предвидени са и възможности новите дестинации да бъдат съчетани със създадените вече 8 културно-исторически и обсъжданите в момента 12 винено-кулинарни дестинации.  \r\nМинистър Ангелкова обърна внимание, че през миналата година в местата за настаняване в общината са пренощували близо 230 хил. туристи – българи и чужденци, което е около 20% ръст спрямо 2016 г. Реализираните нощувки са общо около 571 хил. – почти 23 на сто ръст. Чуждите туристи в региона през 2017 г. са били общо повече от 18 600, което отбелязва над 26 на сто увеличение спрямо предходната година. Сред тях най-голям интерес се отчита при граждани от Израел, балканските страни, Русия, Германия, Великобритания, Италия, Франция, САЩ, Испания и много други. Министър Ангелкова посочи, че има нова дестинация с голям интерес към България – САЩ, където за първи път миналата година е имало рекламна кампания. Тя отбеляза още, че според оценката на Световната организация по туризъм успяваме да поддържаме високо ниво на интерес от чуждестранните посетители. По думите й това със сигурност се дължи на общите усилия на бизнеса, местната власт и правителството. \r\nВ рамките на събитието министър Ангелкова обяви и началото на надпреварата за третите Годишни награди в туризма.", "date": "2018.09.01", "title": "Родопската балнео- и СПА дестинация има огромен потенциал да привлича хиляди туристи с конкурентен продукт (ОБЗОР)"}
{"url": "http://www.focus-news.net/news/2018/09/01/2562342/chetirima-dushi-postradaha-pri-katastrofa-na-avtomagistrala-trakiya-intsidentat-predizvika-oshte-dva-obzor.html", "text": "Четирима души пострадаха при катастрофа в района на 105 км на автомагистрала „Тракия“. В автомобила е имало общо 5 души. Предполага се, че водачът е загубил контрол или е бил засечен от друго превозно средство. По време на катастрофата автомобилът се е качил върху разделителната мантинела между двете платна, което наложи да бъде разрязан, за да може да се извадят и транспортират пострадалите към лечебни заведения. Двама от тях са в тежко състояние. Единият е с ампутиран крак и с политравми и е откаран в болница „Свети Георги“ в Пловдив. Другият е в болницата в Пазарджик и е с опасност за живота със сериозни наранявания. Останалите двама пострадали при катастрофата са настанени в болницата в Пазарджик, като при тях нараняванията са по-леки. Движението през участъка беше затруднено за часове.  \r\nНепосредствено след тази катастрофа в района около 105 км на автомагистралата станаха и две верижни. Едната бе в платното по посока София, а другият - в платното за Пловдив. Заради първия инцидент водач на турски ТИР е намалил скоростта, за да избегне удар, но в задната част на камиона са се ударили последователно три турски леки автомобила. По-късно още няколко превозни средства са намалили скоростта в участъка на инцидента, поради което също са се ударили. При инцидентите нямаше пострадали, нанесени бяха само материални щети. В района се бе образувало задръстване.", "date": "2018.09.01", "title": "Четирима души пострадаха при катастрофа на автомагистрала „Тракия“, инцидентът предизвика още два (ОБЗОР)"}
{"url": "http://www.focus-news.net/news/2018/09/01/2562344/pazardzhik-napraveno-e-3d-zasnemane-na-praistoricheskata-mogila-v-selo-yunatsite.html", "text": "При проучванията на праисторическата могила в село Юнаците направихме 3D заснемане на могилата. Това каза за  Радио „Фокус“ – Пазарджик  доц. д-р Явор Бояджиев от НАИМ-БАН, който ръководи проучванията. Той обясни, че при заснемането ясно се вижда, че река Тополница е миела основата на могилата, а река Марица е била доста по-близо. „Селището, съществувало тук, е имало интензивни контакти с Егейското крайбрежие, а хората са с много високо развита материална култура и много високо развито естетическо чувство. Продължават да ни изумяват керамичните съдове като форма и украса, тъй като са много разнообразни и красиви“, коментира Бояджиев. Той допълни, че след осъществени контакти с институции от чужбина е осигурено ДНК изследване на човешките останки от Юнаците, което би дало яснота за роднинските връзки в самото селище. „Идваха колеги от Германия за радиовъглероден анализ, за да установим точната хронология на могилата“, каза също доц. Бояджиев. \r\nВаня НИКОЛОВА", "date": "2018.09.01", "title": "Пазарджик: Направено е 3D заснемане на праисторическата могила в село Юнаците"}
{"url": "http://www.focus-news.net/news/2018/09/01/2562345/futbol-manchestar-siti-pobedi-nyukasal-s-21-v-mach-ot-chetvartiya-krag-na-angliyskata-premier-liga.html", "text": "Футбол: Манчестър Сити победи Нюкасъл с 2:1 в мач от четвъртия кръг на английската Премиер лига. Головете за победителите отбелязаха Рахим Стърлинг в 8-та минута и Кайл Уолкър в 52-ата минута. За гостите точен беше американецът ДеАндре Йедлин в 30-ата минута. След победата Манчестър Сити заема третото място във временното класиране, а Нюкасъл остава само с една точка на  18-то място в таблицата.", "date": "2018.09.01", "title": "Футбол: Манчестър Сити победи Нюкасъл с 2:1 в мач от четвъртия кръг на английската Премиер лига"}
{"url": "http://www.focus-news.net/news/2018/09/01/2562346/predsedatelyat-na-narodnoto-sabranie-tsveta-karayancheva-uchastva-v-otbelyazvaneto-na-70-godini-ot-sazdavaneto-na-velingrad.html", "text": "Председателят на Народното събрание Цвета Караянчева и народни представители участваха в отбелязването на 70 години от създаването на Велинград и 10 години от обявяването му за СПА столица на Балканите. Това съобщиха от пресцентъра на  Народното събрание .  \r\nДнес Велинград е сред най-зелените, най-чистите и най-спокойните български градове, каза председателят на парламента в словото си пред гостите и жителите на града. Цвета Караянчева подчерта, че модерната балнеолечебна база, благоприятният климат и примамливите туристически маршрути привличат гости от страната и чужбина. По думите й в последните 10 години градът е станал още по-красив, по-подреден и модерен и заслугата за това е както на местната власт, така и на предприемчивостта на хората, които са превърнали Велинград в еталон за европейски курортен център.  \r\nПредседателят на Народното събрание отбеляза, че  всяко пътуване се измерва не в километри, а в приятели, и пожела да се множат приятелите на Велинград.", "date": "2018.09.01", "title": "Председателят на Народното събрание Цвета Караянчева участва в отбелязването на 70 години от създаването на Велинград"}
{"url": "http://www.focus-news.net/news/2018/09/01/2562343/mishel-barnie-sporazumenie-za-brekzit-shte-predotvrati-seriozni-smushteniya-v-targoviyata.html", "text": "Споразумение с Великобритания за отношенията с ЕС след  напускането на Съюза ще предотврати сериозни смущения в търговията, заяви главния преговарящ  на Европейския съюз за Брекзит Мишел Барние пред германския вестника   Frankfurter Allgemeine Sonntagszeitung , цитиран от  Reuters . \r\nКомпаниите ще бъдат изправени пред смущения във веригата си за доставки, ако Великобритания напусне Европейския съюз, без да осигури постоянен достъп до единния пазар на блока или до митническия съюз, заяви Мишел Барние пред германския вестник. \r\n\"Ако британското правителство реши в полза на митнически съюз с нас, което все още е възможно, нещата ще бъдат много по-лесни\", каза той в интервюто. \r\n\"Във всеки случай съветвам индустрията да съобрази веригата за доставки с евентуално напускане на Великобритания без споразумение\", каза той. Запитан за евентуално продължаване на преговорите след неофициалния краен срок през октомври, Барние каза: \"Не е нужно повече време. Необходими са политически решения. \"  Юлиян Марков", "date": "2018.09.01", "title": "Мишел Барние: Споразумение за Брекзит ще предотврати сериозни смущения в търговията"}
{"url": "http://www.focus-news.net/news/2018/09/01/2562349/ventseslava-genova-ruo-varna-elektronna-platforma-shte-sabira-danni-za-varnatite-v-obrazovatelnata-sistema-detsa-i-uchenitsi-podlezhashti-na-zadalzhitelno-obuchenie.html", "text": "Електронна платформа ще събира данни за върнатите в образователната система деца и ученици, подлежащи на задължително обучение. Това каза в интервю за  Радио „Фокус” – Варна  Венцеслава Генова, началник на Регионално управление на образованието (РУО) във Варна. „Регистрирането на резултатите от обходите и дейността по проследяване редовното посещение на децата и учениците в детските градини и училищата ще става в електронна форма, която е много по-олекотена от миналата година, по-лесно се борави с нея. С оглед на това, че влезе в сила Регламент за защита на личните данни, достъпът до тази платформа с данните на учениците е прецизиран“, заяви Венцеслава Генова. По думите й с данните ще може да оперира само едно лице, като това ще става със специална парола само от един компютър. „В тази платформа директорите ще могат да отчитат отсъствията на учениците, което до голяма степен ще има превантивна и оперативна роля, за да не се злоупотребява с извинителните бележки“, допълни Венцеслава Генова. \r\nМарияна ВАЛЕНТИНОВА", "date": "2018.09.01", "title": "Венцеслава Генова, РУО – Варна: Електронна платформа ще събира данни за върнатите в образователната система деца и ученици, подлежащи на задължително обучение"}
{"url": "http://www.focus-news.net/news/2018/09/01/2562337/ventseslava-genova-ruo-varna-okolo-300-detsa-i-uchenitsi-podlezhashti-na-zadalzhitelno-obuchenie-sa-varnati-v-obrazovatelnata-sistema-prez-poslednata-godina.html", "text": "Около 300 деца и ученици от Варна и областта, подлежащи на задължително обучение, са върнати в образователната система през последната учебна година. Това каза в интервю за  Радио „Фокус” – Варна  Венцеслава Генова, началник на Регионално управление на образованието (РУО) във Варна. Тя отбеляза, че голяма част от децата и учениците, предварително подадени в списъците за обхват, са били в чужбина. За задържане на децата в училище през новата учебна година във Варненска област ще работят 57 екипа за обхват. „От 21 август екипите са тръгнали по адреси. Имаме общини, в които няма адреси за обхват, т.е миналата година децата са били прибрани в училище и са записани като ученици за следващата учебна година. Това е положителен резултат от миналогодишната работа на екипите“, заяви Венцеслава Генова. \r\nМарияна ВАЛЕНТИНОВА", "date": "2018.09.01", "title": "Венцеслава Генова, РУО – Варна: Около 300 деца и ученици, подлежащи на задължително обучение, са върнати в образователната система през последната година"}
{"url": "http://www.focus-news.net/news/2018/09/01/2562350/plovdiv-gradskata-hudozhestvena-galeriya-shte-predstavi-za-parvi-pat-v-savmestna-izlozhba-trima-ot-nay-izvestnite-balgarski-hudozhnitsi.html", "text": "Градската художествена галерия в Пловдив ще представи за първи път в съвместна изложба трима от най-известните български художници. Това съобщиха за  Радио „Фокус“ – Пловдив  от културната институция. Проектът на Градска художествена галерия – Пловдив „Изкуство от Париж – Андрей Лекарски, Лъчезар Ошавков и Никола Манев #Заедно в Пловдив“ ще представи от 5 до 30 септември творчеството на тримата художници, които през последния половин век живеят и творят в Париж, черпейки  вдъхновение от богатата култура на двете държави. Авторите, които са и приятели от детските си години, са озаглавили своята изложба „Трима парижани в Пловдив“. \r\n„Лекарски, Манев и Ошавков са много добре познати във френските артистични среди, както и сред ценителите и изследователите на изобразителното изкуство у нас. Макар всеки от художниците да има отделни изяви в България, тримата заедно досега не са били представяни в нашата страна. За първи път изобщо това се случи тази пролет в Париж, където техни творби бяха изложени едновременно в Българския културен институт. Съвместната изява на артистите ще предложи впечатляващ паралел между техните стилове, художествени и идейни търсения през последните години. Такава експозиция дава представа и за някои тенденции във френското и в европейското изобразително изкуство изобщо“, съобщиха от Градската художествена галерия. \r\nТони МИХАЙЛОВ", "date": "2018.09.01", "title": "Пловдив: Градската художествена галерия ще представи за първи път в съвместна изложба трима от най-известните български художници"}
{"url": "http://www.focus-news.net/news/2018/09/01/2562348/aa-vzriv-na-kola-bomba-prichini-smartta-na-edin-chovek-i-rani-drugi-17-v-severniya-siriyski-grad-azaz.html", "text": "Взрив на кола-бомба причини смъртта на един човек и рани други 17 в северния сирийски град Азаз, предава   Anadolu Agency . \r\nБомбата е избухнала  в близост до сградата на местния съвет в града, причинявайки материални щети на околните сгради и превозни средства. \r\n\"Един човек беше убит и още 17 бяха ранени при взрива\", каза Халед Катиб, говорител на Белите каски – хуманитарна организация, функционираща в районите, контролирани от опозиционните сили в Сирия \r\nНикой не е поел отговорност за  бомбеното нападение. През април подобна атака в района причини смъртта на  поне 10 цивилни граждани.  Юлиян Марков", "date": "2018.09.01", "title": "АА: Взрив на кола-бомба причини смъртта на един човек и рани други 17 в северния сирийски град Азаз"}
{"url": "http://www.focus-news.net/news/2018/09/01/2562353/futbol-levski-pobedi-beroe-s-10-v-mach-ot-sedmiya-krag-na-parva-liga.html", "text": "Футбол: Левски победи Берое с 1:0 в мач от седмия кръг на Първа лига с гол на французина Антони Белмонт в  51-ата минута.  След победата на стадион „Георги Аспарухов“ Левски остава едноличен водач във временното класиране с 19 точки – с три повече от втория ЦСКА. На трето място е тимът на Берое с 12 точки.  По-рано днес отборите на Ботев Пловдив и ЦСКА завършиха 0:0 в мач игран на  стадион „Коматево“ в Пловдив.  Двубоят беше изпълнен с положения и спорни моменти, но до гол не се стигна. Утре играят Ботев Враца – Локомотив Пловдив и Лудогорец – Дунав Русе.", "date": "2018.09.01", "title": "Футбол: Левски победи Берое с 1:0 в мач от седмия кръг на Първа лига"}
{"url": "http://www.focus-news.net/news/2018/09/01/2562354/bbc-privarzhenitsi-na-donald-tramp-v-london-izdignaha-ogromen-balon-osmivasht-kmeta-na-grada-sadik-han.html", "text": "Привърженици на Доналд Тръмп в Лондон издигнаха огромен балон, осмиващ кмета на града Садик Хан, съобщава  BBC . \r\nДеветметровият балон, изобразяващ лондонския кмет Садик хан в бикини, бе издигнат над площада на Парламента в Уестминстър в отговор на балона на „бебето\" Тръмп, който бе иницииран от активисти, протестиращи срещу американския президент, когато той посети Великобритания през юли. \r\nСъбитието, организирано от Яни Брюер,  има за цел да обърне внимание, че  както  се твърди, престъпността в Лондон се е увеличила  през мандата на Хан. \r\n\"През мандата на Садик Хан, видяхме, че престъпността скочи до безпрецедентни нива. Хората в Лондон не се чувстват сигурни и не са в безопасност, 81 убийства само през тази година! Хан Вън! \", добави той. \r\nКампанията на Брюер е събрала малко над  77,170 долара.Въпреки че около 9 000 души са изразили интерес да присъстват на събитието в социалната мрежа „Фейсбук“, в събота са присъствали само около 100 души, като някои туристи също са проявили интерес към балона.  Юлиян Марков", "date": "2018.09.01", "title": "BBC: Привърженици на Доналд Тръмп в Лондон издигнаха огромен балон, осмиващ кмета на града Садик Хан"}
{"url": "http://www.focus-news.net/news/2018/09/01/2562352/afp-hilyadi-protestirat-za-poreden-den-v-iztochnogermanskiya-grad-kemnits.html", "text": "Хиляди протестират за пореден ден в източногерманския град Кемниц, предава  AFP . \r\nПриблизително шест хиляди души са протестирали след  призива на различни движения, включително крайнодясната антиемигрантска Партия  „Алтернатива за Германия“ и анти-ислямското движение PEGIDA . Някои протестираха с големи портрети на жертви на насилие, приписвани на емигранти, търсещи убежище. \r\nВидимо е сериозно полицейско присъствие с подкрепления от цяла Германия, след като хиляди неонацисти, футболни хулигани и други екстремисти по-рано тази седмица предизвикаха сцени на насилие по време на протестите срещу имигрантите. \r\nНа 26 и 27 август имаше сцени на улично насилие, предизвикани от арестуването на един иракски протестиращ и един сириец, заподозрян в насилие над 35-годишен дърводелец. \r\nСлед арестите започнаха случайни улични атаки срещу хора, които те взеха за чужденци, включително афганистанци, сирийци и един българин. \r\nОколо 2500 души протестираха в подкрепа на имиграционната политика на канцлера Ангела Меркел, като  носеха знамена, на които пишеше \"Кемниц не е нито сив, нито кафяв!\", и \"Сърцето, а не омразата!\" \r\nПравителството заяви  подкрепата си на промигрантския митинг чрез външния министър Хайко Маас, който написа: \"Втората световна война започна преди 79 години.\" Германия предизвика невъобразимо страдание в Европа. Ако отново хората излизат на улиците скандиращи нацистки лозунги, нашата минала история ни принуждава решително да защитаваме демокрацията \". \r\n\"Няма да позволим на десните екстремисти да унищожат нашата страна и нашата демокрация, нито в Кемниц, нито в Саксония, нито навсякъде в Германия.Нашата конституция трябва да надделее\", добави един от лидерите на Зелените Джем Йоздемир в социалната мрежа „Туитър“.  Юлиян Марков", "date": "2018.09.01", "title": "AFP: Хиляди протестират за пореден ден в източногерманския град Кемниц"}
{"url": "http://www.focus-news.net/news/2018/09/01/2562355/tv-21-makedoniya-v-nedelya-shte-se-sastoi-sreshta-zoran-zaev-aleksandar-vuchich-na-granichniya-punkt-tabanovtse-mezhdu-makedoniya-i-sarbiya.html", "text": "В неделя ще се състои среща Зоран Заев – Александър Вучич на граничния пункт Табановце между Македония и Сърбия, съобщава македонският телевизионен канал   TB 21 . \r\nСърбия и Македония наскоро охладиха отношенията си, най-вече по отношение на съседно Косово. Сега, когато отново покрай Белград и Прищина се актуализира въпроса за границата Македония е заинтересована да няма пренос на  конфликти или враждебност. \r\nВсяко преструктуриране на границата и обменът на територии е призив за нова трагедия на Балканите. Това е предупреждение от косвският премиер Рамуш Харадинай на форума в Дубровник, във връзка с последното развитие на граничния въпрос между Белград и Прищина. \r\n\"Прекрояване на границите и размяна на територии може да предизвика нестабилност и да подкопае дългосрочната политика и инвестициите в сигурността и мира в Косово и региона\", казва Рамуш Харадинай, премиер на Косово. \r\nХърватският премиер и домакин на срещата Андрей Пленкович също пледира за запазването на границите. \r\n\"Посланието, което днес изпратихме е, че трябва да се зачитат границите, защото никакви сътресения, които биха могли да доведат до дестабилизация в нашия регион не са желани. Трябва да си дадем сметка, че има основни принципи, зад които стоим и като държава и като международна общност \", смята Андрей Пленкович, премиер на Хърватия.  Юлиян Марков", "date": "2018.09.01", "title": "„ТВ 21“ (Македония): В неделя ще се състои среща Зоран Заев – Александър Вучич на граничния пункт Табановце между Македония и Сърбия"}
{"url": "http://www.focus-news.net/news/2018/09/01/2562318/the-hill-vav-vashington-se-provezhda-vazpomenatelna-tseremoniya-za-dzhon-makkeyn.html", "text": "Бивши президенти, вицепрезиденти и официални лица от настоящата и бивши президентски администрации се събраха в събота на възпоменателната церемония за погребението на Джон МакКейн, предава електронното издание на американския вестник  The Hill . \r\nБившите президенти Барак Обама, Бил Клинтън и Джордж Буш-младши са сред присъстващите във Вашингтонската национална катедрала, заедно с Мишел Обама, Хилари Клинтън и Лаура Буш, както и бившите вицепрезиденти Джо Байдън, Дик Чейни и Ал Гор. \r\nВ своята възхвала Джордж Буш заяви за МакКейн, че „в един епичен живот е бил описан куражът и величието на нашата страна“ и отбеляза, че „президентите не бяха пожалени“ от ангажимента на МакКейн към справедливостта. \r\nБарак Обама заяви, че МакКейн „е обичал да бъде непредвидим, дори малко противоречащ“. Той отбеляза, че бившият сенатор не е желал възпоменанието му да бъде „препълнено“. \r\nПрезидентската администрация на Доналд Тръмп е представена от дъщеря му и съветник Иванка Тръмп, Джаред Къшнър, министърът на отбраната Джеймс Матис, началникът на кабинета Джон Кели и съветникът по национална сигурност Джон Болтън, както и личният адвокат на Тръмп Руди Джулиани. Самият президент не е бил поканен. \r\nЗаконодатели и от двете партии, както и чуждестранни лидери, също са присъствали на събитието, което е предшественик на самото погребение на МакКейн, насрочено за неделя във висшето учебно заведение, което той е завършил - Американската военноморска академия в Анаполис.  Йонислав Дочев", "date": "2018.09.01", "title": "The Hill: Във Вашингтон се провежда възпоменателна церемония за Джон МакКейн"}
{"url": "http://www.focus-news.net/news/2018/09/01/2562347/prasetata-v-selo-tutrakantsi-byaha-umartveni-sobstvenitsite-im-shte-badat-obezshteteni-obzor.html", "text": "В село Тутраканци хуманно бяха умъртвени 65 животни, като голяма част от тях не са били регистрирани. Извършeна е дезинфекция, а полицейски екипи са били на пост на входовете и изходите на селото. Експерти са взели проби от съседното село Бозвелийско, което попада в 3-километровата рискова зона. Ако пробите там са отрицателни, няма да се пристъпва към евтаназиране на животни. Това заяви министърът на земеделието, храните и горите Румен Порожанов след провеждането на областен координационен щаб във Варна във връзка с предприетите  мерки за ограничаване на заболяването африканска чума по свинете. Той увери, че са предприети всички мерки за справяне със заболяването.  \r\nОще от вчера със съдействието на органите на МВР e ограничено придвижването и транспорта на домашни свине. Забранява се организиране на пазари и изложби на свине и свободно пасищно отглеждане. Ще стартира своевременно и вземането на  проби в 10-километровата зона. \r\nПо думите на министър Порожанов се прави всичко възможно да се установи от къде е влязла заразата в  България. Той уточни, че има обосновано съмнение, че заразяването в конкретната ферма в Тутраканци може да е станало с фураж, който се закупува през Констанца и се разпространява в България. \r\nИзпълнителният директор на Българската агенция по безопасност на храните д-р Дамян Илиев посъветва стопаните при всяко съмнение да уведомяват ветеринарните власти. Той подчерта, че ако прасето показва признаци на заболяване, не трябва да се търсят възможности да се лекува, веднага да бъде информирана официалната ветеринарна служба, за да не се допусне разпространение. Илиев призова стопаните, особено около зоните с индустриални ферми, да усвоят прасетата си, за да се намали опасността от разпространение на заболяването.", "date": "2018.09.01", "title": "Прасетата в село Тутраканци бяха умъртвени, собствениците им ще бъдат обезщетени (ОБЗОР)"}
{"url": "http://www.focus-news.net/news/2018/09/01/2562336/the-jerusalem-post-palestintsite-zayaviha-che-reshenieto-na-sasht-da-sprat-finansiraneto-za-tyah-nasarchava-terorizma.html", "text": "Редица палестинци в събота силно осъдиха решението на президентската администрация на САЩ да съкрати целия американски бюджет за помощи към Агенцията на ООН за облекчение и помощ за палестинските бежанци (UNRWA) и предупредиха, че този ход ще насърчи тероризма и екстремизма, пише електронното издание на израелския вестник  The Jerusalem Post . \r\nТе твърдят, че сега обмислят варианта да потърсят помощта на Общото събрание на ООН и Съвета за сигурност, за да се противопоставят на решението, което палестинските официални лица осъдиха като американска декларация за война по въпроса за палестинските бежанци в частност и палестинската кауза като цяло. \r\nВ петък Държавният департамент на САЩ обяви, че Вашингтон е решил да прекрати всякакво финансиране на Агенцията и я определи като „непоправимо повредена“. Американската администрация „внимателно е разгледала“ въпроса и „няма да прави допълнителни контрибуции към „UNWRA““, заяви говорителят на департамента Хедър Науърт. \r\nПрезидентският говорител на палестинската автономия Набил Абу Рудайнех заяви, че решението на САЩ „не служи на мира; вместо това, то насърчава тероризма в региона“. Той добави: „Това е нападение над правата на палестинския народ и част от серията на антипалестински решения и политики на САЩ“. \r\nРешението за прекратяване на финансирането Абу Рудайнех определи като „нарушение на всички международни резолюции и изисква от ООН да предприеме твърда позиция и подходящ отговор, за да му се противопостави“. \r\nПалестинските власти към момента обмислят да се обърнат към Общото събрание на ООН и Съвета за сигурност, за да се противопоставят на решението на американската администрация, добави той. \r\n„Независимо от величината на заговорите, насочени към ликвидиране на палестинската кауза, това единствено ще увеличи решителността на нашия народ и нашите лидери да се стремим към осуетяването на тези планове“, поясни говорителят.  Йонислав Дочев", "date": "2018.09.01", "title": "The Jerusalem Post: Палестинците заявиха, че решението на САЩ да спрат финансирането за тях насърчава тероризма"}
{"url": "http://www.focus-news.net/news/2018/09/01/2562351/reuters-severna-koreya-podgotvya-nov-voenen-parad.html", "text": "Северна Корея подготвя нов военен парад, предава  Reuters . \r\nСателитните изображения показват, че Северна Корея се готви да организира нов военен парад на фона на новите притеснения, че дипломатическите усилия за ядрено разоръжаване на полуострова се забавят, въпреки че анализатори казват, че не е ясно дали ще бъдат показани някои от най-големите балистични ракети в страната. \r\nПхенян се готви да организира редица важни събития на 9 септември за 70-годишнината от основаването на Корейската народна демократична република, включително военен парад, възможни посещения на чуждестранни делегации и - за първи път от пет години - масова хореография, известна като \"Масовите игри\". \r\nПарадите отдавна са начин Северна Корея да демонстрира военната си сила, а парадът през септември ще се проведе на фона на чувствителните преговори за бъдещето на арсенала на страната от ядрени и балистични ракети. \r\nСред оръжията, които се виждат на сателитните снимки се забелязват танкове, самоходна артилерия, бронирани машини на пехотата, противовъздушни ракети и мобилни ракетни остановки. \r\nДруги възможни оръжия, разположени на парадната площадка, включват крилати ракети за крайбрежна отбрана, както и най-малко шест балистични ракети с малък обсег на твърдо гориво, вероятно от тип, който за пръв път е бил показан през февруари.  Юлиян Марков", "date": "2018.09.01", "title": "Reuters: Северна Корея подготвя нов военен парад"}
