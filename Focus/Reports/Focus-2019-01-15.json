{"url": "http://www.focus-news.net/news/2019/01/15/2612519/sonya-petrova-rim-veliko-tarnovo-uchitelite-ne-se-vazpolzvat-dostatachno-dobre-ot-obyaveniya-bezplaten-vhod-na-muzeynite-obekti-za-uchenicheski-grupi.html", "text": "Учителите не се възползват достатъчно добре от обявения безплатен вход на музейните обекти за ученически групи. Това каза за  Радио „Фокус“ – Велико Търново  Соня Петрова, главен уредник Отдел „Връзки с обществеността“ в Регионалния исторически музей. Тя припомни, че музеите са отворени за безплатни посещения за великотърновските ученици през цялата учебна година, но все по-малко учители извеждат децата от класните стаи. „Преди време правехме открити уроци и симулативни игри в залите на музея, но ако учителите  не доведат децата в музея, това няма как да се случи. Разбираме колко е трудно те да бъдат изведени извън училището“, посочи Соня Петрова. Тя допълни, че посещенията на ученическите групи в музейните обекти в града, са организирани по различни проекти. Основно те идват във Велико Търново по време на ваканциите си. В обиколката им задължително влизат Царевец, църквата „Св. 40 мъченици“ и Музей „Възраждане и учредително събрание“. Предвид по-ниската раждаемост, се наблюдава и намаляване на броя на учениците, влезли в музея. Миналата година в групата от 1 до 4 клас те са 37 623, от 5 до 8 клас – 21 816, а от 9 до 12 клас са най-малко – 11 334. \r\nНадежда КРЪСТЕВА", "date": "2019.01.15", "title": "Соня Петрова, РИМ – Велико Търново: Учителите не се възползват достатъчно добре от обявения безплатен вход на музейните обекти за ученически групи"}
{"url": "http://www.focus-news.net/news/2019/01/15/2612522/varna-razdavat-riben-kurban-za-hramoviya-praznik-na-tsarkvata-sv-atanasiy-v-grada.html", "text": "С празнична архиерейска Света Литургия ще бъде отбелязан храмовият празник на църквата „Св. Атанасий“ във Варна на 18 януари. Това съобщиха за  Радио „Фокус“ – Варна  от Варненската и Великопреславска митрополия. Службата, в която ще участват свещеници от епархията, ще бъде водена от Варненския и Великопреславски митрополит Йоан. На 17 януари от 17.00 часа в храма ще се отслужи и вечерня с петохлебие. След службата в самия ден на празника,  по установена вече традиция, ще бъде отслужен водосвет и ще се освети риба, която ще се раздава на всички присъстващи. Църковното настоятелство е приготвило 400 порции за участващите в светата литургия миряни. За празника излиза и първи брой за 2019 година на енорийския вестник „Православен глас”, който се разпространява безплатно. \r\nДиана СТОЕВА", "date": "2019.01.15", "title": "Варна: Раздават рибен курбан за храмовия празник на църквата „Св. Атанасий“ в града"}
{"url": "http://www.focus-news.net/news/2019/01/15/2612524/libiyskiyat-tanker-badr-se-varna-v-pristanishte-burgas-obzor.html", "text": "Либийският танкер танкер „Бадр” (прекръстен на БДИН) се върна в пристанище Бургас. Въвеждането му в Бургаския залив стана със заповед на директора на Морска администрация, за да не се получи разлив и замърсяване на водите на Черно море.  \r\nПроверката на казуса с либийския танкер не е констатирала нарушения. Проверката бе извършена от РДПГ – Бургас и образувана по отношение на въвода в либийския танкер „Бадр” от 21 декември 2018 г. Проверката не е констатирала и използване на физическа сила и помощни средства от страна на граничните служители. Новината съобщи  директорът на Главна дирекция „Гранична полиция“ гл. комисар Светлан Кичиков . Той разясни, че към момента корабът отново е на рейд в Бургаския залив, след като служители на „Морска администрация” и „Гранична полиция” са връчили на капитана разпореждане за връщането на плавателния съд, след почти двуседмичния му престой в извън териториални води без осъществяване на разрешения еднократен преход до ремонтна база в Тузла, Турция. „Корабът е висок 18 м, с абсолютното съдействие на капитана хората са се прехвърлили, без да са използвани каквито и да било други способи“, каза още гл. комисар Светлан Кичиков. Директорът на „Морска администрация” капитан Живко Петров  обясни в детайли процедурата по връщане на кораба „Бадр”, който към момента е собственост на „Булгаргеомин”, плаващ под панамски флаг и с украински екипаж. Според капитан Петров корабът е имал разрешение за еднократен преход до турска ремонтна база,  в която да се ревизират системите му и да се сертифицират документите за безопасно плаване. След близо двуседмичен престой в открито море и опасенията, че е възможно да се стигне до разлив и замърсяване, капитан Петров издава разпореждане за връщане на кораба в Бургаския залив.  \r\nТанкерът ще остане в пристанище Бургас до абсолютната сертификация на документите за плаване, като не е определен максимален времеви период. Според изискванията корабът трябва да премине технически прегледи, като за това трябва да се погрижи флагът, под който е плавателния съд.  \r\nВ своя позиция от  „Булгаргеомин“  увериха, че ръководството на компанията предприема серия от мерки за бързо и коректно разрешаване на казуса с танкера. „Решението за връщането на танкера е взето на общо събрание на компанията, въпреки че „Булгаргеомин” има юридическо право да разполага с морското превозно средство“, за Асен Кавдански - представител на мениджмънта на „Булгаргеомин”. Той подчерта, че ръководи прозрачна компания и е готов да предостави всички необходими документи, за да се разреши този чисто правен спор.  Министър-председателят на България Бойко Борисов  проведе телефонен разговор с либийския си колега Файез Сарадж, в който двамата обсъдиха казуса със задържания в България кораб „Бадр“. Премиерът на Либия благодари на Бойко Борисов и на българското правителство за тяхната навременна намеса и демонстрираното желание казусът да приключи с положителен за двете страни край. Пред българския министър-председател Файез Сарадж подчерта, че благоприятният развой на събитията ще даде много силен знак за бъдещото сътрудничество между България и Либия и ще даде допълнителен импулс на двустранните и икономическите отношения между двете държави. \r\nПремиерът на Либия прие поканата на министър-председателя Бойко Борисов да посети България в най-скоро време. Двамата премиери се разбраха да бъдат гарант за развитието на икономическите отношения и български фирми отново да стъпят на либийския пазар.  Агенция „Фокус“  припомня: Окръжна прокуратура – Бургас започна разследване на предполагаемата незаконна продажба на либийски петролен танкер. Разследването е срещу частен съдия-изпълнител за превишаване на неговите правомощия по дело, свързано с незаконна промяна на собствеността на танкера. \r\nПроверката е последвана от протест на адвокати, действащи от името на държавната либийска национална морска транспортна компания, която притежава кораба „Бадр”. \r\nТанкерът за суров петрол с вместимост 61 000 тона първоначално бе задържан от българските морски власти в черноморското пристанище Бургас през ноември 2017 г., след като българска компания го заяви като обезпечение за дълг от 9,2 милиона долара (7,9 милиона евро) от 1989 година. Либия твърди, че претенциите се основават на фалшиви документи. \r\nДружеството, което претендира за дълга, е поискало да бъде продаден танкерът, но продажбата е спряна от Окръжния съд в Бургас. Съдилищата на по-висока инстанция също са постановили съдебни решения, с които се разпорежда освобождаването на кораба. Вицепремиерът и министър на външните работи Екатерина Захариева и министърът на транспорта, информационните технологии и съобщенията Росен Желязков заявиха, че спорът за собствеността на танкера е частно-правен и не бива да повлияе на двустранните ни отношения с Либия.", "date": "2019.01.15", "title": "Либийският танкер „Бадр” се върна в пристанище Бургас (ОБЗОР)"}
{"url": "http://www.focus-news.net/news/2019/01/15/2612518/georgi-petrov-sastavitel-na-krastoslovitsi-ima-edin-paket-ot-okolo-1000-dumi-bez-koito-krastoslovitsite-ne-mogat.html", "text": "Има един пакет от около 1000 думи, без които кръстословиците не могат. Това каза в интервю за  Радио „Фокус“ – Варна  съставителят на кръстословици Георги Петров. Той обясни, че при самото съставяне няма как да се използват винаги нови думи. Според него това се дължи на факта, че в българския език съществуват думи с особен състав, които пасват изключително добре на дадено място в кръстословицата. „Има един пакет от думи, които във всичките тези години се въртят, така наречените „дежурни“ думи, които помагат при съставянето поради особения си буквен състав. Чувал съм даже от решавач да казва: „Тези вашите алани, атамани, племена, все ги ползвате“. Така е наистина. Име един пакет от около 500-1000 думи, които винаги ги има – не може без тях“, каза Георги Петров. По думите му в България има около 10 човека, които се занимават с писането на кръстословици. Повечето от тях съставят свои собствени речници с най-често употребяваните думи, каза още Георги Петров. „Повечето колеги, с които се познавам, всеки си е съставил свои речници с трибуквени думи, четирибуквени или петбуквени и е по-лесно в такъв момент. А и сега знаете с компютрите всичко е по азбучен ред и се вижда по-лесно дадена дума, която човек има нужда да използва“, съобщи Георги Петров. По думите му, често използваните думи всъщност улесняват решавача, защото се използват като жокер за откриването на по-трудните такива. \r\nБояна АТАНАСОВА", "date": "2019.01.15", "title": "Георги Петров, съставител на кръстословици: Има един пакет от около 1000 думи, без които кръстословиците не могат"}
{"url": "http://www.focus-news.net/news/2019/01/15/2612520/komisiite-po-otbrana-i-po-byudzhet-i-finansi-v-parlamenta-podkrepiha-pravitelstvoto-da-pregovarya-sas-sasht-za-f-16-obzor.html", "text": "На закрито заседание водещата парламентарна комисия по отбрана подкрепи предложението на правителството за преговори със САЩ за придобиване на изтребители F-16. „За“ гласуваха ГЕРБ, „Обединени патриоти“ и ДПС, а „против“ - БСП и „Воля“. Проекторешението за американските изтребители беше подкрепено и от парламентарната комисия по бюджет и финанси. Министърът на отбраната Красимир Каракачанов посочи, че предложеното на кабинета е прието от Комисията по отбрана без редакции. Той уточни, че офертата на САЩ за F-16 надхвърля отпуснатите от Народното събрание 1,8 млрд. лева с по-малко от 300 млн. лева. На базата на предварителни разговори военният министър изрази увереност, че сумата няма да надхвърли първоначалното предложение на американската страна. Ако депутатите дадат на правителството „зелена светлина“, Каракачанов прогнозира преговорите да завършат в рамките на 3-4 месеца. Предложението парламентът да възложи на правителството да започне преговорите със САЩ ще се гласува на пленарното заседание в сряда. Красимир Каракачанов коментира, че очаква подкрепата на депутатите от ДПС в зала, както в комисията. Така до момента е ясно, че „против“ ще гласуват БСП и „Воля“. От левицата предупредиха, че правителството предлага промяна на финансовата рамка за F-16, процедура без разсрочено плащане, както и по-дълъг срок за доставка. Очаква се и позицията на НФСБ с оглед на личното мнение на лидера на партията Валери Симеонов, че процедурата за изтребителите трябва да бъде спряна. Критики отправи и държавният глава Румен Радев, според когото процедурата е удар по България. Представители на президентската институция са присъствали на заседанието на комисията, но не са се изказали. \r\nПравителството предлага депутатите да му възложат да преговаря със САЩ за придобиване на изтребители F-16. Премиерът Бойко Борисов трябва да създаде преговорния екип, който да изготви международния договор и да проведе преговорите с американското правителство. На този етап е ясно, че не е даден таван, до който може да стигне цената за придобиване на поне 8 самолета. Водени са разговори първоначално предложената от САЩ цена да бъде коригирана. От Белия дом заявиха, че очакват разговорите с правителството на България да продължат. Американската страна обяви, че F-16 предлага най-добрата възможна комбинация от цена, бойни способности и взаимна съвместимост с другите военновъздушни сили на страните от НАТО.  \r\nБиляна ИВАНОВА", "date": "2019.01.15", "title": "Комисиите по отбрана и по бюджет и финанси в парламента подкрепиха правителството да преговаря със САЩ за F-16 (ОБЗОР)"}
{"url": "http://www.focus-news.net/news/2019/01/15/2612521/skopie-otgovori-na-moskva-promenite-v-konstitutsiyata-sa-akt-na-smelost-otogovornost-i-liderstvo-i-sa-prieti-s-palno-zachitane-na-osnovniya-zakon-i-parlamentarnite-protseduri.html", "text": "Министерството на външните работи на Македония отговори на коментара на руското външно министерство, че произтичащите от договора за името между Атина и Скопие промени в македонската конституция са наложени под натиск от чужбина и против волята на македонския народ, предава  скопският телевизионен канал „ТВ 21“ , който предава текста на местното дипломатическо ведомство без редакторска намеса. \r\n„По повод коментара на Департамента за информация на Министерството на външните работи на Руската Федерация от 14 януари 2019 година във връзка с приемането на измененията в Конституцията на Република Македония, Министерството на външните работи на Република Македония със съжаление констатира, че въпреки толкова горещите проблеми в днешния свят, Департаментът за информация на Министерството на външните работи на Руската Федерация отново, в негативен контекст, апострофира автентичните политически процеси в две съседни страни, които водят към разрешаване на проблеми, укрепване на доверието и изграждане на приятелство. \r\nПромените в Конституцията, в съответствие с Договора от Преспа, приети в парламента при пълно зачитане на предвидената парламентарна процедура и Конституцията на Република Македония, отразяващи консенсусното решение на гражданите на Република Македония за членство в НАТО и Европейския съюз, получиха категорична подкрепа от по-широките международни организации, като акт на политическа смелост, отговорност и лидерство, който решава дългогодишен двустранен проблем, който обременява отношенията между Република Македония и Гърция. \r\nДоговорът от Преспа не само не пречи на интересите на трети страни, но съществено допринася за регионалната стабилност, приятелството и сътрудничеството и като такъв е пример и модел за разрешаване на открити въпроси между държавите. \r\nМинистерството на външните работи на Република Македония е убедено, че бъдещето ще потвърди правилността на този подход, който предпочита политическото визионерство и лидерство и че ползите за регионалната стабилност и просперитет ще бъдат приети и оценени от всички страни, включително от приятелската Руска федерация“. Агенция „Фокус“ припомня:  \r\nА ето и коментарът на руското МВнР: Решението на македонския парламент, който гласува за преименуване на страната, е наложено отвън и не отразява волята на народа, се казва в коментар на руското Министерство на външните работи, разпространен в понеделник, предава ТАСС. \r\nКакто напомнят от ведомството, на 11 януари парламентът на републиката гласува за приемане на поправки в Конституцията за преименуване на страната в съответствие с договора за името между Скопие и Атина. „Налице е продължаване на наложения отвън процес на изкуствена промяна на името на държавата с цел да се форсира вкарването на Скопие в НАТО. Това се осъществява в нарушение на македонското законодателство. Позицията на президента на Република Македония и мнението на мнозинството от нейното население, което не приема преспанската сделка, се пренебрегва“, заявиха от руското министерство. \r\nДипломатическото ведомство обръща внимание и на продължаващите в Скопие и други македонски градове протестни акции, които демонстрират дълбоката поляризация в обществото. „Очевидно е, че този способ за решаване на въпроси, които имат национално значение за бъдещето на страната, не отразява волята на нейния народ и не може да служи като инструмент за дългосрочното разрешаване на проблема с името на държавата“, подчертават от руското МВнР. \r\n„За врзивоопасността на ситуацията, която може да доведе до подкопаване на стабилността и сигурността на Балканите, красноречиво свидетелстват също и последните събития в Гърция – излизането напротивопоставящия се на Преспанския договор лидер на партия „Независимите гърци“ Панос Каменос от правителствената коалиция и стартирането на процедура по вот на доверие към управляващите“, посочват от министерството. „Трябва да се отбележи, че в Атина прокарват преспанската сделка, заобикаляйки мнението на гражданите на страната, а за референдум по този въпрос, който засяга коренните национални интереси на Гърция, дори не става дума“. \r\nВ тази връзка от Москва подчертават, че устойчиво решение на спора за името на Македония трябва да бъде намерено „без външен натиск, налагани отвън срокове и условия и изключително в рамките на правовото поле“. „Изхождаме от това, че този въпрос трябва да бъде разгледан от Съвета за сигурност на ООН в съответствие с параграф 3 от Резолюция 845 на СС на ООН“, заключват от руското дипломатическо ведомство. \r\nПревод и редакция:", "date": "2019.01.15", "title": "Скопие отговори на Москва: Промените в Конституцията са акт на смелост, отоговорност и лидерство и са приети с пълно зачитане на Основния закон и парламентарните процедури"}
{"url": "http://www.focus-news.net/news/2019/01/15/2612525/yambol-2056-zdravnoosigureni-litsa-ot-oblastta-sa-smenili-obshtopraktikuvashtiya-si-lekar-v-kraya-na-minalata-godina.html", "text": "2056 здравноосигурени лица от област Ямбол са сменили общопрактикуващия си лекар в края на миналата година, съобщиха от  Здравната каса в града . В община Ямбол избор на нов личен лекар са направили 1405 граждани, в Стралджа – 79, в община Тунджа 362 здравноосигурени лица са сменили общопрактикуващ лекар, в  община Елхово броят на лицата е 94, за Болярово – 12 и от друг здравен район нов избор са направили 104 здравноосигурени лица. През месец юни 2018 г. броят на лицата сменили своя личен лекар е бил 4304. \r\nОсновни причини за смяната на личен лекар са: промяна на местожителството или адресната регистрация на лицата, неудовлетвореност от оказаната медицинска помощ, лични предпочитания на здравноосигурените лица и др. \r\nСледващият период, в който здравноосигурените лица могат да променят избора на общопрактикуващ лекар, е през месец юни 2019 г.", "date": "2019.01.15", "title": "Ямбол: 2056 здравноосигурени лица от областта са сменили общопрактикуващия си лекар в края на миналата година"}
{"url": "http://www.focus-news.net/news/2019/01/15/2612528/veliko-tarnovo-horoteka-za-zdrave-shte-se-provede-v-park-druzhba-v-grada.html", "text": "Хоротека за здраве ще се проведе в парк „Дружба“ във Велико Търново. Това съобщиха за  Радио „Фокус“ – Велико Търново  организаторите от групата за здравословен начин на живот „TarnovoRuns“ и клуб за народни танци „Плетеница“. Събитието ще се проведе на 19 януари, от 12.00 часа. „Да покажем силен дух и желание за здраве с игране на хора, с български фолклор, с горещ билков чай с мед и стотици топли и усмихнати хора“, приканват организаторите. Те призовават желаещите да помогнат да носят билки и мед, а всеки да си вземе керамична чаша от вкъщи. Ще се играят право, дунавско, ширто, чичово, дайчово, ганкино и други хора по желание на присъстващите. „Фокус“  припомня, че събитието се отлагаше на два пъти заради лоши метеорологични условия. То трябваше да се проведе на 31 декември за изпращане на 2018 година, но бе отложено за 6 януари /Йордановден/, след което бе обявено за неопределена дата. \r\nНадежда КРЪСТЕВА", "date": "2019.01.15", "title": "Велико Търново: Хоротека за здраве ще се проведе в парк „Дружба“ в града"}
{"url": "http://www.focus-news.net/news/2019/01/15/2612526/efimerida-gartsiya-teodorakis-premisli-to-potami-izglezhda-se-otkaza-da-podkrepi-prespanskiya-dogovor.html", "text": "Йоргос Мавротас, вицепредседателят на „То Потами“ (Реката), подсили появилите се в последните часове слухове, че неговата партия може да преосмисли решението си да гласува в полза на Преспанския договор в парламента и да се въздържи, пише  електронното издание на вестник Efimerida . \r\nКакто пише изданието, Мавротас първо е казал, че „То Потами“ подкрепя Преспанския договор: „Договорът е резултат от преговори с повече позитиви, отколкото негативи за нашата страна и затова ние го подкрепяме. Трябва да гледаме към бъдещето със самочувствие, за да играем ролята на стълб на стабилността в региона. Споразумението е резултат също и от международния контекст, който е трудно да се предвиди накъде ще тръгне в бъдеще“. \r\nТой обаче е добавил: „Националният интерес обаче със сигурност трябва да надделее и предвид общия политически климат ние ще намерим начин да изразим себе си по правилния начин“. \r\nСъгласно информацията, интерпретацията на това, което е заявил вицепредседателят на партията е, че в момента има две предложения в „То Потами“. \r\nЕдното е да се гласува с „да“ за Преспанския договор, а другото е партията да се въздържат от гласуване като не влязат в зала. \r\n„Ефимерида“ посочва, че е първото издание, което е писало, че председателят на „То Потами“ е изключително загрижен от това, че Преспанския договор не се приема добре в обществото и мнозина ще интерпретират подкрепата за него като вот на доверие към правителството на Ципрас, а това са достатъчни причина, за да промени фракцията намеренията си. \r\nВестникът пише още че натискът от избирателите на „То Потами“ също се е интензифицирал и те са поискали от Теодоракис да обясни как се бори с популисткото правителство „СИРИЗАНЕЛ“ (СИРИЗА и АНЕЛ). \r\nПревод и редакция:", "date": "2019.01.15", "title": "Efimerida (Гърция): Теодоракис премисли – „То Потами“ изглежда се отказа да подкрепи Преспанския договор"}
{"url": "http://www.focus-news.net/news/2019/01/15/2612530/", "text": "След отхвърленото от британския парламент споразумението на Тереза Мей за излизане от ЕС (Брекзит), лидерите на ЕС излязоха с обща позиция, предаде турско езичната версия на ВВС. „Огорчени сме от резултата от гласуването. Приканваме правителството на Великобритания час по-скоро да  изясни намеренията си за продължаване на процеса (на Брекзит) отсега нататък.”, се посочва в позицията на лидерите на Общността. \r\nМеждувременно  Тереза Мей оповести, че утре ще поиска вот на доверие, ако основната опозиционна Лейбъристка партия поиска това тази вечер. В отговор на това лидерът на опозицията Джереми Корбин отговори, че иска да бъде гласуване доверие на правителството, посочва още ВВС. Превод и редакция : Георги Димов", "date": "2019.01.15", "title": "ВВС: ЕС: Великобритания трябва час по-скоро да вземе решение"}
{"url": "http://www.focus-news.net/news/2019/01/15/2612527/dha-statiya-na-erdogan-v-kommersant-satrudnichestvoto-mezhdu-turtsiya-i-rusiya-e-ot-kritichno-znachenie-za-razreshavane-na-krizata-v-siriya.html", "text": "Президентът на Турция Реджеп Тайип Ердоган публикува статия в руския вестник „Коммерсант”, озаглавена „Сътрудничеството между Турция и Русия е от критично значение за разрешаване на кризата в Сирия”, предаде информационната агенция ДХА. „От една страна, сътрудничеството между Турция и Русия наистина има критично значение за уреждане на сирийската кризата. От друга страна, през последните седмици станахме свидетели на усилията на някои кръгове в САЩ да възпрепятстват решението за военно изтегляне на Вашингтон, което ще допринесе за прекратяване на кризата в Сирия. От позицията на Турция, референтна точка е основата на постигнатото споразумение по време на проведения от мен телефонен разговор с г-н Доналд Тръмп. От трета страна, има изявления от типа: „Турция ще убие кюрдите”, или „Нека да не изоставяме насаме кюрдските ни съюзници”. Виждаме, че те се тиражират, за да упражнят натиск върху администрацията на Доналд Тръмп.”, пише в статията на Ердоган в „Коммерсант”. \r\nОтделно от това турският президент посочва, че „Анкара няма да иска от никого разрешение за действията си в Сирия”, цитиран от ДХА. \r\nПревод и редакция:", "date": "2019.01.15", "title": "ДХА: Статия на Ердоган в „Коммерсант”: Сътрудничеството между Турция и Русия е от критично значение за разрешаване на кризата в Сирия"}
{"url": "http://www.focus-news.net/news/2019/01/15/2612523/protothema-gartsiya-mitropolitat-na-pireya-prizova-vsichki-gartsi-da-protestirat-sreshtu-prespanskiya-dogovor-v-nedelya.html", "text": "Митрополитът на Пирея Серафим заяви, че се противопоставя категорично на споразумението за името между Атина и Скопие в циркулярно съобщение, пише  електронното издание на вестник Protothema . \r\nБойкият църковен лидер, както пише изданието, призова всички гърци да участват в неделния митинг „Македония е Гърция“ на площад Синтагма в Атина. \r\nОсвен другото, митрополитът определи договора като документ, който подкопава националната сигурност на Гърция и дава почва за неисторически и експанзионистки претенции на БЮРМ. \r\nРелигиозният лидер на Пирея заяви също, че договорът е изключително обидно за 3000-годишната история на Гърция, тъй като премахва всички правни понятия чрез отстъпването без борба на свещеното име на Македония. \r\nПревод и редакция:", "date": "2019.01.15", "title": "Protothema (Гърция): Митрополитът на Пирея призова всички гърци да протестират срещу Преспанския договор в неделя"}
{"url": "http://www.focus-news.net/news/2019/01/15/2612206/api-vazstanoveno-e-dvizhenieto-v-lyavata-lenta-na-okolovrastniya-pat-na-sofiya-pri-kragovoto-krastovishte-na-paten-vazel-bankya.html", "text": "Възстановено е движението в лявата лента на околовръстния път на София при кръговото кръстовище на пътен възел „Банкя“. Това съобщиха от пресцентъра на  Агенция „Пътна инфраструктура“ .", "date": "2019.01.15", "title": "АПИ: Възстановено е движението в лявата лента на околовръстния път на София при кръговото кръстовище на пътен възел „Банкя“"}
{"url": "http://www.focus-news.net/news/2019/01/15/2612539/sky-news-dzheykab-riys-mog-zayavi-che-shte-podkrepi-ministar-predsedatelya.html", "text": "„Ще подкрепя министър-председателят“, това заяви Джейкъб Рийс-Мог относно вота на недоверие и призна, че се е „провалил“, когато опита да я отстрани от Даунинг стрийт. Превод и редакция : Калоян Пенков", "date": "2019.01.15", "title": "Sky News: Джейкъб Рийс-Мог заяви, че ще подкрепи министър-председателя"}
{"url": "http://www.focus-news.net/news/2019/01/15/2612087/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Майк Помпео заяви в понеделник, че заплахите на американския президент Доналд Тръмп, че Турция ще се сблъска с икономическа разруха, ако нападне кюрдите, няма да повлияят на плановете за изтегляне на военнослужещите от Сирия, но призна, че не е говорил с държавния глава за този коментар, пише  електронното издание на вестник The Hill . \r\nДържавният секретар получи съответстващия въпрос по време на визитата си в Рияд, която е част от близкоизточната му обиколка. \r\n„Наложихме икономически санкции на много страни и аз предполагам, че става въпрос за нещо подобно. Ще трябва да попитате него“, заяви Помпео и добави, че не е говорил с турските лидери по въпроса. \r\nПървият дипломат на САЩ не вярва забележката да промени решението на Тръмп да изтегли всички американски войници от Сирия. \r\nВестникът припомня, че американския президент предизвика смут в Анкара в неделя вечерта, когато „туитна“, че САЩ започват „дългоочакваното изтегляне от Сирия“ Той заяви, че американската армия ще продължи да се бори с „Ислямска държава“ и предупреди, че ще „разруши икономически Турция, ако тя нападне кюрдите“. \r\nВ реакция на това външният министър на Турция Мевлют Чавушоглу заяви, че Турция „не се страхува от никакви заплахи. Не можете да постигнете нищо с икономически заплахи“. \r\n***  В понеделник президентите на САЩ и Турция Доналд Тръмп и Реджеп Таийп Ердоган проведоха телефонен разговор, в който американския държавен глава е предупредил лично колегата си да внимава как ще се отнася с кюрдите след изтеглянето на въоръжените сили на САЩ от Сирия, пише  електронното издание на вестник Washington Times . \r\nСъгласно съобщението на прессекретаря на Белия Дом Сара Хъкаби Сандърс, „президентът изрази желанието си да работи заедно с Турция за разрешаване на нейните опасения в сферата на сигурността в Североизточна Сирия и подчерта, че е много важно за САЩ Турция да не злоупотребява с кюрдите и другите „Сирийски демократични сили“, с които се борихме за победата на „Ислямска държава“. \r\nОсвен това Сандърс анонсира, че ръководителят Съвета на началник-щабовете на САЩ ген. Джоузеф Дънфорд ще се срещне с турските си колеги, за да продължи консултациите относно Сирия. \r\nКогато започна постепенното изтегляне на САЩ, Тръмп предупреди в един „туийт“, че САЩ ще „опустошат икономиката на Турция, ако те ударят кюрдите”, припомня Washington Times. \r\nПървите стъпки на изтеглянето включват премахване на оборудване, но не и войски, отбелязва изданието. Администрацията изпраща разнопосочни сигнали сигнали за това колко бързо войските ще се завърнат у дома. \r\n***  Ирански товарен самолет се е разбил при кацане в района на град Сафадхащ, западно от столицата Техеран, 16 души са загинали, а един е тежко пострадал, пише иранското електронно англоезично издание  Tehran Times . \r\nСамолетът е изпълнявал полет от киргизстанската столица Бишкек до летище Паям, разположено в град Кередж, в непосредствена близост до Техеран и е превозвал месо. При кацането машината е излязла от пистата и е разрушила оградата на летището, след което е навлязла в жилищен, но необитаем район. \r\nНа борда е имало 17 души, като съгласно последната информация 16 са загинали. Не се привеждат данни за загинали или пострадали хора на земята. \r\nРазбилият се самолет е \"Боинг\" 707, собственост на Иранските ВВС, нает от частна иранска авиокомпания. Това е най-старият все още активен Боинг 707 – на 42 години, произведен в далечната 1976 година. \r\nКатастрофата е станала при сложни метеорологични условия, като според първоначалната информация пилотите са се опитали да приземят самолета на грешно летище – военното летище Фатх, чиято къса писта не е предназначена за токова големи самолети. То се намира само на 10 километра от летище Паям. Пистите са успоредно разположени, което вероятно е причина за навигационната грешка. През ноември 2018 година самолет на частна иранска авиокомпания се е приземил също по грешка на това летище, но никой не пострадал. \r\n***  Президентът на Турция Реджеп Таийп Ердоган е провел телефонен разговор с американския си колега Доналд Тръмп в понеделник за последните събития в Сирия и двустранните отношения на фона на дипломатическото напрежение покрай изтеглянето на САЩ от близкоизточната страна, пише  онлайн изданието на вестник Sabah . \r\nЕрдоган отново е повторил, че Турция няма проблеми с кюрдите и нейната цел е да освободи региона от терористични групировки, като „Ислямска държава“, „Работническата партия на Кюрдистан“ и сирийските й клонове „Отрядите за народна самоотбрана“ (ОНС) и „Партията на демократическото единство“ (ПДЕ). \r\nДвамата лидери са подчертали, че ще попречат на елементите, които се опитват да предотвратят изтеглянето на САЩ от Сирия и са обсъдили установяването на зона свободна от терористи в Северна Сирия, която ще се основава на териториалния интегритет на страната. \r\nТурският президент е добавил, че страната му подкрепя решението на Вашингтон за изтегляне от близкоизточната страна и е уверил, че Анкара е готова да предостави всякаква подкрепа. \r\nОсвен това Тръмп и Ердоган са подчертали важността на реализирането на „пътната карта“ за Манбидж, за да бъде предотвратено създаването на вакуум на властта. \r\nДържавните глави са се съгласили да насърчават двустранните икономически отношения.", "date": "2019.01.15", "title": "Преглед на някои от основните теми в световния печат  (Агенция „Фокус“)"}
{"url": "http://www.focus-news.net/news/2019/01/15/2612088/predstoyashti-sabitiya-v-stranata-za-15-yanuari-agentsiya-fokus.html", "text": "*** \r\nВицепремиерът и министър на външните работи Екатерина Захариева ще присъства в сградата на посолството на Румъния в България на представянето на приоритетите на Румънското председателство на Съвета на ЕС.  \r\n*** \r\nОт 13.00 часа в зала 238 на Народното събрание парламентарната правна комисия ще разгледа ветото на президента Румен Радев върху последните промени в Наказателния кодекс. \r\n*** \r\nОт 13.30 часа в зала 232 на Народното събрание ще се проведе заседание на Комисията по отбрана, на което ще бъде разгледано предложението за придобиване на F-16. \r\n*** \r\nОт 15.30 часа в зала „Запад“ на Народното събрание Комисията по бюджет и финанси ще проведе заседание, на което ще бъде разгледано предложението за придобиване на F-16. \r\n*** \r\nОт 09.30 часа в сградата на Висшия съдебен съвет ще се проведе заседание на Съдийската колегия.  \r\n*** \r\nВ 09.30 часа в Българската фондова борса ще се проведе церемония по награждаване на брокери с най-високи резултати през 2018 г.  \r\n*** \r\nОт 09.30 часа Софийският градски съд ще гледа делото срещу Севелин Н., обвинен в убийството на баща си.  \r\n*** \r\nОт 10.00 часа в Националния пресклуб на БТА ще се проведе пресконференция на Арт център „Кърнолски“ по повод предстоящия 7-и Национален конкурс за деца и младежи „Път към славата“, който ще се проведе в периода 8-10 февруари 2019 г.  \r\n*** \r\nОт 11.00 часа в голямата зала на Учебния център АЯР (бул. „Шипченски проход“ 69) Агенцията за ядрено регулиране организира пресконференция, на която ще представи дейността си за изминалата 2018 година. \r\n*** \r\nОт 12.30 часа в централата на ПП АБВ (ул. „Врабча“ 23) ръководството на партията ще даде проведе пресконференция по две теми – предложение към групите на партиите в Народното събрание за два варианта на вот на недоверие към правителството и позиция на АБВ по окончателното решение на македонския парламент за промяна на името на Р Македония.  \r\n*** \r\nОт 13.30 часа Софийският градски съд ще заседава по искането за удължаване на престоя в психиатрично заведение на Димитър Р., обвинен за убийството на жена в столичен хотел. \r\n*** \r\nОт 15.00 часа до 17.00 часа в постоянната приемна на БСП - София на ул. \"Леге\"10, етаж 1 народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n*** \r\nОт 18.00 часа в литературен салон „Красно село“ ще бъде представена книгата „Съзидателят на кан Омуртаг“ на Бойко Беленски.  \r\n*** \r\nОт 18.30 часа в Гьоте-институт България ще се проведат събития от образователната платформа „Музикалната модерност“.  \r\n*** \r\nОт 19.00 часа в Литературен клуб на Столична библиотека Ани Илков ще открие поредицата „Поет на месеца“ за 2019 г.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакъла „Добре дошли в България”. \r\n***   \r\nОт  09.30 ч., зала № 1 на Районен съд Асеновград ще се състои делото с подсъдим Илия  З. Той е обвинен в извършване на престъпление по чл. 234в, ал. 1 от НК,  за това, че през месец август 2018 г. в гр. Асеновград, обл. Пловдивска, сам е осъществил неправомерно присъединяване към електроразпределителната мрежа на „ЕВН България Електроразпределение“ ЕАД. \r\n*** \r\nОт 12.00 часа в кабинета на кмета д-р Атанас Камбитов ще се проведе пресконференция по актуални теми.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 доц. Антоанета Цветкова, председател на комисията по здравеопазване към ОбС ще има приемен ден за граждани.  \r\n*** \r\nВ 13.00 часа в Голямата зала на Община Велинград ще се проведе обществено обсъждане на тема „Визия на парк Клептуза“.  \r\n***  \r\nОт 12.00 часа в голяма зала на Община Велико Търново ще се проведе Концерт на деца и ученици за Василица.  \r\n***  \r\nОт 19.00 часа в Клуб 7 ще се проведе „2 в 1 – Добромир Байчев и Иван Стоилов разказват“ – литературна вечер.  \r\n*** \r\nОт 17.00 часа в конферентната зала на Община Враца ще се проведе публично обсъждане на Проектобюджета на общината за 2019 г.  \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n***  \r\nОт 18.30 часа в НЧ „Напредък-1869“ Драматичен театър „Иван Димов” – Хасково представя постановката „Морска сол” от Емил Боне. С участието на: Асен Блатечки, Милена Маркова-Маца, Алексей Кожухаров и  Добриела Попова. \r\n*** \r\nОт 10.40 часа в Професионална гимназия по транспорт, обслужване и лека промишленост ще се състои неформално обучение на тема „Пълноценно осмисляне на свободното време“. \r\n*** \r\nВ 11.00 часа в параклиса „Свети равноапостоли Константин и Елена” ще бъде отслужен тържествен водосвет за безаварийно пътуване по транспортната връзка между Република България и Република Гърция по повод годишнината от откриването на ГКПП „Златоград“.  \r\n*** \r\nОт 10.00 часа в залата на Община Кюстендил ще се проведе месечно заседание на кметовете и кметските наместници.  \r\n*** \r\nОт 17.30 часа в заседателната зала на Общината ще се проведе публично обсъждане на проекта за бюджет за 2019 година.  \r\n*** \r\nВ 09.00 часа в зала „Панорама“ Общинският съвет ще обсъди избора на нов собственик на Специализираната болница за продължително лечение и рехабилитация.  \r\n***   \r\nОт 18.00 часа в залата на Дружеството на пловдивските писатели (ул. Княз Александър I Батенберг №27) ще се състои премиерата на новата стихосбирка „Феникс“ на пловдивската поетеса Диана Бързева, която от 2009 г. живее в Берлин. \r\n*** \r\nОт 10.00 часа на централния вход на ОДМВР-Разград ще се проведе първият за годината брифинг на директора на ОДМВР-Разград старши комисар Ивайло Йовчев. \r\n*** \r\nОт 15.00 часа в зала 1 на Община Свищов ще се проведе пресконференция, на която ще бъдат отчетени резултатите от проекта „Да успеем заедно“ и ще бъдат представени приоритетите на ОП „Наука и образование за интелигентен растеж“.  \r\n*** \r\nОт 11.30 часа с ритуала „Първа копка” ще започне  строежът на общежитие в Национална художествена гимназия „Димитър Добрович“ – Сливен. \r\n*** \r\nОт 18.30 часа в залата на първия етаж на РБ „ З. Княжески“ ще бъде представен филмът „Да пееш в Париж“, Игрален филм, Казахстан – Латвия – САЩ (2018). \r\n*** \r\nОт 17.30 часа в Художествена галерия „Жорж Папазов“ ще бъде открита изложба под надслов „Градът“.", "date": "2019.01.15", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2019/01/15/2612532/the-guardian-tereza-mey-zagubi-glasuvaneto-za-brekzit-432-sreshtu-202.html", "text": "Тереза Мей е претърпяла най-тежкото парламентарно поражение от всеки британски премиер в епохата на демокрацията, след като депутатите отхвърлиха нейната сделка за Брекзит с огромно мнозинство от 230 души. \r\nЛидерът на лейбъристите, Джеръми Корбин, веднага пое инициативата за провеждане на вот на недоверие. \r\n„Това е катастрофално поражение. Камарата произнесе своята присъда относно сделката й. Отлагането и отхвърлянето стигнаха до края“, заяви той. \r\nПоддръжниците на Брекзит сред консерваторите се присъединиха към партиите и Демократическата юнионистка партия за да победят правителството в „значимото гласуване“, което министър-председателят отложи преди Коледа. \r\nСлед поражението, Мей веднага прикани за вот на недоверие в собственото си правителство, който ще се проведе в сряда. \r\nПремиерът каза, че гласуването не е разкрило каква сделка биха искали да подкрепят депутатите, така че ако спечели вота на недоверие, тя ще започне преговори с Демократичната юнионистка партия и „висши парламентаристи от цялата страна, за да разбере какво ще се изисква за сигурна подкрепа“. \r\nТя заяви, че ще се върне в Камарата в понеделник с официално изявление за това как ще процедира. \r\nМей започна осмия ден от дебатите за Брекзит, като направи последна молба към колегите да я подкрепят, предупреждавайки ги да не нарушават обещанието си към британците относно Брекзит. \r\n„Това е най-значимото гласуване за всеки от нас. Сред всички обсъждания, всички несъгласия, различия, дойде времето всички ние в тази Камара да вземем решение“, заяви Тереза Мей. \r\n„Заедно можем да покажем на хората, че техният глас е чут, че доверието им не е изгубено“. \r\nГлавният прокурор, Джефри Кокс, предупреди по-рано колегите си, че ако не приемат сделката, рискуват да осъдят Великобритания на хаоса от липса на сделка за Брекзит. \r\nТой твърди, че членовете на обществеността, засегнати от отхвърлянето на сделката, биха казали на депутатите: „На какво играете? Какво правите? Вие не сте деца на детската площадка. Вие сте законодатели и това е вашата работа“. \r\nПравителствените загуби с повече от 100 гласа са изключително редки; единствените, записани през миналия век, се случват при лейбъристкото правителство на малцинството през 1924 г. След войната, единствените поражения на правителството в подобен мащаб са били 89 гласа през 1979 г. и 86 през 1978 г. Превод и редкация : Калоян Пенков", "date": "2019.01.15", "title": "The Guardian: Тереза Мей загуби гласуването за Брекзит: 432 срещу 202"}
{"url": "http://www.focus-news.net/news/2019/01/15/2612089/liderat-na-pes-sergey-stanishev-ocherta-tri-vazmozhni-stsenariya-za-badeshteto-na-evropa-obzor.html", "text": "Бъдещето на Европа има три възможни сценария. Това стана ясно от думите на председателя на Партията на европейските социалисти (ПЕС) и евродепутат Сергей Станишев по време на публична дискусия на тема „Три перспективи за бъдещето на обединена Европа“. На срещата присъства вицепремиерът и зам.-министър-председател Томислав Дончев и председателят на клуба на работещи извън страната българи \"Милениум\" Румен Чолаков.  \r\nПо думите на Станишев предстоящите европейски избори ще решат дали Европа ще съществува във вида, в който я познаваме. „Толкова много лъжи, глупости и абсурди се изговарят за Европа, че просто на човек трудно му се вярва, не се вмества в здравия разум“, коментира Станишев. Според него първият сценарий е Европа на статуквото. „Той се олицетворява от Европейската народна партия, която през последните 20 г. доминира над институциите и формира политиките и облика на ЕС. Това е факт. Европейският парламент, Европейската комисия и Европейският съвет са под контрола и оглавявани от Европейската народна партия“, посочи той и допълни, че този модел подчертава неравенствата, които вече са нетърпими в обществата.  \r\n„Вторият сценарий е Европа на няколко скорости. Крайно опасно е за България, защото вътрешните неравенства в страните и между страните зараждат една идея, че тези, които сме наистина за сериозна интеграция, трябва да вървим с ускорени темпове напред, тези които изостават да си стоят там, където са. Вина носят всички, дори Централните и Източните държави, които често се държат провокативно към останалите“, подчерта Сергей Станишев.  \r\n„Третият сценарий е Европа на нациите. Звучи гордо и прекрасно, защото всички идваме в ЕС от една държава, от друга, ние сме патриоти гордеем се с историята си. Това е много примамливо. Тази идея развива скорост през последните години, заради множеството кризи- икономически, социални, политически, психологически-всякаква“, каза още лидерът на ПЕС. „При тези проблеми, които са глобални и взаимосвързани е пълна илюзия, лъжа и измама към хората да кажеш, ние ще ви предпазим от тероризъм, миграция, икономически кризи, като ви върнем в доброто старо време, в златния век, който никога не е съществувал“, коментира той и изтъкна, че мисията на предстоящите избори е да спасят Европа.  \r\nСпоред Станишев заплахите основно се разделят на две. На първо място: „заплаха от статуквото, което казва арогантно, че всичко е наред, ние излязохме от кризата, имаме икономически растеж, безработицата е ниска, никакви промени не са необходими“, което по думите му е абсолютно неприемливо за мнозинството от хора в ЕС. „Втората заплаха това е войнстващият краен национализъм. Опасен е, освен неработещ“, заяви Сергей Станишев и обърна внимание, че най-голямата ценност на Европа е, че живеем в мир. Той обясни, че за средна страна, каквато сме ние, най-добрата защита и намирането на балансите, свързани с националните интереси е да бъдем част от общността. „Иначе оставаме сами срещу всички предизвикателства, заобиколени от големите играчи, които винаги се държат арогантно, когато общуват с малките. В тази общност, ако умееш, може да отстоиш своите интереси и идеи, намирайки вътрешни съюзници, опирайки се на европейските ценности“, посочи още лидерът на ПЕС.  \r\nДаяна ДЮЛГЕРОВА", "date": "2019.01.15", "title": "Лидерът на ПЕС Сергей Станишев очерта три възможни сценария за бъдещето на Европа (ОБЗОР)"}
{"url": "http://www.focus-news.net/news/2019/01/15/2612091/tass-ivanka-tramp-ne-e-kandidat-za-prezident-na-svetovnata-banka.html", "text": "Дъщерята на американския президент Доналд Тръмп Иванка не се обсъжда като възможен кандидат за президент на Световната банка , но ще помогне при подбора на кандидатите. Това съобщава агенция  TACC , позовавайки се на вестник Politico. \r\n„Съобщенията, че нейната кандидатура се разглежда, не са верни“, заяви Джесика Дито. Дито подчерта, че министърът на финансите на САЩ Стивън Мнучин и и.д. началник на кабинета на Белия дом Мик Мълвейни поискаха от Иванка Тръмп „да помогне при процеса на номиниране на кандидат, тъй като тя е работила тясно с ръководството на Световната банка през последните две години . \r\nНа 7 януари Световната банка обяви, че сегашният президент Джим Йон Ким напуска поста си на 1 февруари. Изпълнителният директор на Световната банка Кристалина Георгиева ще изпълнява временно задълженията на ръководител. Джим Йон Ким пое председателството на Световната банка на 1 юли 2012 г. за срок от пет години, а през 2016 г. управителният съвет го преизбира.  \r\nСветовната банка съобщи в четвъртък, че кандидатурите за ръководител на организацията трябва да бъдат подадени в периода между 7 февруари и 14 март. След това ще бъдат избрани максимум трима кандидати, а новият президент се очаква да бъде избран преди заседанието на ръководните органи на Световната банка и МВФ на 12-14 април във Вашингтон. Превод и редакция : Калоян Пенков", "date": "2019.01.15", "title": "ТАСС: Иванка Тръмп не е кандидат за президент на Световната банка"}
{"url": "http://www.focus-news.net/news/2019/01/15/2612094/bsp-poiska-dogovora-za-stroitelstvo-na-hemus-obzor.html", "text": "Народни представители от БСП внесоха искане в Агенция „Пътна инфраструктура“ да им бъде предоставен договорът между АПИ и държавната фирма \"Автомагистрали\" за възлагане на строителството на автомагистрала \"Хемус\".  Говорителят на ПГ на \"БСП за България\" Елена Йончева  уточни, че от опозицията настояват също така Министерството на регионалното развитие и благоустройството да им предостави рамковите споразумения между държавното дружество и фирмите, които ще строят отсечките от магистралата. \"Още на 10 октомври 2018 г. бившият директор на АПИ Светослав Глосов казва, че до края на 2018 г. ще бъдат обявени обществените поръчки за строителството на АМ \"Хемус\". Малко след това строителството се възлага на фирми, без конкурс и обществена поръчка\", припомни Елена Йончева. По думите й има обосновано съмнение, че това е пример как една държавна фирма се използва като „черна кутия за разпределяне на милиарди левове“. Според нея \"Автомагистрали\" няма капацитет за изграждането на автомагистрала \"Хемус\", тъй като финансовите й резултати за 2017 г. са влошени. „Изпълнителният й директор Стоян Беличев досега не е заставал пред медиите и нашият въпрос е дали е вярно, че той е бивш съдружник с Гинка Върбакова\", попита Йончева.  Тя припомни, че в края на миналата година няколко строителни фирми организираха протест с хиляда машини в София срещу искането на опозицията за проверка на качеството на магистралите. \"Малко след това, същите фирми получиха без обществени поръчки, търг и конкурс един милиард триста и петдесет милиона лева за изграждането на магистрала \"Хемус\", посочи още Йончева.  Зам.-председателят на ПГ на \"БСП за България\" Георги Свиленски  отбеляза от своя страна, че от партията не са се отказали и от проверката от независима лаборатория на качеството на българските пътища. Искането за нея бе внесено на два пъти от БСП през ноември миналата година. „Чакаме от АПИ да си свършат работата, а не с формални отговори да си мислят, че това ще бъде подминато“, каза Свиленски.  \r\nМалко след внасянето на искането от  Пътната агенция  уточниха, че договорът с \"Автомагистрали\" за 134 километра от „Хемус” е сключен през декември 2018г. Стойността му е 1 124 880 000 лв. без ДДС и средствата са от републиканския бюджет. Цялата сума е в специална сметка в БНБ. Средствата от нея могат да бъдат използвани само за изпълнение на дейности по участъка, като към настоящия момент няма извършени плащания. \r\nМалко преди това  вицепремиерът Томислав Дончев  коментира, че договорът за автомагистрала „Хемус“ позволява строеж без обществени поръчки. „Има категоричен текст в европейската директива, детайлно е описана процедурата. Ако едно дружество е 100% собственост на възложителя, тогава може да не се прилага плътната процедура по реда на Закона за обществените поръчки“, обясни той. Попитан дали твърденията на БСП ще затруднят работата ни с ЕС, той отговори: „В никаква степен. Има много ясни права, кое е държавна помощ, кое не е. Категорично ако едни средства са дадени през процедура по реда на Закона през обществени поръчки, това не е държавна помощ\". \r\nПо-късно през деня  министърът на регионалното развитие и благоустройството Петя Аврамова  съобщи на брифинг, че договорът ще бъде изпратен на БСП, както и на Агенцията за обществените поръчки. Тя уточни, че \"Автомагистрали\" ЕАД няма сключени договори с подизпълнители за изграждането на АМ „Хемус“, каквото твърдение се появи от лидера на БСП Корнелия Нинова, както и, че няма и изплатени аванси. „Средствата са по сметка на МРРБ и Българска народна банка, те са целеви, няма изплащане на дейности. Има подписани рамкови споразумения от „Автомагистрали“ ЕАД и те са за доставка на материали и наем на механизация“, обясни още тя „Изключително неприятно е да се правят фалшиви новини и да се пускат в общественото пространство. БСП се опитват да атакуват точно там, където има важни решения, взето от държавата, както е строителството на АМ „Хемус“. Там, където има добри решения, точно там атакува опозицията. Вероятно това ѝ е работата, но не трябва да го прави с фалшиви внушения“, заяви министър Аврамова.", "date": "2019.01.15", "title": "БСП поиска договора за строителство на „Хемус“ (ОБЗОР)"}
{"url": "http://www.focus-news.net/news/2019/01/15/2612092/izvestiya-rusiya-nyama-da-otgovori-na-ultimatuma-na-sasht-no-e-gotova-za-dialog.html", "text": "Русия няма да отговори на ултиматума на САЩ относно изпълняването на Договора за ликвидиране на ракети със среден и малък обсег (ДРСМО), който изтича в началото на февруари. Това казаха за  Известия  няколко източника от руските дипломатически кръгове. Според събеседниците, Москва вече е предложила на Вашингтон да седне на масата за преговори и да обсъди проблематичните точки на договора, но опитването да се говори с Русия чрез ултиматуми е безсмислено. Експертите на двете страни са убедени, че Руската федерация и Съединените щати са напълно способни да намерят компромис по ДРСМО. Това споразумение може да бъде основа за създаването на нова система за сигурност. В противен случай, провалянето на споразумението може да засегне продължаването на Договора за ограничаване на стратегическите настъпателни оръжия (START-III), който приключва през 2021 г. \r\nВзаимните претенции на Москва и Вашингтон по Договора за ракетите със среден и малък обсег се появиха отдавна. Още през 2000-те, след оттеглянето на американците от Договора за ограничаване на системите за противоракетна отбрана, Русия предупреди, че в този случай си запазва правото да се оттегли от споразумението за ракетите със среден и малък обсег. Между другото, това не се случи и споразумението продължи да работи, въпреки че предизвиква стабилни обвинения един срещу друг. \r\nГръмотевиците удариха на 20 октомври, когато Доналд Тръмп обяви намерението за напускане на ДРСМО поради „неспазване на условията от руската страна“ и разработването на подобни ракети от Китай. В Москва това предизвика изненада. И когато на 4 декември държавният секретар на САЩ Майк Помпео даде ултиматум на Русия, искайки да „спре да нарушава“ споразумението за 60 дни, Москва беше още по-изненадана. \r\n„Предложихме на американците да обсъдим проблемите на масата за преговори. Но да говорят с нас чрез ултиматуми няма смисъл. Съдейки по тяхната декларация, те правят всичко, за да унищожат системата, съществуваща в Договора за ракетите“, заяви източник от руските дипломатически кръгове. \r\nДруг източник обясни, че въпросът за запазването на договора е могъл да бъде повдигнат на срещата на президентите на Руската федерация и САЩ в Буенос Айрес в края на ноември. Но, както е известно, Доналд Тръмп се отказа от нея. \r\n„Проблемът не може да бъде решен без обсъждане, ако Вашингтон има желание да реши този въпрос изобщо. Преговорите на президентите само можеха да изяснят ситуацията. Но те паднаха по вина на американската страна. И обвиненията на САЩ са без доказателства“, каза източникът. \r\nПочти всички в администрацията и Конгреса на САЩ смятат, че Русия нарушава ДРСМО, заяви пред  Известия  директорът на Центъра за военно-политически изследвания към Института „Хъдсън“ Ричард Вайц. \r\n„Договорът е обречен. Единственото нещо, което може да спаси съдбата на ДРСМО, е признаването от страна на Русия за нарушения. Но това няма да се случи. Освен това Москва обвинява Вашингтон в неспазване на договора, като посочва оттеглянето от Договора за ПРО“, обясни американският експерт. \r\nУлтиматумът е претекст за оттегляне от договора, казва Юрий Рогулев, директор на Фондация „Франклин Рузвелт“ в Московския държавен университет. Според него американците отдавна са насочили вниманието си към такава стъпка, тъй като вече не смятат за необходимо да се обвържат и да не се чувстват в опасност. Подобни мотиви имаше във Вашингтон при управлението на Джордж Буш-младши по време на оттеглянето от Договора по ПРО през 2000-те години. \r\n„Опазването на Договора за ракетите със среден и малък обсег може да се превърне в символичен жест за покана към други държави. Но на практика това означава, че е необходимо да се започне отново“, обясни Юрий Рогулев. \r\nМеждувременно заплахата за стратегическа стабилност днес не произтича дори от факта, че споразумението отпреди 30 години ще изтече. По-опасно е появата на нови предизвикателства, заяви директорът на руско-евразийската програма на Фондация „Карнеги“, Юджийн Ръмър. \r\n„Има малко от добрите новини. Съществува стратегическа стабилност. Ние седим в САЩ и не се страхуваме, че ще бъдем атакувани от Русия. И обратно. Разбира се, лошо е, че губим сегашната система на възпиращи споразумения, включително ДРСМО. Но напоследък има много предизвикателства, които не са ограничени от старите споразумения. И това е лошо за състоянието на стратегическата стабилност“, заяви американския политолог за  Известия . „Например, бързо се развива изкуствения интелект, конкуренцията в киберпространството и т.н. Тези споразумения не ограничават всичко това. Следователно има огромно поле за съществени разговори между САЩ и Русия“. \r\nИ въпреки, че повечето експерти са убедени, че Москва и Вашингтон все още могат да стигнат до положителни решения, а прекратяването на ДРМСО няма да унищожи незабавно системата за сигурност, сегашната ситуация поставя известна негативна тенденция. Следващата стъпка може да бъде START-III, нейното свиване може да бъде по-опасно. До 2021 г. обаче Русия и САЩ все още имат време да намерят компромис. Превод и редакция : Калоян Пенков", "date": "2019.01.15", "title": "Известия: Русия няма да отговори на ултиматума на САЩ, но е готова за диалог"}
{"url": "http://www.focus-news.net/news/2019/01/15/2612090/darzhavata-shte-osiguri-dopalnitelno-tok-za-energiynata-borsa-obzor.html", "text": "Дружествата от държавната енергетика ще търсят възможности да осигурят допълнителни количества електроенергия за борсовия пазар „ден напред“. Това съобщи министърът на енергетиката Теменужка Петкова след среща в Комисията за енергийно и водно регулиране (КЕВР) между Министерството на енергетиката, председателя на регулатора Иван Иванов, представители на електроразпределителните компании, държавните енергийни дружества и Българската независима енергийна борса. Това е една от трите мерки, които са набелязани за стабилизиране на пазара, до които се стигна след извънредното заседание на Националния съвет за тристранно сътрудничество през миналата седмица, на който централна тема бе цената на електроенергията на свободния пазар. \r\nМинистър Петкова припомни, че в момента по закон „Национална електрическа компания“, ТЕЦ „Марица-Изток 2“ и АЕЦ „Козлодуй“ трябва да осигуряват по 690 МВт електроенергия на всеки час за търговия през платформата „ден напред“ на борсата, като от 19 януари това количество ще се увеличи над 700 МВт. По нейните думи осигуряването на допълнителни количества за пазара „ден напред“ ще повиши ликвидността и ще гарантира по-голяма предсказуемост при борсовата търговия. „Предстои до дни да направим анализ, за да проверим кое дружество или кои ще могат да дават допълнителни количества“, каза още Петкова. \r\nКато друга мярка за стабилизиране на пазара бе посочена възможността да бъдат създадени нови стандартизирани продукти за търговия на борсата. В едноседмичен срок електроразпределителните предприятия трябва да дадат своите предложения за такива продукти, които да разнообразят възможностите за борсова търговия. „Това ще позволи допълнително стабилизиране на цените на Българската независима енергийна борса“, обясни доц. Иван Иванов. \r\nУскоряването на обединенията с други пазари в района на Югоизточна Европа също бе набелязано като допълнителна дългосрочна мярка за разширяване на възможностите за търговия и стабилизиране на цените. По данни на изпълнителния директор на Българската независима енергийна борса Константин Константинов най-напреднали са разговорите за обединение с македонската и румънската борса. Очаква се до няколко месеца този процес да има конкретни резултати. \r\nЦветилена СИМЕОНОВА", "date": "2019.01.15", "title": "Държавата ще осигури допълнително ток за енергийната борса (ОБЗОР)"}
{"url": "http://www.focus-news.net/news/2019/01/15/2612093/vzglyad-tramp-poiska-ot-turtsiya-da-ne-se-otnasya-losho-s-kyurdite.html", "text": "Анкара остро отвърна на Доналд Тръмп, който в своя Twitter направи заплахата да съсипе Турция със санкции, ако започне военна операция срещу кюрдите в Сирия. Турският външен министър Мевлют Чавушоглу заяви, че президентът на САЩ няма право да заплашва страната - и дори чрез социалните мрежи. \r\n„Темите за стратегическото партньорство не се обсъждат в социалните мрежи. Виждаме, че Тръмп е под силен натиск, че не изтегля войските от Сирия и е в трудна ситуация и въпреки това не трябва да се обсъждат такива теми чрез социалните мрежи“, цитира „РИА Новости“ Чавушоглу. \r\nПо думите на министъра Анкара не се страхува от заплахи. „Сътрудничеството с терористи няма да доведе до никъде. Нека останем гладни, без храна и вода, но ще направим всичко необходимо. Съединените щати и всички други страни трябва да проявят достатъчно уважение към Турция“, отбеляза той. \r\nРедица експерти смятат, че американският президент, който заплашва турците с ужасно наказание, просто блъфира. Всъщност той залага на по-нататъшни преговори, в хода на които се надява да намери някакъв компромис. Това становище се споделя, по-специално, от тюрколога Юрий Мавашев от Центъра за изследване на съвременна Турция. Както каза той пред в. „ВЗГЛЯД“, блъфът на президента е насочен – освен към Турция – и към Конгреса на САЩ, където има много хора, които смятат, че Ердоган е започнал да си позволява много, и трябва да бъде натиснат. \r\n„Тръмп се нуждае от Турция като важен геополитически съюзник и Конгресът изгражда твърда линия в това отношение, така че Тръмп понякога прави недружелюбни жестове, за да покаже „не, аз не съм с Ердоган, аз също защитавам позицията на Съединените щати, мога също да предприема строги стъпки спрямо Турция“, заяви Мавашев. \r\nМеждувременно Москва отговори и на изявлението на Тръмп. Заместник-председателят на комисията на Държавната Дума за отбрана и сигурност Юрий Швиткин смята, че заплахите са по-скоро емоционални, тъй като е малко вероятно САЩ да искат да действат директно срещу страна, която е част от НАТО. \r\nСАЩ са заинтересовани от сътрудничество с Турция, затова не си струва да говорим за щети като част от въвеждането на икономически санкции срещу нея“, заяви Швиткин. \r\nНаистина, Тръмп и Ердоган мирно обсъдиха идеята за създаване на зона за сигурност в Северна Сирия. Ердоган отново подкрепи решението за изтеглянето на войски от Сирия. Той отбеляза също готовността на Турция да подкрепи американците в Сирия. \r\nВ отговор Тръмп призова турците да „не се отнасят лошо“ с кюрдите в Сирия на фона на изтеглянето на американските войски от там. Това съобщи говорителят на Белия дом Сара Сандърс. Според нея Тръмп изрази желание да работи заедно за разрешаване на опасенията на Анкара относно нивото на сигурност в североизточна Сирия.  \r\nНякои експерти, напротив, прогнозираха, че кавгата между Вашингтон и Анкара ще се разпали. Турция беше в критична ситуация заради старта на американско-израелския план за създаване на Кюрдистан в Сирия, убеден е директорът на Изследователския център „Близкия изток и Кавказ“ Станислав Тарасов. Експертът е убеден, че действията на САЩ ясно проследяват сценария за запазване на кюрдския анклав в Сирия. В същото време кюрдската автономия се засилва в Ирак. Вероятно в Турция кюрдите ще постигнат известни отстъпки за федерализация. \r\n„А това означава, че сирийските, иракските и турските кюрди потенциално биха могли да създадат ново държавно образувание“, каза Тарасов в интервю за вестник „ВЗГЛЯД“. Това развитие на ситуацията категорично не устройва Ердоган. \r\n„Според експерта американците няма да оставят сирийските кюрди на милостта на Турция. Въпросът тук не е само в желанието да се запази репутацията на надежден съюзник. За САЩ, според експерта, влиятелни и лоялни групи в сирийския Кюрдистан също са важни в контекста на конфронтацията с Иран. В крайна сметка там също живеят кюрди и могат да бъдат използвани за дестабилизиране на иранския режим. Превод и редакция : Калоян Пенков", "date": "2019.01.15", "title": "ВЗГЛЯД: Тръмп поиска от Турция да „не се отнася лошо“ с кюрдите"}
{"url": "http://www.focus-news.net/news/2019/01/15/2612529/afp-britanskoto-glasuvane-uvelichava-riska-ot-brekzit-bez-sdelka.html", "text": "Отхвърлянето на сделката за Брекзит от британския парламент увеличава риска от напускане на Обединеното кралство  без споразумение, предупреди шефът на Европейската комисия Жан-Клод Юнкер.  \r\n„Призовавам Обединеното кралство да изясни своите намерения възможно най-скоро. Времето почти свърши“, заяви Юнкер веднага след гласуването в Лондон. Превод и редакция : Калоян Пенков", "date": "2019.01.15", "title": "AFP: Британското гласуване увеличава риска от Брекзит без сделка"}
{"url": "http://www.focus-news.net/news/2019/01/15/2612095/prokuraturata-povdigna-obvinenie-na-dvama-dushi-zaradi-unishtozhenite-dyuni-v-mestnostta-kavatsite-obzor.html", "text": "Повдигнати са обвинения на двама от задържаните за унищожаването на дюните в местността Каваците. Това обяви административният ръководител на Апелативна прокуратура - Бургас Любомир Петров по време на брифинг по повод провеждащото се разследване по случая. Обвинените са Иван Н., който се смята за подбудител на престъплението и е  собственик на парцела, върху който са се намирали унищожените дюни, и Манол П., на който е било платено да разоре дюните с багер. Те могат да получат наказание до три години „лишаване от свобода“ и „глоба“ в размер от 2 000 лв. до 10 000 лв. На Иван Н. е наложена мярка за неотклонение „парична гаранция“ в размер на 10 000лв., а на Манол П. - в размер от 2000лв. Двамата са неосъждани, което е мотивирало пускането им под гаранция. Любомир Петров уточни, че по време на разследването може да бъде реализирана отговорност и на концесионера на плажната ивица, намираща се в съседство на парцела, на който се намират унищожените дюни. Това може да стане в случай, че се докаже, че той има отношение към заравняването. За момента такива доказателства няма. Третият задържан е 18-годишен ученик, който е бил в багера и не е подведен под наказателна отговорност. \r\nДиректорът на ОДМВР – Бургас старши комисар Калоян Калоянов отбеляза, че към полицията не е постъпвал никакъв сигнал за извършеното престъпление до неделния ден, а служителите на реда са научили за посегателството срещу дюните от журналистически материали. „Не се съмнявайте, че ако бяхме получили своевременен сигнал престъплението то щеше да бъде разкрито още в съботния ден“, заяви Калоянов.  \r\nМинистърът на туризма Николина Ангелкова призова от своя страна всеки гражданин, който стане свидетел на увреждане на дюни, да подава сигнал. Тя увери, че от министерството са безкомпромисни по отношение на контрола. „Съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица“, поясни Ангелкова. По думите й всички институции – и Министерството на туризма, и РИОСВ, и МВР, и Прокуратурата, са реагирали веднага, след като са разбрали за нарушението и са се координирали, така че да бъдат направени необходимите проверки. „Ако се установи, че концесионерът не е реагирал своевременно, съгласно нашия договор, ние налагаме до 5 процента от стойността на концесионното възнаграждение. Законът предвижда всички необходими разпоредби за това всеки, който извърши подобно нарушение и проява да бъде санкциониран“, увери тя.", "date": "2019.01.15", "title": "Прокуратурата повдигна обвинение на двама души заради унищожените дюни в местността Каваците (ОБЗОР)"}
{"url": "http://www.focus-news.net/news/2019/01/15/2612096/nezavisimaya-gazeta-kak-idlib-se-prevarna-v-tsentar-na-terorizma.html", "text": "Независимая газета: Как Идлиб се превърна в център на тероризма \r\nВ сирийската провинция Идлиб в края на миналата седмица влезе в сила споразумение за прекратяване на огъня между фракциите на „Джабхат ан-Нусра“ и протурските сили на сирийската въоръжена опозиция, обединени в „ Национален фронт за освобождение. \r\nВ момента „Джабхат ан-Нусра“, след като елиминира бившите си съюзници, пое контрола върху значителна част от провинция Идлиб. Протурските групи бяха победени, загубвайки над 130 души. Досега те имат под контрол няколко населени места. Твърди се, че около 1,7 хиляди бойци от „Ахрар аш-Шам“ са избягали в контролираната от турците област Африн, докато „Нуредин аз-Зинки“ фактически не съществува. \r\nТочният брой на формированията на „Джабхат ан-Нусра“ е неизвестен. Според някои данни това са около 25 хиляди бойци, според други - 55 000. Те представляват повече от 70 добре въоръжени и оборудвани радикални формирования, обединени в коалиция на идеологическа основа. Те имат най-малко 300 единици танкове и други бронирана техника. \r\nРадикалите създават „Правителство на спасението“ на териториите под техен контрол в провинция Идлиб, състоящо се от девет министерства, които ще поемат административни, граждански и съдебни задължения. То вече предприе стъпки за премахване на данъците от местното население. Според Мохамед Ал-Ахмад, министърът на икономиката на това „правителство“, контролно-пропускателните пунктове бяха взети под контрол, за да се таксуват стоки и товари. Тази дейност е съгласувана с главната митническа администрация. \r\n„Свободната полиция на Идлиб“ престана да функционира на 9 януари. Тя ще бъде заменена от ислямската полиция „Джабхат ан-Нусра“, която ще следи стриктно за спазването на нормите на ислямското право. \r\nДейността на „Ал Кайда“ в Идлиб не съответства на изявленията на американския президент за пълна победа над ислямистите в Сирия. Американските власти са готови да платят 10 милиона долара за информация за лидера на „Ан-Нусра“, Абу Мохамед ал-Джолани. На 9 януари в социалните мрежи се появи снимка, на която той свободно позира в Идлиб посред бял ден. Ако свимката се окаже истинска, а не банален фотомонтаж, тогава можем да кажем, че ръководството на „Ан-Нусра“ вече се чувства уверено в този сирийски регион. \r\nСъдейки по изявленията на лидерите на „Ан-Нусра“ и министрите на „правителството на спасението“, има замаяност от успех. Но засега. Идлиб има над 3 милиона души, повечето от които са временно преместени. Те трябва да бъдат хранени, лекувани, снабдени с основни нужди, жилища. Едва ли някой нормален човек би искал да има връзка с терористи. Регионът вече има сериозни проблеми с енергийните доставки. В най-добрия случай, електричеството се доставя за по-малко от шест часа. Основният източник на електроенергия са генераторите, но не всеки може да си позволи такова удоволствие. Има остра липса на храна. Големи проблеми с осигуряването на питейна вода. Няма лекарства. Няма достатъчно медицински персонал. Ислямската полиция, с широкомащабните си репресии и публични екзекуции, не решава хуманитарния проблем. \r\nСъстоя се телефонен разговор между руските министри на отбраната Сергей Шойгу и Турция Хулуси Акар. Беше обсъдено положението в зоната за ескалация на Идлиб. Според много чуждестранни експерти факторът за укрепване на „Ал Кайда“ в Идлиб може да принуди Москва и Анкара да търсят нестандартни решения на проблема. Повечето са убедени, че окончателното решение ще бъде за Русия, която се превърна в решаващ фактор за разрешаване на сирийската криза. Превод и редкация : Калоян Пенков", "date": "2019.01.15", "title": "Независимая газета: Как Идлиб се превърна в център на тероризма"}
{"url": "http://www.focus-news.net/news/2019/01/15/2612098/daily-express-vazhni-promeni-v-obshtinite-sa-razkriti-samo-chasove-predi-glasuvaneto.html", "text": "Консервативният депутат Крис Филп твърди, че е имало „малко промяна в настроението“ към споразумението на премиера за Брекзит само часове преди гласуването. Министър-председателят е предупреден, че няма подкрепа за споразумението за оттегляне, тъй като Демократичната юнионистка партия (ДЮП) и консервативните депутати изразяват загриженост относно защитния механизъм в сделката. Говорейки за Sky News, депутат от Консервативната партия, който подкрепя споразумението на Тереза Мей, твърди, че някои парламентаристи са променили мнението си за сделката на премиера. \r\nТой каза: „Мисля, че тя със сигурност печели аргумента в смисъл, че тази сделка е най-добрият начин да се постигне резултатът от референдума през 2016 г. Мисля, че започваме да виждаме промяна в нагласите. Има около шест или седем членове на Парламента, които са заявили, че смятали да гласуват против споразумението, но сега се връщат на борда. Хора като Джефри Клифтън-Браун и Каролайн Джонсън, които бяха видни привърженици на напускането“. \r\n„Всички алтернативи са по-лоши от тази сделка. Очевидно е, че има плюсове и минуси, но всички алтернативи са много по-лоши, независимо дали става въпрос за сделка, или има втори референдум, или е опцията „Норвегия плюс“.  \r\n„Това е най-добрият начин за показване на решението, взето от британците преди две години и половина“. \r\nВ последната си реч в навечерието на гласуването в Камарата на общините Тереза Мей предупреди, че отхвърлянето на споразумението ще бъде „върхът на безразсъдството“ и „по-големият риск“ може да види, че Великобритания ще остане в блока в Брюксел. \r\nТя каза: „Единственият начин да гарантираме, че няма да напуснем без сделка, е да изоставим Брекзит, да предадем вота на британския народ или да напуснем сделката. \r\n„Единствената сделка на масата е тази, която депутатите ще гласуват тази вечер“. \r\n„Ако липсата на сделка е толкова лошо, колкото смятате, че е, то ще бъде върхът на безразсъдството да правите нещо друго“. \r\nТя каза пред публиката в Стоук он Трент: „Напускаме на 29 март. Бях ясна, че не вярвам, че трябва да удължаваме член 50 и не вярвам, че трябва да имаме втори референдум“. \r\nПредседателят на Европейската комисия Жан-Клод Юнкер и председателят на Европейския съвет Доналд Туск също пуснаха писмо, в което се предлагат „разяснения“ към споразумението за оттегляне на Обединеното кралство, в което се посочва, че Брюксел „не желае да види защитния механизъм в сила“ и потвърждава своята „решимост“ да го види заменен. Превод и редакция : Калоян Пенков", "date": "2019.01.15", "title": "Daily Express: Важни „промени“ в Общините са разкрити само часове преди гласуването"}
{"url": "http://www.focus-news.net/news/2019/01/15/2612531/dzhumhuriet-tezhko-porazhenie-za-tereza-may-brekzit-e-othvarlen.html", "text": "Споразумението на Тереза Мей за излизане от ЕС (Брекзит) беше отхвърлено в британския парламент, съобщи електронното издание на турския вестник „Джумхуриет”. При проведеното гласуване 202 депутати го подкрепиха „Брекзит”,  срещу 432 „против”. Очаквайте подробности. Превод и редакция : Георги Димов", "date": "2019.01.15", "title": "„Джумхуриет”: Тежко поражение за Тереза Май: Брекзит е отхвърлен"}
{"url": "http://www.focus-news.net/news/2019/01/15/2612097/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Известия : Русия няма да отговори на ултиматума на САЩ относно изпълняването на Договора за ликвидиране на ракети със среден и малък обсег (ДРСМО), който изтича в началото на февруари. Това казаха за  Известия  няколко източника от руските дипломатически кръгове. Според събеседниците, Москва вече е предложила на Вашингтон да седне на масата за преговори и да обсъди проблематичните точки на договора, но опитването да се говори с Русия чрез ултиматуми е безсмислено. Експертите на двете страни са убедени, че Руската федерация и Съединените щати са напълно способни да намерят компромис по ДРСМО. Това споразумение може да бъде основа за създаването на нова система за сигурност. В противен случай, провалянето на споразумението може да засегне продължаването на Договора за ограничаване на стратегическите настъпателни оръжия (START-III), който приключва през 2021 г. \r\nВзаимните претенции на Москва и Вашингтон по Договора за ракетите със среден и малък обсег се появиха отдавна. Още през 2000-те, след оттеглянето на американците от Договора за ограничаване на системите за противоракетна отбрана, Русия предупреди, че в този случай си запазва правото да се оттегли от споразумението за ракетите със среден и малък обсег. Между другото, това не се случи и споразумението продължи да работи, въпреки че предизвиква стабилни обвинения един срещу друг. \r\nГръмотевиците удариха на 20 октомври, когато Доналд Тръмп обяви намерението за напускане на ДРСМО поради „неспазване на условията от руската страна“ и разработването на подобни ракети от Китай. В Москва това предизвика изненада. И когато на 4 декември държавният секретар на САЩ Майк Помпео даде ултиматум на Русия, искайки да „спре да нарушава“ споразумението за 60 дни, Москва беше още по-изненадана. \r\n„Предложихме на американците да обсъдим проблемите на масата за преговори. Но да говорят с нас чрез ултиматуми няма смисъл. Съдейки по тяхната декларация, те правят всичко, за да унищожат системата, съществуваща в Договора за ракетите“, заяви източник от руските дипломатически кръгове. \r\nДруг източник обясни, че въпросът за запазването на договора е могъл да бъде повдигнат на срещата на президентите на Руската федерация и САЩ в Буенос Айрес в края на ноември. Но, както е известно, Доналд Тръмп се отказа от нея. \r\n„Проблемът не може да бъде решен без обсъждане, ако Вашингтон има желание да реши този въпрос изобщо. Преговорите на президентите само можеха да изяснят ситуацията. Но те паднаха по вина на американската страна. И обвиненията на САЩ са без доказателства“, каза източникът. \r\nПочти всички в администрацията и Конгреса на САЩ смятат, че Русия нарушава ДРСМО, заяви пред  Известия  директорът на Центъра за военно-политически изследвания към Института „Хъдсън“ Ричард Вайц. \r\n„Договорът е обречен. Единственото нещо, което може да спаси съдбата на ДРСМО, е признаването от страна на Русия за нарушения. Но това няма да се случи. Освен това Москва обвинява Вашингтон в неспазване на договора, като посочва оттеглянето от Договора за ПРО“, обясни американският експерт. \r\nУлтиматумът е претекст за оттегляне от договора, казва Юрий Рогулев, директор на Фондация „Франклин Рузвелт“ в Московския държавен университет. Според него американците отдавна са насочили вниманието си към такава стъпка, тъй като вече не смятат за необходимо да се обвържат и да не се чувстват в опасност. Подобни мотиви имаше във Вашингтон при управлението на Джордж Буш-младши по време на оттеглянето от Договора по ПРО през 2000-те години. \r\n„Опазването на Договора за ракетите със среден и малък обсег може да се превърне в символичен жест за покана към други държави. Но на практика това означава, че е необходимо да се започне отново“, обясни Юрий Рогулев. \r\nМеждувременно заплахата за стратегическа стабилност днес не произтича дори от факта, че споразумението отпреди 30 години ще изтече. По-опасно е появата на нови предизвикателства, заяви директорът на руско-евразийската програма на Фондация „Карнеги“, Юджийн Ръмър. \r\n„Има малко от добрите новини. Съществува стратегическа стабилност. Ние седим в САЩ и не се страхуваме, че ще бъдем атакувани от Русия. И обратно. Разбира се, лошо е, че губим сегашната система на възпиращи споразумения, включително ДРСМО. Но напоследък има много предизвикателства, които не са ограничени от старите споразумения. И това е лошо за състоянието на стратегическата стабилност“, заяви американския политолог за  Известия . „Например, бързо се развива изкуствения интелект, конкуренцията в киберпространството и т.н. Тези споразумения не ограничават всичко това. Следователно има огромно поле за съществени разговори между САЩ и Русия“. \r\nИ въпреки, че повечето експерти са убедени, че Москва и Вашингтон все още могат да стигнат до положителни решения, а прекратяването на ДРМСО няма да унищожи незабавно системата за сигурност, сегашната ситуация поставя известна негативна тенденция. Следващата стъпка може да бъде START-III, нейното свиване може да бъде по-опасно. До 2021 г. обаче Русия и САЩ все още имат време да намерят компромис. \r\n*** ВЗГЛЯД : Анкара остро отвърна на Доналд Тръмп, който в своя Twitter направи заплахата да съсипе Турция със санкции, ако започне военна операция срещу кюрдите в Сирия. Турският външен министър Мевлют Чавушоглу заяви, че президентът на САЩ няма право да заплашва страната - и дори чрез социалните мрежи. \r\n„Темите за стратегическото партньорство не се обсъждат в социалните мрежи. Виждаме, че Тръмп е под силен натиск, че не изтегля войските от Сирия и е в трудна ситуация и въпреки това не трябва да се обсъждат такива теми чрез социалните мрежи“, цитира „РИА Новости“ Чавушоглу. \r\nПо думите на министъра Анкара не се страхува от заплахи. „Сътрудничеството с терористи няма да доведе до никъде. Нека останем гладни, без храна и вода, но ще направим всичко необходимо. Съединените щати и всички други страни трябва да проявят достатъчно уважение към Турция“, отбеляза той. \r\nРедица експерти смятат, че американският президент, който заплашва турците с ужасно наказание, просто блъфира. Всъщност той залага на по-нататъшни преговори, в хода на които се надява да намери някакъв компромис. Това становище се споделя, по-специално, от тюрколога Юрий Мавашев от Центъра за изследване на съвременна Турция. Както каза той пред в. „ВЗГЛЯД“, блъфът на президента е насочен – освен към Турция – и към Конгреса на САЩ, където има много хора, които смятат, че Ердоган е започнал да си позволява много, и трябва да бъде натиснат. \r\n„Тръмп се нуждае от Турция като важен геополитически съюзник и Конгресът изгражда твърда линия в това отношение, така че Тръмп понякога прави недружелюбни жестове, за да покаже „не, аз не съм с Ердоган, аз също защитавам позицията на Съединените щати, мога също да предприема строги стъпки спрямо Турция“, заяви Мавашев. \r\nМеждувременно Москва отговори и на изявлението на Тръмп. Заместник-председателят на комисията на Държавната Дума за отбрана и сигурност Юрий Швиткин смята, че заплахите са по-скоро емоционални, тъй като е малко вероятно САЩ да искат да действат директно срещу страна, която е част от НАТО. \r\nСАЩ са заинтересовани от сътрудничество с Турция, затова не си струва да говорим за щети като част от въвеждането на икономически санкции срещу нея“, заяви Швиткин. \r\nНаистина, Тръмп и Ердоган мирно обсъдиха идеята за създаване на зона за сигурност в Северна Сирия. Ердоган отново подкрепи решението за изтеглянето на войски от Сирия. Той отбеляза също готовността на Турция да подкрепи американците в Сирия. \r\nВ отговор Тръмп призова турците да „не се отнасят лошо“ с кюрдите в Сирия на фона на изтеглянето на американските войски от там. Това съобщи говорителят на Белия дом Сара Сандърс. Според нея Тръмп изрази желание да работи заедно за разрешаване на опасенията на Анкара относно нивото на сигурност в североизточна Сирия.  \r\nНякои експерти, напротив, прогнозираха, че кавгата между Вашингтон и Анкара ще се разпали. Турция беше в критична ситуация заради старта на американско-израелския план за създаване на Кюрдистан в Сирия, убеден е директорът на Изследователския център „Близкия изток и Кавказ“ Станислав Тарасов. Експертът е убеден, че действията на САЩ ясно проследяват сценария за запазване на кюрдския анклав в Сирия. В същото време кюрдската автономия се засилва в Ирак. Вероятно в Турция кюрдите ще постигнат известни отстъпки за федерализация. \r\n„А това означава, че сирийските, иракските и турските кюрди потенциално биха могли да създадат ново държавно образувание“, каза Тарасов в интервю за вестник „ВЗГЛЯД“. Това развитие на ситуацията категорично не устройва Ердоган. \r\n„Според експерта американците няма да оставят сирийските кюрди на милостта на Турция. Въпросът тук не е само в желанието да се запази репутацията на надежден съюзник. За САЩ, според експерта, влиятелни и лоялни групи в сирийския Кюрдистан също са важни в контекста на конфронтацията с Иран. В крайна сметка там също живеят кюрди и могат да бъдат използвани за дестабилизиране на иранския режим. \r\n*** Независимая газета : В сирийската провинция Идлиб в края на миналата седмица влезе в сила споразумение за прекратяване на огъня между фракциите на „Джабхат ан-Нусра“ и протурските сили на сирийската въоръжена опозиция, обединени в „ Национален фронт за освобождение. \r\nВ момента „Джабхат ан-Нусра“, след като елиминира бившите си съюзници, пое контрола върху значителна част от провинция Идлиб. Протурските групи бяха победени, загубвайки над 130 души. Досега те имат под контрол няколко населени места. Твърди се, че около 1,7 хиляди бойци от „Ахрар аш-Шам“ са избягали в контролираната от турците област Африн, докато „Нуредин аз-Зинки“ фактически не съществува. \r\nТочният брой на формированията на „Джабхат ан-Нусра“ е неизвестен. Според някои данни това са около 25 хиляди бойци, според други - 55 000. Те представляват повече от 70 добре въоръжени и оборудвани радикални формирования, обединени в коалиция на идеологическа основа. Те имат най-малко 300 единици танкове и други бронирана техника. \r\nРадикалите създават „Правителство на спасението“ на териториите под техен контрол в провинция Идлиб, състоящо се от девет министерства, които ще поемат административни, граждански и съдебни задължения. То вече предприе стъпки за премахване на данъците от местното население. Според Мохамед Ал-Ахмад, министърът на икономиката на това „правителство“, контролно-пропускателните пунктове бяха взети под контрол, за да се таксуват стоки и товари. Тази дейност е съгласувана с главната митническа администрация. \r\n„Свободната полиция на Идлиб“ престана да функционира на 9 януари. Тя ще бъде заменена от ислямската полиция „Джабхат ан-Нусра“, която ще следи стриктно за спазването на нормите на ислямското право. \r\nДейността на „Ал Кайда“ в Идлиб не съответства на изявленията на американския президент за пълна победа над ислямистите в Сирия. Американските власти са готови да платят 10 милиона долара за информация за лидера на „Ан-Нусра“, Абу Мохамед ал-Джолани. На 9 януари в социалните мрежи се появи снимка, на която той свободно позира в Идлиб посред бял ден. Ако свимката се окаже истинска, а не банален фотомонтаж, тогава можем да кажем, че ръководството на „Ан-Нусра“ вече се чувства уверено в този сирийски регион. \r\nСъдейки по изявленията на лидерите на „Ан-Нусра“ и министрите на „правителството на спасението“, има замаяност от успех. Но засега. Идлиб има над 3 милиона души, повечето от които са временно преместени. Те трябва да бъдат хранени, лекувани, снабдени с основни нужди, жилища. Едва ли някой нормален човек би искал да има връзка с терористи. Регионът вече има сериозни проблеми с енергийните доставки. В най-добрия случай, електричеството се доставя за по-малко от шест часа. Основният източник на електроенергия са генераторите, но не всеки може да си позволи такова удоволствие. Има остра липса на храна. Големи проблеми с осигуряването на питейна вода. Няма лекарства. Няма достатъчно медицински персонал. Ислямската полиция, с широкомащабните си репресии и публични екзекуции, не решава хуманитарния проблем. \r\nСъстоя се телефонен разговор между руските министри на отбраната Сергей Шойгу и Турция Хулуси Акар. Беше обсъдено положението в зоната за ескалация на Идлиб. Според много чуждестранни експерти факторът за укрепване на „Ал Кайда“ в Идлиб може да принуди Москва и Анкара да търсят нестандартни решения на проблема. Повечето са убедени, че окончателното решение ще бъде за Русия, която се превърна в решаващ фактор за разрешаване на сирийската криза.", "date": "2019.01.15", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/15/2612099/v-oblastite-stara-zagora-silistra-burgas-i-shumen-e-obyavena-gripna-epidemiya-obzor.html", "text": "В областите Стара Загора, Силистра, Бургас и Шумен е обявена грипна епидемия. Здравните власти в Стара Загора са дали препоръка за преустановяване на учебните занятия за периода 16 януари 2019 г. – 18 януари 2019 г. включително.  \r\nВ Бургас учебните занятия в областта се преустановяват от 15 януари 2019 г. до 18 януари 2019 г. включително.  \r\nВ Шумен здравните власти са дали препоръка за преустановяване на учебните занятия в областта за периода 16 януари 2019 г. – 18 януари 2019 г. включително. \r\nВъв връзка с динамичната епидемична обстановка в област Силистра и предвид трайния ръст в заболеваемостта от ОРЗ (остри респираторни заболявания) и грип, РЗИ-Силистра въвежда предепидемични мерки за овладяване на заболяемостта на територията на областта.  \r\nОт Министерството на здравеопазването уточниха, че до второ нареждане в областите Стара Загора, Силистра и Бургас се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2019.01.15", "title": "В областите Стара Загора, Силистра, Бургас и Шумен е обявена грипна епидемия (ОБЗОР)"}
{"url": "http://www.focus-news.net/news/2019/01/15/2612100/kriminalno-proyaven-tsiganin-zabi-bradva-v-avtomobil-na-kursanti-ot-natsionalniya-voenen-universitet-obzor.html", "text": "Криминално проявен циганин заби брадва в автомобил на курсанти от Националния военен университет. На 13 януари към 19.00 часа курсанти от Националния военен университет са били нападнати, докато пътували в посока от Сливен към село Гурково. Автомобилът им е бил засечен от друг. След принудителното спиране, нападателят е излязъл от автомобила си и е нанесъл удари с брадва по предното стъкло на колата на курсантите. След подаден сигнал на телефон 112 служителите на МВР са издирили и задържали нападателя им. По случая бе образувана проверка, а нападателят бе задържан за 24 ч. в Районното управление на МВР-Казанлък. Задържаният е Йордан Пенев. Лицето е от ромски произход и до момента има над 20 криминални регистрации – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения. \r\nПред журналисти министърът на отбраната Красимир Каракачанов коментира, че това е поредният случай, който показва, че има проблем в обществото, но той не се решава само с протести. „Разглеждам го като пореден вандализъм. Петима курсанти се прибират и една кола започва да кара след тях, препречва им пътя, от нея излиза един 34-годишен мъж с брадва. Той чупи прозореца и троши капака на колата“, разказа министърът на отбраната, като посочи, че полицията бързо се е отзовала и въпросното лице е задържано. По думите му хората, които искат оставката му знаят много добре какво иска да каже и умишлено погрешно тълкуват думите му. „Този, който организира протеста 2013 година е съден за присвояване. И то именно с пари от такива фондове, като „Америка за България“, каза Каракачанов, като допълни, че всеки има право да си протестира. „Всички тези организации, които години наред усвояваха огромни пари, е хубаво накрая да направят един отчет - колко пари получиха и за какво ги изразходиха и защо така се получава, че след тези стотици милиони, дори милиарди, които се изляха по европейски, световни и национални фондове, както и защо няма ефект от това“, допълни още той, като подчерта, че те са отговорни за всичко това, защото са получавали пари от такъв тип организации.  \r\nМалко по-късно стана ясно, че под ръководството на Районна прокуратура – Казанлък се извършва разследване по бързо производство, което протича в рамките на 7-дневен законово установен срок за деяние „хулиганство”, извършено при управление на моторно превозно средство и придружено с изключителна дързост, за престъпление по чл.325 ал.3 вр. с ал.2 от Наказателния кодекс. Районният прокурор на Казанлък Таня Димитрова обясни, че двата автомобила са се движили от Сливен към Прохода на Републиката. По първокласен път I– 6, на километър 304, след като предварително е имало провокативно шофиране от страна на водача на автомобила с марка „Опел – Корса”, управляван от установения извършител на деянието Йордан Пенев – рязко намаляване на скоростта, изпреварване, шофиране по осевата линия, което е притеснило пътуващите в другия автомобил „Ауди”, в който са пътували петима курсанти – четирима мъже и една жена от Националния военен университет „Васил Левски” – Велико Търново. Димитрова поясни, че за това престъпление се предвижда лишаване от свобода до 5 години или лишаване от право да се упражнява определена професия или длъжност. От събраните доказателства до момента е видно, че Йордан Пенев е осъждан по пет присъди за извършени кражби. Изтърпявал е и наказание „Лишаване от свобода“ 1 година и 1 месец през 2012 / 2013 година и следователно няма законови предпоставки за опасен рецидив и повторност. Но има т.нар. „общ рецидив”, като е лице от активния криминален контингент. Осъждана е и спътничката му в автомобила. \r\nОт извършителя на деянието Йордан Пенев са взети проби за алкохол. „Разследването е в изключително ранен етап. Следва да се съберат значителен обем доказателства, ще се проверят и всички данни за това, какво поведение е имал водачът на „Ауди” – то”, каза Димитрова. Активната работа по бързото производство продължава под ръководството на Районна прокуратура-Казанлък.", "date": "2019.01.15", "title": "Криминално проявен циганин заби брадва в автомобил на курсанти от Националния военен университет (ОБЗОР)"}
{"url": "http://www.focus-news.net/news/2019/01/15/2612101/independent-poslednata-molba-na-mey-kam-torite-dokato-tya-se-sblaskva-s-istorichesko-porazhenie-na-plana-za-otteglyane.html", "text": "Премиерът умоляваше консервативните депутати на закрито заседание да помислят за бъдещето на своята партия и за компромис. \r\nТя не даваше никакви индикации за начина си на действие, ако загуби, но Джеръми Корбин от лейбъристите разговаряше със собствените си депутати в едно от близките помещения и потвърждаваше решимостта си да свика вот недоверие и да предизвика избори. \r\nСлед 19 месеца преговори, дузина срещи на върха на ЕС Тереза Мей най-накрая ще пусне сделката си за Брекзит за гласуване в Камарата на общините. \r\nТя проведе частно събиране на торите за да се опита да спечели бунтовниците. \r\nТя отново предупреди, както направиха и други министри, колко трудно ще бъде постигането на Брекзит без сделка и колко вредно би могло да бъде Великобритания. \r\nМинистър Надим Захави заяви, че им е казала, че трябва да изпълнят Брекзит и да предотвратят правителството на лейбъристите. \r\n„Тя каза, че трябва да държим Джеръми Корбин възможно най-далече от № 10“, съобщи той. „За да направим това, трябва да сме единни“. \r\nСред онези, които подкрепиха нейното послание, беше министърът на външните работи Алистър Бърт, който каза на искащите Брекзит в стаята да „приемат факта, че са спечелили“ и „да подкрепят това и да преминат към следващия етап“. \r\nГоляма част от опозицията към нейната сделка се фокусира върху омразния „ирландски предпазен механизъм“, който ще влезе в действие, ако няма бъдещо търговско споразумение до декември 2020 г. и може да задържи Обединеното кралство в митнически съюз за неопределено време. \r\nТереза Мей изложи подробностите по уверенията, дадени в съвместно писмо от Доналд Туск и Жан-Клод Юнкер за омразната „ирландска предпазна мярка“, която пречи на много от нейните депутати да подкрепят споразумението й. \r\nТя каза, че знае, че някои депутати искат механизъм, който да позволи на Обединеното кралство да реши едностранно да излезе от предпазните мерки или да ограничи срока на споразумението. \r\nНо тя добави: „ЕС няма да се съгласи с това, защото се опасява, че подобна разпоредба може да позволи на Великобритания да напусне защитната система по всяко време без да има по-широки споразумения и да изисква изграждането на твърда граница между Северна Ирландия и Ирландия“.  \r\nМинистър-председателят каза, че писмото показва ясно, че ако сделката бъде одобрена в Камарата на общините, разговорите за бъдещо споразумение за отношенията могат да започнат веднага. \r\nЛидерът на лейбъристите Джеръми Корбин заяви, че Тереза Мей се е „провалила напълно“ в успокояването на депутатите относно сделката за Брекзит. \r\nСделката на Тереза Мей претърпя първото си официално парламентарно поражение в Камарата на лордовете, след като за отхвърляне на сделката гласуваха 321 гласа срещу 152. \r\nС мнозинството от 169 души беше подкрепено опозиционно предложение, което предупреждава, че сделката ще навреди на икономическия просперитет на Великобритания, на вътрешната сигурност и на глобалното влияние.", "date": "2019.01.15", "title": "Independent: Последната молба на Мeй към торите, докато тя се сблъсква с историческо поражение на плана за оттегляне"}
{"url": "http://www.focus-news.net/news/2019/01/15/2612102/afp-srokat-za-razpolaganeto-na-amerikanski-voyski-po-granitsata-s-meksiko-se-udalzhava.html", "text": "Съединените щати удължават до 30 септември разполагането на активни войници и членове на бреговата охрана по границата с Мексико, съобщава  AFP .   \r\nКато част от стъпката за удължаване на мисията след изтичането на първоначалния срок от 31 януари, Пентагонът заяви, че „прехвърля помощи на югозападната граница от заздравяване на пристанища за влизане до мобилно наблюдение и откриване“. \r\n„Министерството на отбраната ще продължи да осигурява авиационна подкрепа“, се казва в изявлението. Превод и редакция : Калоян Пенков", "date": "2019.01.15", "title": "AFP: Срокът за разполагането на американски войски по границата с Мексико се удължава"}
{"url": "http://www.focus-news.net/news/2019/01/15/2612104/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Daily Express : Консервативният депутат Крис Филп твърди, че е имало „малко промяна в настроението“ към споразумението на премиера за Брекзит само часове преди гласуването. Министър-председателят е предупреден, че няма подкрепа за споразумението за оттегляне, тъй като Демократичната юнионистка партия (ДЮП) и консервативните депутати изразяват загриженост относно защитния механизъм в сделката. Говорейки за Sky News, депутат от Консервативната партия, който подкрепя споразумението на Тереза Мей, твърди, че някои парламентаристи са променили мнението си за сделката на премиера. \r\nТой каза: „Мисля, че тя със сигурност печели аргумента в смисъл, че тази сделка е най-добрият начин да се постигне резултатът от референдума през 2016 г. Мисля, че започваме да виждаме промяна в нагласите. Има около шест или седем членове на Парламента, които са заявили, че смятали да гласуват против споразумението, но сега се връщат на борда. Хора като Джефри Клифтън-Браун и Каролайн Джонсън, които бяха видни привърженици на напускането“. \r\n„Всички алтернативи са по-лоши от тази сделка. Очевидно е, че има плюсове и минуси, но всички алтернативи са много по-лоши, независимо дали става въпрос за сделка, или има втори референдум, или е опцията „Норвегия плюс“.  \r\n„Това е най-добрият начин за показване на решението, взето от британците преди две години и половина“. \r\nВ последната си реч в навечерието на гласуването в Камарата на общините Тереза Мей предупреди, че отхвърлянето на споразумението ще бъде „върхът на безразсъдството“ и „по-големият риск“ може да види, че Великобритания ще остане в блока в Брюксел. \r\nТя каза: „Единственият начин да гарантираме, че няма да напуснем без сделка, е да изоставим Брекзит, да предадем вота на британския народ или да напуснем сделката. \r\n„Единствената сделка на масата е тази, която депутатите ще гласуват тази вечер“. \r\n„Ако липсата на сделка е толкова лошо, колкото смятате, че е, то ще бъде върхът на безразсъдството да правите нещо друго“. \r\nТя каза пред публиката в Стоук он Трент: „Напускаме на 29 март. Бях ясна, че не вярвам, че трябва да удължаваме член 50 и не вярвам, че трябва да имаме втори референдум“. \r\nПредседателят на Европейската комисия Жан-Клод Юнкер и председателят на Европейския съвет Доналд Туск също пуснаха писмо, в което се предлагат „разяснения“ към споразумението за оттегляне на Обединеното кралство, в което се посочва, че Брюксел „не желае да види защитния механизъм в сила“ и потвърждава своята „решимост“ да го види заменен. \r\n*** Independent : Тереза Мей е направила отчаяна последна молба към собствените си депутати да подкрепят нейните планове за Брекзит преди очакваното историческо поражение. \r\nПремиерът умоляваше консервативните депутати на закрито заседание да помислят за бъдещето на своята партия и за компромис. \r\nТя не даваше никакви индикации за начина си на действие, ако загуби, но Джеръми Корбин от лейбъристите разговаряше със собствените си депутати в едно от близките помещения и потвърждаваше решимостта си да свика вот недоверие и да предизвика избори. \r\nСлед 19 месеца преговори, дузина срещи на върха на ЕС Тереза Мей най-накрая ще пусне сделката си за Брекзит за гласуване в Камарата на общините. \r\nТя проведе частно събиране на торите за да се опита да спечели бунтовниците. \r\nТя отново предупреди, както направиха и други министри, колко трудно ще бъде постигането на Брекзит без сделка и колко вредно би могло да бъде Великобритания. \r\nМинистър Надим Захави заяви, че им е казала, че трябва да изпълнят Брекзит и да предотвратят правителството на лейбъристите. \r\n„Тя каза, че трябва да държим Джеръми Корбин възможно най-далече от № 10“, съобщи той. „За да направим това, трябва да сме единни“. \r\nСред онези, които подкрепиха нейното послание, беше министърът на външните работи Алистър Бърт, който каза на искащите Брекзит в стаята да „приемат факта, че са спечелили“ и „да подкрепят това и да преминат към следващия етап“. \r\nГоляма част от опозицията към нейната сделка се фокусира върху омразния „ирландски предпазен механизъм“, който ще влезе в действие, ако няма бъдещо търговско споразумение до декември 2020 г. и може да задържи Обединеното кралство в митнически съюз за неопределено време. \r\nТереза Мей изложи подробностите по уверенията, дадени в съвместно писмо от Доналд Туск и Жан-Клод Юнкер за омразната „ирландска предпазна мярка“, която пречи на много от нейните депутати да подкрепят споразумението й. \r\nТя каза, че знае, че някои депутати искат механизъм, който да позволи на Обединеното кралство да реши едностранно да излезе от предпазните мерки или да ограничи срока на споразумението. \r\nНо тя добави: „ЕС няма да се съгласи с това, защото се опасява, че подобна разпоредба може да позволи на Великобритания да напусне защитната система по всяко време без да има по-широки споразумения и да изисква изграждането на твърда граница между Северна Ирландия и Ирландия“.  \r\nМинистър-председателят каза, че писмото показва ясно, че ако сделката бъде одобрена в Камарата на общините, разговорите за бъдещо споразумение за отношенията могат да започнат веднага. \r\nЛидерът на лейбъристите Джеръми Корбин заяви, че Тереза Мей се е „провалила напълно“ в успокояването на депутатите относно сделката за Брекзит. \r\nСделката на Тереза Мей претърпя първото си официално парламентарно поражение в Камарата на лордовете, след като за отхвърляне на сделката гласуваха 321 гласа срещу 152. \r\nС мнозинството от 169 души беше подкрепено опозиционно предложение, което предупреждава, че сделката ще навреди на икономическия просперитет на Великобритания, на вътрешната сигурност и на глобалното влияние. \r\n*** The Guardian : Тереза Май изглежда, че е на път към съкрушително поражение в Камарата на общините, тъй като британските депутати се подготвят да дадат своята присъда за нейната сделка за Брекзит в „значимия вот“. \r\nИзточници на труда казаха, че ако Мей не направи големи неочаквани отстъпки, всяка значителна разлика срещу нея би накарала Джеръми Корбин да призове за вот на недоверие към правителството - може би веднага. Но тъй като е малко вероятно консервативните депутати да предложат на Корбин подкрепата, която ще му е нужна да спечели вота на недоверие, той ще бъде подложен на силен натиск да засили тежестта на лейбъристите зад втори референдум. \r\nМинистрите от кабинета все още не знаят как Мей планира да поддържа процеса на Брекзит, ако сделката й бъде победена - и те останат разделени за това как трябва да продължи. Привържениците на напускането са убедени, че премиерът трябва да се върне в Брюксел и да настоява за нови отстъпки, докато останалите се надяват, че тя ще потърси компромис с лейбъристите. \r\nВ понеделник Тереза Мей издаде последен призив към парламента да я подкрепи, като призова депутатите да „погледнат втори път“ към нейната сделка и подчерта, че това е единствената опция на масата, която може да даде „подреден“ изход от ЕС \r\nВ Уестминстър нарастват спекулациите, че какъвто и да е курсът, който ще преследва, тя ще бъде принудена да обяви, че ще поиска от ЕС да удължи член 50. Премиерът отказа да изключи това да стане категорично, казвайки само, че не вярва да е необходимо. \r\n„Напускаме на 29 март. Бях ясна, че не вярвам, че трябва да удължаваме член 50 и не вярвам, че трябва да провеждаме втори референдум“, каза Мей. „Имаме указание от британския народ да си тръгнем и нашият дълг е да изпълним това, но искам да го направя по начин, който е гладък и подреден и защитава работните места и сигурността“. \r\nМей се обърна към депутатите от собствената си партия в понеделник вечер. Министър-председателят не даде никакви индикации за план Б в онова, но призова нейната партия да подкрепи споразумението й, за да гарантира, че Брекзит ще продължи и да задържи Корбин от Даунинг стрийт №10. \r\nПротивниците на сделката казаха, че умовете им не са променени. Стив Бейкър каза: „Тя умело е разработила речта си, за да се увери, че има смях при всички правилни места, без да споменава сделката“. \r\nКорбин призова парламентаристите си да сдържат нервите си, обръщайки се на среща на парламентарната Лейбъристка партия в навечерието на гласуването. Лидерът на лейбъристите заяви, че премиерът не е успял да изплаши депутатите си, за да гласуват за сделката. „Тереза Мей се е опитала да изнудва парламентаристите да гласуват за неясната й сделка, заплашвайки страната с хаоса, който ще бъде ако няма сделка“, каза той. „От разговори с колеги знам, че това не е успешно. Партията на лейбъристите няма да бъде изнудвана“. \r\nКорбин заяви, че Мей ще „обвинява само себе си“ за две години от преговорите с нейния разделен кабинет и зад гърба си, вместо да открива диалог с Брюксел, синдикатите, бизнеса и парламента. „Провалената сделка на Консервативната партия ще бъде отхвърлена от парламента. Тогава ще ни трябват избори, за да имаме възможност да гласуваме за правителство, което може да събере нашите хора и да се справи с дълбоките проблеми, пред които е изправена нашата страна“, каза той. \r\nПравителствата са били победени с повече от 100 гласа само три пъти през миналия век, според професор Филип Коули от университета „Кралица Мери“ - всички те са по време на малцинствената администрация на леъбъристите от 1924 година. \r\nКамарата на лордовете имаше собствено гласуване по правителствената сделка по Брекзит, отхвърляйки я с 321 гласа срещу 152.", "date": "2019.01.15", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/15/2612105/ria-novosti-timoshenko-zayavi-che-poroshenko-nyama-shans-za-pobeda-na-izborite.html", "text": "Лидерът на партия „Отечество“ Юлия Тимошенко, която съобщи за намерението да участват в изборите президента на Украйна, смята, че на втори тур ще се бори с Петро Порошенко и непременно ще победи, предава  РИА  Новости . \r\nПредизборната кампания официално стартира на Украйна 31 декември. В същия ден започнаха избирането на кандидати за президент и подаването на документи до ЦИК за регистрацията им. Президентските избори ще се проведат на 31 март. Сегашният президент Петро Порошенко не е обявил официално намерението си да се кандидатира за втори мандат. Превод и редакция : Калоян Пенков", "date": "2019.01.15", "title": "РИА Новости: Тимошенко заяви, че Порошенко няма шанс за победа на изборите"}
{"url": "http://www.focus-news.net/news/2019/01/15/2612106/tass-kanadskoto-vanshno-ministerstvo-prizova-grazhdanite-da-proyavyavat-visoka-stepen-na-predpazlivost-kogato-poseshtavat-kitay.html", "text": "Канадското министерство на външните работи направи промени в скалата за оценка на риска за канадските граждани, пътуващи до Китай. Според уебсайта на ведомството, този показател е преместен от „нормалното ниво на сигурност“ на позиция „висок риск“ поради „възможно произволно прилагане на местното законодателство“, съобщава агенция  TACC . \r\nМинистерството на външните работи съветва съгражданите да „проявяват висока степен на предпазливост“, тъй като в Китай, според министерството, „има някои проблеми със сигурността“. Съобщението на министерството подчертава, че това са само препоръки, а решението за пътуване до Китай е избор на канадците и те са „отговорни за собствената си сигурност“. В канадското министерство на външните работи има четири скали за оценка на риска при пътувания в чужбина - „нормално ниво на сигурност“, „високо ниво на риск“, „избягване на незначителни пътувания“ и „избягване на пътувания“. \r\nПо-рано беше съобщено, че канадският гражданин Лойд Шеленберг, който е бил арестуван в Китай за трафик на наркотици, е осъден на смърт. Обвиняемият е признат за виновен за контрабанда на повече от 220 кг метамфетамин. Съдът също така реши да конфискува цялото му имущество в полза на държавата. \r\nКанадският премиер Джъстин Трюдо вече заяви, че властите са изключително загрижени от съобщенията, че един канадски гражданин е осъден на смърт в Китай. Според него това също трябва да бъде причина за безпокойство за „международните приятели и съюзници на Канада“. Превод и редакция : Калоян Пенков", "date": "2019.01.15", "title": "ТАСС: Канадското външно министерство призова гражданите да проявяват „висока степен на предпазливост“, когато посещават Китай"}
{"url": "http://www.focus-news.net/news/2019/01/15/2612108/sport-manchestar-siti-pobedi-uulvarhyamptan-s-30.html", "text": "Манчестър Сити победи Уулвърхямптън с 3:0 в мач от 22 кръг на английската Премиър лийг. С победата Манчестър Сити събра 53 точки и остава на втората позиция с четири точки зад лидера Ливърпул и на 5 точки пред третия – Тотнъм. На четвърто място е отборът на Челси с 47 точки. Отборът на Уулвърхямптън се намира на 11 място с 29 точки.", "date": "2019.01.15", "title": "Спорт: Манчестър Сити победи Уулвърхямптън с 3:0"}
{"url": "http://www.focus-news.net/news/2019/01/15/2612107/", "text": "Съединените щати и Северна Корея планират да проведат преговори на високо равнище във Вашингтон тази седмица, за да обсъдят втора среща на върха на техните лидери след продължителен застой в ядрените преговори, съобщава агенция  Reuters . \r\nСрещата, водена от държавния секретар на САЩ Майк Помпео и висшия севернокорейски официален представител Ким Йонг Чол, ще се случи в четвъртък или петък. \r\nОчаква се двете страни да финализират датата и мястото на втората среща на върха между президента на САЩ Доналд Тръмп и севернокорейския лидер Ким Чен-ун, а пратеникът на Северна Корея ще се срещне с Тръмп. \r\nОт Белия дом нямаше незабавен коментар. Запитан за доклада, служител на Държавния департамент каза: „Нямаме никакви срещи за обявяване“. \r\nАко бъде потвърдена, срещата тази седмица може да означава, че двете страни се приближават до компромис след едномесечно противопоставяне относно това как да се придвижи напред в прекратяването на ядрените и ракетните програми на Северна Корея. \r\nПомпео, който направи няколко пътувания до Пхенян миналата година, се опита да се срещне с колегата си през ноември миналата година, но преговорите бяха прекратени в последния момент. Превод и редакция : Калоян Пенков", "date": "2019.01.15", "title": "Reuters: САЩ и Северна Корея ще проведат разговори тази седмица"}
{"url": "http://www.focus-news.net/news/2019/01/15/2612109/ria-novosti-otmeniha-tristrannata-sreshta-mezhdu-es-rusiya-i-ukrayna.html", "text": "Експертната тристранна среща между Русия, Украйна и Европейския съюз за газа, насрочена за 15 януари, бе отменена, а срещата на министрите остава насрочена за 21 януари, заяви говорителката на заместник-председателя на Европейската комисия Марош Шефчович - Ана-Кайса Итконен. \r\n„Експертните консултации, които бяха насрочени за 15 януари в навечерието на министерската среща, няма да се състоят\", каза Итконен, предаде агенцията, предава  РИА Новости . \r\nВ началото на януари Шефчович каза, че тристранните преговори за газа на политическо ниво с Русия и Украйна ще се проведат в Брюксел на 21 януари. В същото време Юрий Витренко, изпълнителен директор на „Нафтогаз“ на Украйна, обяви в четвъртък, че преговорите за газ в формат Русия-ЕС-Украйна на експертно ниво ще се проведат на 15 януари, а по-рано той не изключи възможността срещата да не включва руската страна. Превод и редакция : Калоян Пенков", "date": "2019.01.15", "title": "РИА Новости: Отмениха тристранната среща между ЕС, Русия и Украйна"}
{"url": "http://www.focus-news.net/news/2019/01/15/2612111/tass-tramp-e-napisal-pismo-do-kim-chen-un.html", "text": "Миналия уикенд президентът на САЩ Доналд Тръмп е изпратил съобщение до севернокорейския лидер Ким Чен-ун. Писмото бе връчено лично на Ким Чен-ун, съобщава телевизионният канал CNN, позовавайки се на източник, запознат с преговорите на двете страни за денуклеаризацията. \r\nИзточникът не разкрива съдържанието на посланието на американския президент, предава агенция  TACC . \r\nНа 12 юни миналата година в Сингапур се проведе първата среща на върха в историята между САЩ и Северна Корея. След това Тръмп и Ким Чен-ун направиха съвместно изявление. В него Пхенян обяви, че е готов за пълна денуклеаризация, а Съединените щати обещаха да предоставят гаранции за сигурността на корейската страна. Въпреки това намеренията на страните в окончателното комюнике на срещата в Сингапур не бяха уточнени. \r\nНа 2 декември миналата година Тръмп съобщи, че следващата му среща с Ким Чен-ун вероятно ще се проведе през януари или февруари 2019 година. Превод и редакция : Калоян Пенков", "date": "2019.01.15", "title": "ТАСС: Тръмп е написал писмо до Ким Чен-ун"}
{"url": "http://www.focus-news.net/news/2019/01/15/2612110/sport-ivo-karlovich-pobedi-hubert-hurkach.html", "text": "Иво Карлович победи Хуберт Хуркач с 3:1 сета в мач от първия кръг на Откритото първенство на Австралия. В мачът, продължил 3 часа, хърватинът загуби първия сет с 6:7, но успя да вземе следващите три с резултат 7:6, 7:6, 7:6. В следващият кръг Карлович ще се изправи срещу Кей Нишикори.", "date": "2019.01.15", "title": "Спорт: Иво Карлович победи Хуберт Хуркач"}
{"url": "http://www.focus-news.net/news/2019/01/15/2612112/pregled-na-mezhdunarodnite-novini-do-6-chasa-agentsiya-fokus.html", "text": "Руска междуведомствена делегация ще проведе консултации на 15 януари в Женева с представители на Съединените щати относно Договора за ликвидиране на ракети със среден и малък обсег (ДРСМО). Това съобщи руският заместник-министър на външните работи Сергей Рябков, предава агенция  TACC . \r\n„На 15 януари консултациите по темата ДРСМО ще се проведат в междуведомствен формат, това е единственият въпрос в дневния ред“, каза той. „Имаме удоволствието да отбележим, че в крайна сметка американската страна се съгласи с тези консултации след многократните ни предложения“. \r\nРябков посочи, че негов събеседник ще бъде заместник-държавния секретар на САЩ за контрол над въоръженията и международна сигурност Андреа Томпсън. „Това ще бъде първата ни лична среща“, отбеляза заместник-външният министър на Русия.  \r\nРябков обясни, че темата за Договора за мерките по допълнително намаляване и ограничаване на стратегическите нападателни оръжия на тези консултации няма да бъде засегната. „Единственият въпрос, по който ще работим, е Договорът за ракетите със среден и малък обсег“, заяви той. „По принцип ще има достатъчно материал за целия ден“. \r\nРусия е готова за сериозна работа със САЩ на предстоящите консултации по ДРСМО и призовава Вашингтон да се откаже от издаването на ултиматуми и предварителни условия, съобщи Рябков. \r\n„Съединените щати втвърдиха тона за Договора, това ни се струва не много благоприятен сигнал“, заяви високопоставеният дипломат. \r\n***  Президентът на Венецуела Николас Мадуро съобщи за провеждането на големи военни учения в страната, предава  РИА Новости . \r\n„Специални гражданско-военни учения в чест на Боливар и 200-годишнината от конгреса в Ангостура ще се проведат от 10 до 15 февруари“, заяви Мадуро по време на речта си пред Националното учредително събрание. \r\nКонгресът се свиква през февруари 1819 г. от Симон Боливар и събира патриоти, които се борят срещу испанското управление в Южна Америка. \r\n***  Министърът за Брекзит Стивън Баркли обеща да остане на поста си, дори при напускане на страната му от Европейския съюз без споразумение за условията за развод между Лондон и Брюксел, съобщава агенция  TACC . \r\n„Да, ще остана, защото ще трябва да се справя с управлението на риска.Никой не иска сценарият за излизане без сделка да бъде реализиран, тъй като ще има пагубни последствия“, каза той. \r\nНа 25 ноември лидерите на ЕС одобриха споразумение с Великобритания за Брекзит и политическа декларация за бъдещи отношения с Лондон. За да влезе в сила, това споразумение трябва да бъде одобрено от британските законодатели и трябва да бъде ратифицирано от всички страни от блока. Във вторник ще се проведе гласуване в Камарата на общините на британския парламент, по време на което членовете на долната камара ще трябва или да одобрят постигнатото от правителството споразумение за Брекзит, или да го отхвърлят. Според изчисленията на политическите експерти последният вариант изглежда почти неизбежен. \r\nОфициално Брекзит е насрочен за 29 март 2019 г., след което, според правителствения план, трябва да продължи преходен период до края на 2020 година. \r\n***  Дъщерята на американския президент Доналд Тръмп Иванка не се обсъжда като възможен кандидат за президент на Световната банка , но ще помогне при подбора на кандидатите. Това съобщава агенция  TACC , позовавайки се на вестник Politico. \r\n„Съобщенията, че нейната кандидатура се разглежда, не са верни“, заяви Джесика Дито. Дито подчерта, че министърът на финансите на САЩ Стивън Мнучин и и.д. началник на кабинета на Белия дом Мик Мълвейни поискаха от Иванка Тръмп „да помогне при процеса на номиниране на кандидат, тъй като тя е работила тясно с ръководството на Световната банка през последните две години . \r\nНа 7 януари Световната банка обяви, че сегашният президент Джим Йон Ким напуска поста си на 1 февруари. Изпълнителният директор на Световната банка Кристалина Георгиева ще изпълнява временно задълженията на ръководител. Джим Йон Ким пое председателството на Световната банка на 1 юли 2012 г. за срок от пет години, а през 2016 г. управителният съвет го преизбира.  \r\nСветовната банка съобщи в четвъртък, че кандидатурите за ръководител на организацията трябва да бъдат подадени в периода между 7 февруари и 14 март. След това ще бъдат избрани максимум трима кандидати, а новият президент се очаква да бъде избран преди заседанието на ръководните органи на Световната банка и МВФ на 12-14 април във Вашингтон. \r\n***  Русия няма да отговори на ултиматума на САЩ относно изпълняването на Договора за ликвидиране на ракети със среден и малък обсег (ДРСМО), който изтича в началото на февруари. Това казаха за  Известия  няколко източника от руските дипломатически кръгове. Според събеседниците, Москва вече е предложила на Вашингтон да седне на масата за преговори и да обсъди проблематичните точки на договора, но опитването да се говори с Русия чрез ултиматуми е безсмислено. Експертите на двете страни са убедени, че Руската федерация и Съединените щати са напълно способни да намерят компромис по ДРСМО. Това споразумение може да бъде основа за създаването на нова система за сигурност. В противен случай, провалянето на споразумението може да засегне продължаването на Договора за ограничаване на стратегическите настъпателни оръжия (START-III), който приключва през 2021 г. \r\nВзаимните претенции на Москва и Вашингтон по Договора за ракетите със среден и малък обсег се появиха отдавна. Още през 2000-те, след оттеглянето на американците от Договора за ограничаване на системите за противоракетна отбрана, Русия предупреди, че в този случай си запазва правото да се оттегли от споразумението за ракетите със среден и малък обсег. Между другото, това не се случи и споразумението продължи да работи, въпреки че предизвиква стабилни обвинения един срещу друг. \r\nГръмотевиците удариха на 20 октомври, когато Доналд Тръмп обяви намерението за напускане на ДРСМО поради „неспазване на условията от руската страна“ и разработването на подобни ракети от Китай. В Москва това предизвика изненада. И когато на 4 декември държавният секретар на САЩ Майк Помпео даде ултиматум на Русия, искайки да „спре да нарушава“ споразумението за 60 дни, Москва беше още по-изненадана. \r\n„Предложихме на американците да обсъдим проблемите на масата за преговори. Но да говорят с нас чрез ултиматуми няма смисъл. Съдейки по тяхната декларация, те правят всичко, за да унищожат системата, съществуваща в Договора за ракетите“, заяви източник от руските дипломатически кръгове. \r\nДруг източник обясни, че въпросът за запазването на договора е могъл да бъде повдигнат на срещата на президентите на Руската федерация и САЩ в Буенос Айрес в края на ноември. Но, както е известно, Доналд Тръмп се отказа от нея. \r\n„Проблемът не може да бъде решен без обсъждане, ако Вашингтон има желание да реши този въпрос изобщо. Преговорите на президентите само можеха да изяснят ситуацията. Но те паднаха по вина на американската страна. И обвиненията на САЩ са без доказателства“, каза източникът. \r\nПочти всички в администрацията и Конгреса на САЩ смятат, че Русия нарушава ДРСМО, заяви пред  Известия  директорът на Центъра за военно-политически изследвания към Института „Хъдсън“ Ричард Вайц. \r\n„Договорът е обречен. Единственото нещо, което може да спаси съдбата на ДРСМО, е признаването от страна на Русия за нарушения. Но това няма да се случи. Освен това Москва обвинява Вашингтон в неспазване на договора, като посочва оттеглянето от Договора за ПРО“, обясни американският експерт. \r\nУлтиматумът е претекст за оттегляне от договора, казва Юрий Рогулев, директор на Фондация „Франклин Рузвелт“ в Московския държавен университет. Според него американците отдавна са насочили вниманието си към такава стъпка, тъй като вече не смятат за необходимо да се обвържат и да не се чувстват в опасност. Подобни мотиви имаше във Вашингтон при управлението на Джордж Буш-младши по време на оттеглянето от Договора по ПРО през 2000-те години. \r\n„Опазването на Договора за ракетите със среден и малък обсег може да се превърне в символичен жест за покана към други държави. Но на практика това означава, че е необходимо да се започне отново“, обясни Юрий Рогулев. \r\nМеждувременно заплахата за стратегическа стабилност днес не произтича дори от факта, че споразумението отпреди 30 години ще изтече. По-опасно е появата на нови предизвикателства, заяви директорът на руско-евразийската програма на Фондация „Карнеги“, Юджийн Ръмър. \r\n„Има малко от добрите новини. Съществува стратегическа стабилност. Ние седим в САЩ и не се страхуваме, че ще бъдем атакувани от Русия. И обратно. Разбира се, лошо е, че губим сегашната система на възпиращи споразумения, включително ДРСМО. Но напоследък има много предизвикателства, които не са ограничени от старите споразумения. И това е лошо за състоянието на стратегическата стабилност“, заяви американския политолог за  Известия . „Например, бързо се развива изкуствения интелект, конкуренцията в киберпространството и т.н. Тези споразумения не ограничават всичко това. Следователно има огромно поле за съществени разговори между САЩ и Русия“. \r\nИ въпреки, че повечето експерти са убедени, че Москва и Вашингтон все още могат да стигнат до положителни решения, а прекратяването на ДРМСО няма да унищожи незабавно системата за сигурност, сегашната ситуация поставя известна негативна тенденция. Следващата стъпка може да бъде START-III, нейното свиване може да бъде по-опасно. До 2021 г. обаче Русия и САЩ все още имат време да намерят компромис. \r\n***  Съединените щати удължават до 30 септември разполагането на активни войници и членове на бреговата охрана по границата с Мексико, съобщава  AFP .   \r\nКато част от стъпката за удължаване на мисията след изтичането на първоначалния срок от 31 януари, Пентагонът заяви, че „прехвърля помощи на югозападната граница от заздравяване на пристанища за влизане до мобилно наблюдение и откриване“. \r\n„Министерството на отбраната ще продължи да осигурява авиационна подкрепа“, се казва в изявлението. \r\n***  Съединените щати и Северна Корея планират да проведат преговори на високо равнище във Вашингтон тази седмица, за да обсъдят втора среща на върха на техните лидери след продължителен застой в ядрените преговори, съобщава агенция  Reuters . \r\nСрещата, водена от държавния секретар на САЩ Майк Помпео и висшия севернокорейски официален представител Ким Йонг Чол, ще се случи в четвъртък или петък. \r\nОчаква се двете страни да финализират датата и мястото на втората среща на върха между президента на САЩ Доналд Тръмп и севернокорейския лидер Ким Чен-ун, а пратеникът на Северна Корея ще се срещне с Тръмп. \r\nОт Белия дом нямаше незабавен коментар. Запитан за доклада, служител на Държавния департамент каза: „Нямаме никакви срещи за обявяване“. \r\nАко бъде потвърдена, срещата тази седмица може да означава, че двете страни се приближават до компромис след едномесечно противопоставяне относно това как да се придвижи напред в прекратяването на ядрените и ракетните програми на Северна Корея. \r\nПомпео, който направи няколко пътувания до Пхенян миналата година, се опита да се срещне с колегата си през ноември миналата година, но преговорите бяха прекратени в последния момент. \r\n***  Експертната тристранна среща между Русия, Украйна и Европейския съюз за газа, насрочена за 15 януари, бе отменена, а срещата на министрите остава насрочена за 21 януари, заяви говорителката на заместник-председателя на Европейската комисия Марош Шефчович - Ана-Кайса Итконен. \r\n„Експертните консултации, които бяха насрочени за 15 януари в навечерието на министерската среща, няма да се състоят\", каза Итконен, предаде агенцията, предава  РИА Новости . \r\nВ началото на януари Шефчович каза, че тристранните преговори за газа на политическо ниво с Русия и Украйна ще се проведат в Брюксел на 21 януари. В същото време Юрий Витренко, изпълнителен директор на „Нафтогаз“ на Украйна, обяви в четвъртък, че преговорите за газ в формат Русия-ЕС-Украйна на експертно ниво ще се проведат на 15 януари, а по-рано той не изключи възможността срещата да не включва руската страна.", "date": "2019.01.15", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/15/2612117/predstoyashti-mezhdunarodni-sabitiya-za-15-yanuari-agentsiya-fokus.html", "text": "*** Започват дебатите за вота на доверие към правителството на Алексис Ципрас в гръцкия парламент \r\n*** Очаква се британският парламент да проведе решаващото гласуване за сделката за Брекзит на Тереза Мей \r\n*** Френският президент Еманюел Макрон стартира национален дебат в опит да успокои протестите на „жълтите жилетки“ \r\n*** Световният икономически форум ще публикува графика за конференцията през 2019 година \r\n*** Директорът на Европейската централна банка Марио Драги ще изнесе реч в Европейския парламент \r\n*** Церемония по назначаването на новия началник на Генералния щаб на Силите за отбрана на Израел, на която ще присъства премиерът Бенямин Нетаняху \r\n***", "date": "2019.01.15", "title": "Предстоящи международни събития за 15 януари (Агенция \"Фокус\")"}
{"url": "http://www.focus-news.net/news/2019/01/15/2612116/predstoyashti-sabitiya-v-stranata-za-15-yanuari-agentsiya-fokus.html", "text": "*** \r\nВицепремиерът и министър на външните работи Екатерина Захариева ще присъства в сградата на посолството на Румъния в България на представянето на приоритетите на Румънското председателство на Съвета на ЕС.  \r\n*** \r\nОт 13.00 часа в зала 238 на Народното събрание парламентарната правна комисия ще разгледа ветото на президента Румен Радев върху последните промени в Наказателния кодекс. \r\n*** \r\nОт 13.30 часа в зала 232 на Народното събрание ще се проведе заседание на Комисията по отбрана, на което ще бъде разгледано предложението за придобиване на F-16. \r\n*** \r\nОт 15.30 часа в зала „Запад“ на Народното събрание Комисията по бюджет и финанси ще проведе заседание, на което ще бъде разгледано предложението за придобиване на F-16. \r\n*** \r\nОт 09.30 часа в сградата на Висшия съдебен съвет ще се проведе заседание на Съдийската колегия.  \r\n*** \r\nВ 09.30 часа в Българската фондова борса ще се проведе церемония по награждаване на брокери с най-високи резултати през 2018 г.  \r\n*** \r\nОт 09.30 часа Софийският градски съд ще гледа делото срещу Севелин Н., обвинен в убийството на баща си.  \r\n*** \r\nОт 10.00 часа в Националния пресклуб на БТА ще се проведе пресконференция на Арт център „Кърнолски“ по повод предстоящия 7-и Национален конкурс за деца и младежи „Път към славата“, който ще се проведе в периода 8 - 10 февруари 2019 г.  \r\n*** \r\nОт 11.00 часа в голямата зала на Учебния център АЯР (бул. „Шипченски проход“ 69) Агенцията за ядрено регулиране организира пресконференция, на която ще представи дейността си за изминалата 2018 година. \r\n*** \r\nОт 12.30 часа в централата на ПП АБВ (ул. „Врабча“ 23) ръководството на партията ще даде проведе пресконференция по две теми – предложение към групите на партиите в Народното събрание за два варианта на вот на недоверие към правителството и позиция на АБВ по окончателното решение на македонския парламент за промяна на името на Р Македония.  \r\n*** \r\nОт 13.30 часа Софийският градски съд ще заседава по искането за удължаване на престоя в психиатрично заведение на Димитър Р., обвинен за убийството на жена в столичен хотел. \r\n*** \r\nОт 15.00 часа до 17.00 часа в постоянната приемна на БСП - София на ул. „Леге\" 10, етаж 1 народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n*** \r\nОт 18.00 часа в литературен салон „Красно село“ ще бъде представена книгата „Съзидателят на кан Омуртаг“ на Бойко Беленски.  \r\n*** \r\nОт 18.30 часа в Гьоте-институт България ще се проведат събития от образователната платформа „Музикалната модерност“.  \r\n*** \r\nОт 19.00 часа в Литературен клуб на Столична библиотека Ани Илков ще открие поредицата „Поет на месеца“ за 2019 г.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакъла „Добре дошли в България”. \r\n***   \r\nОт  09.30 часа в зала №1 на Районен съд - Асеновград ще се състои делото с подсъдим Илия  З. Той е обвинен в извършване на престъпление по чл. 234в, ал. 1 от НК, за това, че през месец август 2018 г. в град Асеновград, област Пловдивска, сам е осъществил неправомерно присъединяване към електроразпределителната мрежа на „ЕВН България Електроразпределение“ ЕАД. \r\n*** \r\nОт 12.00 часа в кабинета на кмета д-р Атанас Камбитов ще се проведе пресконференция по актуални теми.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” 1 доц. Антоанета Цветкова, председател на комисията по здравеопазване към ОбС ще има приемен ден за граждани.  \r\n*** \r\nВ 13.00 часа в Голямата зала на Община Велинград ще се проведе обществено обсъждане на тема „Визия на парк Клептуза“.  \r\n***  \r\nОт 12.00 часа в голяма зала на Община Велико Търново ще се проведе концерт на деца и ученици за Василица.  \r\n***  \r\nОт 19.00 часа в Клуб 7 ще се проведе „2 в 1 – Добромир Байчев и Иван Стоилов разказват“ – литературна вечер.  \r\n*** \r\nОт 17.00 часа в конферентната зала на Община Враца ще се проведе публично обсъждане на Проектобюджета на Общината за 2019 г.  \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n***  \r\nОт 18.30 часа в НЧ „Напредък-1869“ Драматичен театър „Иван Димов” – Хасково представя постановката „Морска сол” от Емил Боне. С участието на: Асен Блатечки, Милена Маркова-Маца, Алексей Кожухаров и  Добриела Попова. \r\n*** \r\nОт 10.40 часа в Професионална гимназия по транспорт, обслужване и лека промишленост ще се състои неформално обучение на тема „Пълноценно осмисляне на свободното време“. \r\n*** \r\nВ 11.00 часа в параклиса „Свети равноапостоли Константин и Елена” ще бъде отслужен тържествен водосвет за безаварийно пътуване по транспортната връзка между Република България и Република Гърция по повод годишнината от откриването на ГКПП „Златоград“.  \r\n*** \r\nОт 10.00 часа в залата на Община Кюстендил ще се проведе месечно заседание на кметовете и кметските наместници.  \r\n*** \r\nОт 17.30 часа в заседателната зала на Общината ще се проведе публично обсъждане на проекта за бюджет за 2019 година.  \r\n*** \r\nВ 09.00 часа в зала „Панорама“ Общинският съвет ще обсъди избора на нов собственик на Специализираната болница за продължително лечение и рехабилитация.  \r\n***   \r\nОт 18.00 часа в залата на Дружеството на пловдивските писатели (ул. „Княз Александър I Батенберг\" 27) ще се състои премиерата на новата стихосбирка „Феникс“ на пловдивската поетеса Диана Бързева, която от 2009 г. живее в Берлин. \r\n*** \r\nОт 10.00 часа на централния вход на ОДМВР - Разград ще се проведе първият за годината брифинг на директора на ОДМВР - Разград старши комисар Ивайло Йовчев. \r\n*** \r\nОт 15.00 часа в зала 1 на Община Свищов ще се проведе пресконференция, на която ще бъдат отчетени резултатите от проекта „Да успеем заедно“ и ще бъдат представени приоритетите на ОП „Наука и образование за интелигентен растеж“.  \r\n*** \r\nОт 11.30 часа с ритуала „Първа копка” ще започне строежът на общежитие в Национална художествена гимназия „Димитър Добрович“ – Сливен. \r\n*** \r\nОт 18.30 часа в залата на първия етаж на РБ „З. Княжески“ ще бъде представен филмът „Да пееш в Париж“, Игрален филм, Казахстан – Латвия – САЩ (2018). \r\n*** \r\nОт 17.30 часа в Художествена галерия „Жорж Папазов“ ще бъде открита изложба под надслов „Градът“.", "date": "2019.01.15", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2019/01/15/2612113/tass-shindzo-abe-saobshti-che-shte-poseti-rusiya-i-mezhdunarodniya-forum-v-davos.html", "text": "Японският премиер Шиндзо Абе възнамерява да пътува до Русия и Швейцария от 21 до 24 януари. Той съобщи това на среща с представители на кабинета, съобщава  TACC  позовавайки се на информационна агенция Киодо. \r\n„Ако всичко е нормално, тогава на 21-24 януари ще пътувам до Русия и на международния форум в Давос“, заяви премиерът на срещата. \r\n„Особено бих искал на срещата на върха между Япония и Русия да се придвижат напред преговорите за сключване на мирен договор“. \r\nПо-рано на пресконференция в Токио говорителят на правителството Йошихиде Суга каза, че позицията на японското правителство по отношение на мирния договор с Русия и собствеността на южната част на Курилите не се е променила. В същото време той положително оцени проведените в навечерието на Москва преговори с ръководителя на японското външно министерство Таро Коно със своя руски колега Сергей Лавров. \r\nПо думите на говорителя, страните конкретно са изразили мнението си, имаше сериозна размяна на мнения. Суга отбеляза, че Токио се съгласява с руската страна да не разкрива конкретното съдържание на преговорите. \r\nПо-рано говорител на японското външно министерство каза пред ТАСС, че дискусиите, проведени в руската столица, дадоха възможност да се подготви предстоящото посещение на японския премиер Шиндзо Абе в Москва и новата двустранна среща на високо равнище, която ще се проведе на 22 януари. Превод и редакция : Калоян Пенков", "date": "2019.01.15", "title": "ТАСС: Шиндзо Абе съобщи, че ще посети Русия и международния форум в Давос"}
{"url": "http://www.focus-news.net/news/2019/01/15/2612114/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.01.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/15/2612115/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:  Температурите са в интервала от - 10° до + 5°. Времето над страната е предимно облачно. Слаб до умерен вятър духа в областите Силистра, Разград, Шумен, Търговище, В.Търново, Русе, Монтана, Видин, Бургас, Варна, Смолян, София и Добрич.  \r\nСняг вали в районите на Трън и Брезник /обл. Перник/; проход „Шипка“, Павел Баня и Мъглиж /обл. Стара Загора/. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nОграничена видимост до 150 м поради мъгла има в районите на Бяла Слатина, Борован и Криводол (обл. Враца). Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nНа 15.01.2019 г. от 10:30 ч. до 13:30 ч. движението в тунел „Мало Бучино“ на АМ „Струма“ в посока Перник ще бъде ограничено поради оглед на осветителната система. Трафикът ще се осъществява двупосочно в тръбата за София.  \r\nОт 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Перник. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.15", "title": "Актуална пътна обстановка"}
{"url": "http://www.focus-news.net/news/2019/01/15/2612118/nimh-predi-obyad-nad-iztochna-balgariya-shte-e-oblachno-v-planinskite-rayoni-shte-prevali-snyag-temperaturite-shte-sa-mezhdu-minus-2-i-3.html", "text": "Днес със силен вятър от северозапад, в Източна България от север-северозапад ще нахлува студен въздух.   \r\n Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова. Преди обяд главно над Източна България ще е облачно и на места в североизточните и планинските райони ще превали слаб сняг. След обяд облачността ще е променлива, по-значителна над планинските райони, където ще прехвърча сняг. Дневните температури ще се понижават и към 14 часа ще са между минус 2° и 3°. Над Черноморието облачността ще е значителна и главно преди обяд на места ще превали слаб сняг. Ще духа силен вятър от север-северозапад. Максимални температури на въздуха: 1-3°. Температурата на морската вода е 5-6°. Вълнението на морето ще бъде 2-3 бала, в открито море до 4. Атмосферното налягане е по-ниско от средното за януари – от запад ще се повишава и до вечерта ще достигне средната стойност за месеца. Над планините ще има променлива, по-често значителна облачност и на места ще прехвърчи сняг. Ще духа бурен вятър от север-северозапад. Ще е много студено с максимална температура на височина 1200 метра около минус 8°, на 2000 метра – около минус 13°.", "date": "2019.01.15", "title": "НИМХ: Преди обяд над Източна България ще е облачно, в планинските райони ще превали сняг, температурите ще са между минус 2° и 3°"}
{"url": "http://www.focus-news.net/news/2019/01/15/2612120/ministar-ekaterina-zaharieva-shte-prisastva-na-predstavyaneto-na-prioritetite-na-rumanskoto-predsedatelstvo-na-saveta-na-es-v-sofiya.html", "text": "Вицепремиерът и министър на външните работи Екатерина Захариева ще присъства на представянето на приоритетите на Румънското председателство на Съвета на ЕС в София. Това съобщиха от пресцентъра на  Министерството на външните работи . В събитието, организирано от посланика на Румъния Йон Гъля, са поканени да участват ръководителите на дипломатическите мисии на държавите-членки на ЕС и на Швейцария, Норвегия и Швеция.", "date": "2019.01.15", "title": "Министър Екатерина Захариева ще присъства на представянето на приоритетите на Румънското председателство на Съвета на ЕС в София"}
{"url": "http://www.focus-news.net/news/2019/01/15/2612122/nachalnikat-na-otbranata-general-andrey-botsev-shte-uchastva-v-zimnata-sesiya-na-voenniya-komitet-na-nato.html", "text": "Началникът на отбраната генерал Андрей Боцев ще участва в зимната сесия от заседания на Военния комитет на НАТО на ниво началници на отбраната. Форумът ще се проведе в Брюксел, Белгия. Това съобщиха от пресцентъра на  Министерството на отбраната . \r\nАкценти в дискусиите ще бъдат Военната стратегия на НАТО, потенциалът за възпиране и отбрана и текущите мисии и операции на Алианса.", "date": "2019.01.15", "title": "Началникът на отбраната генерал Андрей Боцев ще участва в зимната сесия на Военния комитет на НАТО"}
{"url": "http://www.focus-news.net/news/2019/01/15/2612123/sport-key-nishikori-prodalzhava-napred-v-avstraliya.html", "text": "Кей Нишикори продължава напред в турнира на Откритото първенство на Австралия. В първия си мач японецът отстрани Камил Майхшак. Полякът, който е номер 176 в световната ранглиста успя да спечели първите два сета с резултат 6:3 и 7:6. Поставеният под номер 8 в схемата на турнира японец успя да се върне в мача, след като спечели следващите два сета с 6:0 и 6:2. В последния трети сет Камил Майхшак се отказа при резултат 3:0 гейма в полза на Нишикори. В следващият кръг Нишикори ще се изправи срещу хърватина Иво Карлович.", "date": "2019.01.15", "title": "Спорт: Кей Нишикори продължава напред в Австралия"}
{"url": "http://www.focus-news.net/news/2019/01/15/2612124/tass-tramp-mozhe-da-se-varne-kam-ideyata-za-izteglyaneto-na-sasht-ot-nato-v-sluchay-na-nedovolstvo-ot-sayuznitsite.html", "text": "Американският президент Доналд Тръмп може отново да разгледа въпроса за изтеглянето на САЩ от НАТО, ако не е доволен от темповете на нарастване на военните разходи от другите страни от Северноатлантическия съюз. Това съобщава агенция  TACC , позовавайки се на в. The New York Times. \r\nСпоред източниците му в администрацията, миналата година Тръмп няколко пъти поверително и декларирал желанието си да изтегли САЩ от НАТО. Президентът оправда позицията си, като не видя смисъла на съюза, който той сравнява с блатото за САЩ. Източници на вестника се опасяват, че държавният глава може по всяко време да се върне към такава идея, ако той не харесва темпа на увеличаване на средствата за военни цели в страните от Алианса. \r\nМиналия юли вестник Politico съобщи, че Тръмп е заплашил партньори с оттеглянето на САЩ от Алианса. Според публикацията, Тръмп на среща с участието на лидерите на НАТО, както и президентите на Украйна и Грузия, предупредил за „тежки последици“, ако съюзниците от НАТО не увеличат военните разходи възможно най-скоро. \r\nДипломатически източник в Брюксел по-късно изясни, че американският президент е поискал да поднови дискусията за европейските разходи за отбрана на втория ден от срещата на НАТО, но не заплаши да напусне съюза. Превод и редакция : Калоян Пенков", "date": "2019.01.15", "title": "ТАСС: Тръмп може да се върне към идеята за изтеглянето на САЩ от НАТО в случай на недоволство от съюзниците"}
{"url": "http://www.focus-news.net/news/2019/01/15/2612119/parlamentarnata-pravna-komisiya-shte-razgleda-prezidentskoto-veto-varhu-poslednite-promeni-v-nakazatelniya-kodeks.html", "text": "Парламентарната правна комисия ще разгледа ветото на президента Румен Радев върху последните промени в Наказателния кодекс. Това се посочва в  дневния ред на заседанието . Държавният глава върна закона за ново обсъждане на 19 декември. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа.  \r\nТова е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nЗаседанието ще се проведе от 13.00 часа в зала 238.", "date": "2019.01.15", "title": "Парламентарната правна комисия ще разгледа президентското вето върху последните промени в Наказателния кодекс"}
{"url": "http://www.focus-news.net/news/2019/01/15/2612121/na-zakriti-zasedaniya-parlamentarnite-komisii-po-otbrana-i-po-byudzhet-i-finansi-shte-razgledat-predlozhenieto-za-pridobivane-na-f-16.html", "text": "На закрити заседания парламентарните комисии по отбрана и по бюджет и финанси ще разгледат предложението на кабинета за преговори със САЩ за придобиване на изтребители F-16. Това сочи справка на  сайта на Народното събрание . Проекторешението е внесено в деловодството на парламента на 10 януари. Правителството предлага депутатите да му възложат да преговаря със САЩ за придобиване на изтребители F-16. Премиерът Бойко Борисов трябва да създаде преговорния екип, който да изготви международния договор и да проведе преговорите с американското правителство. Очаква се предложението да влезе за разглеждане в пленарна зала тази седмица.  \r\nПрезидентът Румен Радев отправи критики към конкурса за придобиване на изтребителите и го определи като удар по България. От ПГ на БСП обявиха, че ще гласуват „против“ проекторешението. Лидерът на НФСБ Валери Симеонов заяви, че неговото лично мнение е, че процедурата трябва да бъде прекратена и да се проведе нов конкурс.  \r\nНа този етап е ясно, че не е даден таван, до който може да стигне цената за придобиване на поне 8 самолета. Министърът на отбраната Красимир Каракачанов посочи, че не са обсъждани други варианти освен разсрочено плащане, както е записано в проекта за инвестиционен разход. Водени са разговори първоначално предложената от САЩ цена да бъде коригирана. От Белия дом заявиха, че очакват разговорите с правителството на България да продължат. Американската страна обяви, че F-16 предлага най-добрата възможна комбинация от цена, бойни способности и взаимна съвместимост с другите натовски военновъздушни сили.  \r\nЗаседанието на Комисията по отбрана ще се проведе от 13.30 часа в зала 232. Комисията по бюджет и финанси ще заседава от 15.30 часа в зала „Запад“.", "date": "2019.01.15", "title": "На закрити заседания парламентарните комисии по отбрана и по бюджет и финанси ще разгледат предложението за придобиване на F-16"}
{"url": "http://www.focus-news.net/news/2019/01/15/2612128/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП - София на ул. „Леге\"10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.15", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани"}
{"url": "http://www.focus-news.net/news/2019/01/15/2612125/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на улица „Врабча“ 23. На пресконференцията ще бъдат обсъдени предложението на ПП АБВ към групите на партиите в Народното събрание за два варианта на вот на недоверие към правителството, както и позицията на ПП АБВ по окончателното решение на македонския парламент за промяна на името на Р Македония.", "date": "2019.01.15", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/01/15/2612126/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Академик Жан Натан“ в жк. „Студентски град“ се налага спиране на водоподаването от 09.30 до 17.30 часа на клиентите на „Софийска вода”, живеещи в: бл. 30, бл. 31, бл. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 32. \r\nВъв връзка с изпълнение на инвестиционен проект за реконструкция на уличен водопровод на ул. „Летоктруй“ в кв. „Васил Левски“ се налага спиране на водоподаването от 09.00  до 21.00 часа на клиентите на „Софийска вода”, живеещи в района на: ул. „Витиня“, ул. „Лепенец“, ул. „Бесарабия“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул. „Летоструй“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Българска морава“ в жк. „Зона Б-5“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Българска морава“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с бул. „Тодор Александров“. \r\nВъв връзка с подмяна на сградно водопроводно отклонение на ул. „Селимица“ в кв. „Васил Левски“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Селимица“ от ул. „Велбъжд“ до ул. „Константин Фотинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Селимица“ №10. \r\nВъв връзка с изграждане на сградно водопроводно отклонение на бул. „Божин Ласков“ в с. Локорско се налага спиране на водоподаването от 10.30 до 18.30 часа на клиентите на „Софийска вода”, живеещи в района на: бул. „Божин Ласков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ ъгъла с бул. „Божин Ласков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/15/2612129/tass-yuzhna-koreya-prestana-da-naricha-vrag-severna-koreya-v-byalata-kniga-na-ministerstvoto-na-otbranata.html", "text": "Министерството на отбраната на Република Корея публикува нова Бяла книга по въпросите на отбраната, която за първи път от нейното публикуване не споменава северната съседка като враг. Това се съобщава в прессъобщението на военното ведомство, предава  ТАСС . \r\nДокументът, който обобщава последните години и определя основните насоки за развитието на отбранителната политика в бъдеще, казва, че враговете на Република Корея са „сили, застрашаващи суверенитета, териториалната цялост, хората и собствеността на страната“. \r\nТази позиция се различава от съдържанието на предишните Бели книги, в които Северна Корея със своята политическа система и армия е пряко наречена враг на държавата. В новото издание се посочва само, че оръжията за масово унищожение на Пхенян „представляват заплаха за мира и сигурността на Корейския полуостров“. \r\nКнигата съдържа и информация, че през юли и ноември 2017 г. Пхенян проведе тестове на междуконтинентални балистични ракети „Хвасон-14“ и „Хвасон-15“, които биха могли да застрашат САЩ. \r\nАвторите на документа пишат, че Северна Корея „разполага с 50 кг плутоний и голямо количество обогатен уран“. Превод и редакция : Калоян Пенков", "date": "2019.01.15", "title": "ТАСС: Южна Корея престана да нарича „враг“ Северна Корея в „Бялата книга“ на министерството на отбраната"}
{"url": "http://www.focus-news.net/news/2019/01/15/2612103/the-guardian-mey-se-sblaskva-s-porazhenieto-na-brekzit-vapreki-poslednata-molba-kam-deputatite.html", "text": "Тереза Май изглежда, че е на път към съкрушително поражение в Камарата на общините, тъй като британските депутати се подготвят да дадат своята присъда за нейната сделка за Брекзит в „значимия вот“. \r\nИзточници на труда казаха, че ако Мей не направи големи неочаквани отстъпки, всяка значителна разлика срещу нея би накарала Джеръми Корбин да призове за вот на недоверие към правителството - може би веднага. Но тъй като е малко вероятно консервативните депутати да предложат на Корбин подкрепата, която ще му е нужна да спечели вота на недоверие, той ще бъде подложен на силен натиск да засили тежестта на лейбъристите зад втори референдум. \r\nМинистрите от кабинета все още не знаят как Мей планира да поддържа процеса на Брекзит, ако сделката й бъде победена - и те останат разделени за това как трябва да продължи. Привържениците на напускането са убедени, че премиерът трябва да се върне в Брюксел и да настоява за нови отстъпки, докато останалите се надяват, че тя ще потърси компромис с лейбъристите. \r\nВ понеделник Тереза Мей издаде последен призив към парламента да я подкрепи, като призова депутатите да „погледнат втори път“ към нейната сделка и подчерта, че това е единствената опция на масата, която може да даде „подреден“ изход от ЕС \r\nВ Уестминстър нарастват спекулациите, че какъвто и да е курсът, който ще преследва, тя ще бъде принудена да обяви, че ще поиска от ЕС да удължи член 50. Премиерът отказа да изключи това да стане категорично, казвайки само, че не вярва да е необходимо. \r\n„Напускаме на 29 март. Бях ясна, че не вярвам, че трябва да удължаваме член 50 и не вярвам, че трябва да провеждаме втори референдум“, каза Мей. „Имаме указание от британския народ да си тръгнем и нашият дълг е да изпълним това, но искам да го направя по начин, който е гладък и подреден и защитава работните места и сигурността“. \r\nМей се обърна към депутатите от собствената си партия в понеделник вечер. Министър-председателят не даде никакви индикации за план Б в онова, но призова нейната партия да подкрепи споразумението й, за да гарантира, че Брекзит ще продължи и да задържи Корбин от Даунинг стрийт №10. \r\nПротивниците на сделката казаха, че умовете им не са променени. Стив Бейкър каза: „Тя умело е разработила речта си, за да се увери, че има смях при всички правилни места, без да споменава сделката“. \r\nКорбин призова парламентаристите си да сдържат нервите си, обръщайки се на среща на парламентарната Лейбъристка партия в навечерието на гласуването. Лидерът на лейбъристите заяви, че премиерът не е успял да изплаши депутатите си, за да гласуват за сделката. „Тереза Мей се е опитала да изнудва парламентаристите да гласуват за неясната й сделка, заплашвайки страната с хаоса, който ще бъде ако няма сделка“, каза той. „От разговори с колеги знам, че това не е успешно. Партията на лейбъристите няма да бъде изнудвана“. \r\nКорбин заяви, че Мей ще „обвинява само себе си“ за две години от преговорите с нейния разделен кабинет и зад гърба си, вместо да открива диалог с Брюксел, синдикатите, бизнеса и парламента. „Провалената сделка на Консервативната партия ще бъде отхвърлена от парламента. Тогава ще ни трябват избори, за да имаме възможност да гласуваме за правителство, което може да събере нашите хора и да се справи с дълбоките проблеми, пред които е изправена нашата страна“, каза той. \r\nПравителствата са били победени с повече от 100 гласа само три пъти през миналия век, според професор Филип Коули от университета „Кралица Мери“ - всички те са по време на малцинствената администрация на леъбъристите от 1924 година. \r\nКамарата на лордовете имаше собствено гласуване по правителствената сделка по Брекзит, отхвърляйки я с 321 гласа срещу 152. Превод и редакция : Калоян Пенков", "date": "2019.01.15", "title": "The Guardian: Мeй се сблъсква с поражението на Брекзит въпреки последната молба към депутатите"}
{"url": "http://www.focus-news.net/news/2019/01/15/2612130/denyat-15-yanuari-v-balgarskata-istoriya.html", "text": "На тази дата през 1992 година България става първата държава, признала независимостта на Бившата югославска република Македония. Далеч назад в историята: През ХІХ век продължава борбата на българите за освобождение от гръцкото духовно и турското национално потисничество. През 1872 година Църковен събор, свикан от Цариградския патриарх, низвергва митрополитите Панарет Пловдивски и Иларион Ловчански, а Иларион Макариополски е отлъчен от църквата. Тримата български владици са наказани заради това, че на 6 януари (Богоявление) са служили в истанбулската църква “Свети Стефан” без разрешение от патриарха. Любен Каравелов издава първия брой на списание “Знание” в Букурещ (1875 г.). Руски отряд, воден от капитан Бурго, освобождава Пловдив през 1878 година. \r\nНа 15 януари са родени: историкът Йордан Венедиков, поетът Гео Милев. \r\nНа 15 януари умират: поетът Теодор Траянов, писателят Владимир Свинтила... \r\n2018 г.  \r\nМакедонският парламент ратифицира Договора за приятелство, добросъседство и сътрудничество между Македония и България с 61 гласа „за“ и 1 „въздържал се“. Ратификацията му от парламента в Скопие предизвиква вълна от положителни реакции у нас.  \r\nС договора се определят основни принципи в двустранните отношения между България и Македония – уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. \r\n2013 г. \r\nПрезидентът на Република България присъжда Орден „Стара планина” първа степен на Йордан Йовчев за изключително големите му заслуги към Република България в областта на физическото възпитание и спорта. \r\n2002 г.  \r\nСлед среща на главния прокурор Никола Филчев и главния секретар на МВР Бойко Борисов двамата отправят призив към политиците да не дестабилизират съдебната система. Причината за призива е оспорването от висши магистрати на легитимността на избора на главния прокурор Никола Филчев, на председателя на Върховния административен съд Владислав Славов и на Върховния касационен съд Иван Григоров. \r\n1992 г.  \r\nБългария първа признава независимостта на Македония. В края на 80-те и началото на 90-те г. на ХХ в. започва разпадането на Югославия, като от нея, наред със Словения и Хърватия, се откъсва и Вардарска Македония. Тя също се провъзгласява за независима държава под името Република Македония. България първа от балканските страни признава нейната независимост. В Скопие обаче продължават да настояват да се признае и съществуването на \"македонска нация\" и \"македонски език\". През 1999 г. правителството на Иван Костов признава правото на Република Македония да си служи с официалния си език. \r\n1990 г.  \r\nНародното събрание отменя чл. 1, ал. 2 и 3 от Конституцията на НРБ, в които са формулирани принципите за ръководната роля на БКП. \r\nОт 3 до 15 март 1990 г. се провежда заседание на Кръглата маса, чиято цел е споразумение между БКП и опозицията за осъществяване на българския преход към демокрация. От 23 януари започват пленарни заседания, които се излъчват директно по националните медии. На 13 март е подписано споразумение Народното събрание и правителството да се съобразяват с решенията на Кръглата маса, като връзката между институциите се осъществява от Благовест Сендов и Любен Кулишев. На 15 май са подписани споразуменията за политическия преход към демокрация. \r\n1958 г.  \r\nИзбрано е ново българско правителство начело с Антон Югов. Първи заместник-председатели на Министерския съвет са Райко Дамянов и Георги Трайков. Заместник-председатели са Иван Михайлов, Станко Тодоров, Живко Живков и Кимон Георгиев. Министри на вътрешните и на външните работи са съответно Георги Цанков и Карло Луканов, а на отбраната - ген. Петър Панчевски. \r\nАнтон Танев Югов е политически и държавен деец. През 1933 г. е включен в състава на ЦК на ВМРО (об) и на Окръжния комитет на БКП в Пловдив. В периода 1941–1944 г. развива активна партийна дейност като секретар на ЦК на БРП, ръководител на Централната военна комисия при ЦК на БРП, член на Главния щаб на НОВА. След 9 септември 1944 г. участва активно в държавното управление на страната. През 1962 г. е прекратено членството му в ЦК на БКП и е освободен от държавния пост. Реабилитиран с решение на Политбюро на ЦК на БКП и на Бюрото на Централната контролно-ревизионна комисия в началото на 1990 г. \r\n1924 г.  \r\nИзлиза първият брой на списание “Пламък”. Основните теми са изкуство и култура. Създател и главен редактор е Г. Милев, с участието на Хр. Ясенов, Ламар, Н. Хрелков, М. Марчевски, Г. Шейтанов, А. Страшимиров. В списанието се поместват творби на български и чужди писатели, публицистични, литературнокритични и театрални статии, рецензии, отзиви, културни прегледи и информации, книгопис, черно-бели илюстрации. Основна творческа личност е Гео Милев със статиите си \"И во тме светится\", \"Държава и църква\" (кн. 7-8), \"Народ - стадо\" (кн. 9-10), \"Отворено писмо до г-н Борис Вазов\" (кн. 11), \"Фашизмът\", некролозите за В. И. Ленин (кн. 2) и Д. Благоев (кн. 5). Чужди автори - Р. Демел, В. Брюсов, В. Маяковски, Л. Андреев, Ем. Верхарн, В. Юго и др. След редица конфискации списанието е спряно, а Г. Милев и помощниците му Хр. Ясенов и Г. Шейтанов изчезват безследно. \r\n1903 г.  \r\nВ с. Студена, Пернишко, е основано първото Кооперативно млекарско дружество от 9 стопани по инициатива на Министерството на търговията и земеделието. \r\n1900 г.  \r\nГласуван е Закон за натурален десятък върху зърнените храни, въпреки негативното отношение на общинските съвети (83% от тях) и мащабното протестно движение на земеделското население след август 1899 г. (в сила до юни 1901 г.). \r\n1879 г.  \r\nЗачислен е първият випуск юнкери във военното училище. \r\n1878 г.  \r\nПо време на Руско-турската освободителна война малък руски отряд под командването на капитан Бураго влиза в Пловдив. Противникът отстъпва към Асеновград. \r\n1875 г.  \r\nЛюбен Каравелов издава в Букурещ първия брой на сп. \"Знание\". Списанието има просветителски характер и това дава повод за нови атаки срещу Каравелов от страна на Христо Ботев. \r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878 г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе. Умира на 21 януари 1879 г. от туберкулоза. \r\n1872 г.  \r\nПо нареждане на цариградския патриарх е свикан поместен събор. Панарет Пловдивски и Иларион Ловчански са осъдени на низвержение, а Иларион Макариополски - на отлъчване. На 20 април 1872 г. българският екзарх Антим І се обръща с писмо към патриарха, с което моли да се отмени наложеното на Панарет Пловдивски, Иларион Макариополски и Иларион Ловчански наказание. Тримата български владици са наказани заради това, че на 6 януари (Богоявление) са се осмелили да служат в църквата “Св. Стефан” без разрешение от патриарха. \r\n1865 г.  \r\nГеорги Раковски започва да преподава българска история на българските студенти в Медицинското училище в Букурещ. На тази дата са родени: \r\n1938 г.  \r\nРоден е Йордан Тошев Милев – български поет и преводач. Завършва журналистика в СУ “Св. Климент Охридски” (1965 г.). Работи като редактор в различни издания, в Радио София. Председател е на постоянната комисия към СБП за сътрудничество с Асоциацията на африкано-азиатски писатели. Превежда поезия на Изтока. Автор е на произведения за деца. Съчинения: “Любовта на цветовете” (1964 г.), “Нестинарски танц” (1965 г.), “Далечни погледи” (1967 г.), “Участ” (1967 г.), “Източна поема” (1968 г.), “Като пръстена на Сатурн” (1968 г.), “Прелиствам времето” (1970 г.), “Жена на хълма” (1971 г.), “Тук преди малко” (1972 г.), “Хора и пустини” (1973 г.), “Сега и утре” (1975 г.), “Земя над облаците” (1977 г.), “От малката до голямата планина” (1977 г.), “Вечният сезон” (1978 г.), “Бял облак в син вир” (1978 г.), “Завръщане от Вавилон” (1979 г.), “Съкровището на махараджата” (1980 г.), “99 нощи с Шехерезада” (1980 г.), “Под покрива на света” (1981 г.), “Неизвестни брегове” (1982 г.), “Ако някога” (1986 г.), “Ти толкова години чака” (1988 г.), “Живот над облаците” (1989 г.) и др. \r\n1935 г.  \r\nРоден е Пантелей Пантелеев - български театрален режисьор. Учи минно инженерство. След което завършва и ВИТИЗ, (при проф. Хр. Христов). След 2 години в театралния институт проф. Христов го изпраща в Пловдивския театър, където поставя спектаклите: \"А утрините тук са тихи\", \"Аз виждам слънцето\", \"Садал и Орфей\", \"Тази малка земя\" и др. По-късно твори на сцената на театър \"София\". Поставя Пинтър, Булгаков (\"Светлината се губи в петата лампа\"), Л. Герш (\"Пеперудите са свободни\"). Автор е на стихове и пиесата \"Търси се\" (неиздадени). Умира на 13 октомври 1982 г. \r\n1907 г.  \r\nРоден е Ячо Атанасов Кабаивански - български писател. Завършва ветеринарна медицина в София и работи като ветеринарен лекар в Созопол, Бургас, Свиленград, Русе. След 9 септември 1944 г. е комисар по прехраната в София. Едновременно пише белетристика и обнародва научни и научнопопулярни съчинения. Публикува художествена проза от 1937 г. Първата му книга е повестта “Това е положението” (1943 г.). Следват: “Двамата” (1945 г.), “Идат!” (1945 г.), “Капитан Драго” (1945 г.), “Под бомбите” (1945 г.), “До Букурещ и назад” (1947 г.), “Илюстративни репортажи” (1948 г.), “Темелко Ненков” (1952 г.) и др. Умира на 31 август 1955 г. в Ихтиман. \r\n1907 г.  \r\nРоден е Никола Панов - български цирков артист. С цирково изкуство се занимава от 1919 г. (на арената на Ат. Гюров). Участва в цирковете \"Колизеум\", \"Росиери\", \"България\" и др. (до 1925 г.). До 1927 г. работи в трупата на Г. Зонети във Виена. Играе в австрийските циркове \"Централ\" и \"Ренц\". В немския цирк \"Буш\". В испанския цирк \"Фейхо\" и др. През 1928-1933 г. е ръководител на гимнастическата трупа \"Нико\". Участва в снимките на немския филм \"Сенки на манежа\" (1933 г.). До 1956 г. участва в програмите на редица български циркове. Основава и ръководи трупата за въздушна гимнастика \"Панови\" (1951-1981 г.). Умира на 30 юли 1983 г. в София. \r\n1897 г.  \r\nРоден полковник Георги Дреников, командващ BBC (14 септември – 01 октомври 1944 г.). \r\n1895 г.  \r\nРоден е Гео Милев - български поет и литературен критик, последовател и защитник на символизма и експресионизма в България. Първите му стъпки в поезията са под влиянието на П. П. Славейков. През ученическите си години превежда от руски език стихове на А. С. Пушкин, М. Ю. Лермонтов, Н. А. Некрасов, А. В. Колцов, А. А. Фет и др. Следва романска филология в СУ “Св. Климент Охридски” (1911-1912 г.), продължава в Лайпциг (1912-1914 г.), където пише дисертация за Рихард Демел, слуша лекции по философия и по театрално изкуство. През декември 1913 г. излиза първата му публикация “Литературно-художествени писма от Германия” в сп. “Листопад”. По това време е горещ привърженик на индивидуализма и естетизма, увлича се от “модерната” немска поезия. В началото на Първата световна война заминава за Лондон, за да се запознае отблизо с английската литература. Там се среща с белгийския поет Ем. Верхарн. По-късно Гео Милев отново отива в Германия, за да продължи следването си, но е арестуван в Хамбург от немската полиция като “английски шпионин” (освободен след 6 дни). След кратък престой в Лайпциг се завръща в родината си (1915 г.). В България популяризира творчеството на европейските модерни поети. През зимата на 1915-1916 г. заедно с Н. Икономов организира в Стара Загора театрална група, която изнася няколко представления - “Едип цар” от Софокъл и др. През март 1916 г. е мобилизиран, а през 1917 г. е ранен, в резултат на което загубва лявото си око. Оперира се в Берлин (престоява там до 1919 г.). В България издава сп. “Везни” (1919-1921 г.). Еволюцията му към революционни идеи намира израз в новото сп. “Пламък” (1925 г.), което е спряно заради поемата “Септември”, а авторът й е осъден по ЗЗД на 1 година затвор и глоба 20 000 лв. Арестуван е на 15 май 1925 г., след което е обявен за “безследно изчезнал”. Съчинения: “Театрално изкуство” (1918 г.), “Антология на жълтата роза” (1919 г.), “Жестокият пръстен” (1920 г.), “Експресионистично календарче” (1921 г.), “Иконите спят” (1922 г.), “Панихида на поета П. К. Яворов” (1922 г.), “Кръщение с огън и дух. Антология” (1923 г.), “Антология на червената роза” (1924 г.), “Антология на българската поезия” (1925 г.), “Септември” (1927 г.) и др. \r\n1871 г.  \r\nРоден е Йордан Тимофеев Венедиков - български офицер и военен писател, историк. Генерален-майор от запаса (1936 г.). Завършва Военното училище в София (1892 г.) и генералщабна академия в Торино (1908 г.). Участва в дейността на ВМОРО. Литературната си дейност започва заедно с революционната - взема участие в Арменското (1896 г.) и в Илинденско-Преображенското въстание (1903 г.). По време на Балканската война (1912-1913 г.) е командир на ескадрон в конната дивизия. По време на Първата световна война - командир на 4. конен полк от конната дивизия в Македония и Добруджа. Автор е на около 20 големи труда. Някои по-важни: \"История на Сръбско-българската война 1885 год.\", \"Военна организация и военни действия през въстанието в 1876 год.\", \"Руско-турската война през 1877-1878 год.\" и др. През Първата световна война редактира ежедневника \"Военни известия\", седмичното сп. \"Отечество\" и урежда походна войнишка библиотека. Умира на 7 ноември 1957 г. в София. \r\n1843 г.  \r\nРоден е Георги Митев Хаджитилев (архимандрит Теофилакт) - български духовник и обществен деец. Учи в родното си село при Христо Г. Данов. Участва в църковно-националното движение в Пловдивската епархия. През 1867 г. става свещеник и едновременно учителства в Перущица (1868-1879 г.). Участва в основаването и дейността на местния революционен комитет. След установяването на екзархийския митрополит Панарет в Пловдив (есента на 1872 г.) е въведен в иконом и определен за архиерейски наместник в Татар Пазарджик (дн. Пазарджик), където го заварват априлските събития от 1876 г. Заподозрян е от властите като “виновник в смущенията”, откаран в Цариград, престоява в Одринския и Цариградския затвори. Освободен е по застъпничество на чужди наблюдатели. Емигрира в Русия, откъдето се завръща с руски войски (1877 г.). Сътрудник е в Главната квартира на Действащата руска армия и на Гражданската канцелария на княз Вл. Черкаски. Участва в ръководството на организираното от комитетите “Единство” в Южна България. Привърженик е на Народната съединистка партия. До Съединението е народен представител в Областното събрание на Източни Румелия и член на неговия Постоянен комитет (1879-1885 г.). След 1885 г. е депутат в Общобългарското народно събрание. Заради русофилските си настроения емигрира в Турция (1887 г.). Назначен е за протосингел на екзарх Йосиф I до 1895 г. След смъртта на съпругата си приема монашество под името Теофилакт. Протосингел на Софийската митрополия, управител е на Богословското училище в Самоков (от 1898 г. като архимандрит), а от 1904 г. - протосингел на Ловешката митрополия. Умира на 30 октомври 1912 г. в София. На тази дата умират: \r\n1998 г.  \r\nУмира Владимир Свинтила (псевд. на Владимир Георгиев Николов) - български писател и литературен критик, публицист, журналист и преводач. Роден е на 29 април 1926 г. в София. Завършва право в СУ “Св. Климент Охридски” (1952 г.). Работи като редактор във в. “Народна култура” (1957-1959 г.), в издателство “Български художник” (1960-1964 г.), драматург в Театъра на въоръжените сили (1964-1969 г.), редактор е във в.“София-нюз” (1969-1971 г.), заместник-главен редактор е във в.“Софийска правда” (1974-1977 г.). Сътрудничи с литературнокритически и публицистични статии, рецензии, есета и студии на български и чужди вестници и списания - “Сенчъри” и “Таймс в Индия” (Индия), “Унидад” (Перу), “Нева” и “Всесвит” (СССР), “Ревиста джеографика универсал” (Бразилия), “Тайди” (Финландия), “Бюлетин на ЮНЕСКО” (Париж) и др. Пише по проблеми на изобразителното изкуство, театъра, киното, литературата, преводаческото изкуство. Основната част от публицистичното му творчество е посветена на българските национални традиции, на народознанието и народопсихологията. Автор е на пиесата “Прометей в Кипър” (1960 г.), на сценарии на изкуствоведски филми (“Изкуството на Сиена”, “Българска народна керамика”, “Златьо Бояджиев в Пиринския край” и др.). Превежда стихове, проза и драми от италиански, френски, испански, английски, немски, старогръцки и латински език. Съчинения: “Асен Грозев” (1964 г.), “Васил Бараков” (1965 г.), “Андрей Николов” (1969 г.), “Борис Ангелушев” (1969 г.), “Веселин Стайков” (1970 г.), “Васил Захариев” (1972 г.), “От светкавици озарени” (1975 г.), “Владимир Димитров - Майстора” (1977 г.), “Длета и ружи. Разказ за занаятите” (1977 г.), “История на Самоковската иконописна школа” (1979 г.), “Лицето на Горгоната” (1992 г.), мемоари и др. \r\n1981 г.  \r\nУмира Васил Димитров Каратеодоров - български литературен критик и белетрист. Роден е на 3 септември 1909 г. в Созопол. Завършва търговска гимназия във Варна. Сътрудничи в сп. “Хиперион”, “Обществена мисъл”, “Листопад”, в библиотека “Древна България” и др. Редактира “Седмица на жената” (1930 г.) и литературния седмичник “Мисъл” (1929-1933 г.). Книги: “Разбуждане” (1927 г.), “Владимир Русалиев” (1933 г.), “Любен Каравелов” (1934 г.), “Стефан Караджа” (1935 г.),”Неофит Бозвели” (1936 г.), “17 поети и любовта” (1936 г.), “Кръв за кръв” (1937 г.), “Н. В. Гогол” (1948 г.) и др. \r\n1945 г.  \r\nУмира Теодор Василев Траянов - български поет символист. Роден е на 30 януари 1882 г. в Пазарджик Следва физика и математика в СУ “Св. Климент Охридски” (1899-1900 г.) и архитектура във Виенската политехника (1900-1906 г.). Дипломат, секретар е в българските легации във Виена и Берлин (до 1921 г.). Заедно с Иван Радославов и Л. Стоянов издава сп. “Хиперион” (1922-1931 г.) - трибуна на българския символизъм. Родоначалник е на символизма в българската поезия (юли 1905 г.). Съчинения: “Regina mortua” (1909 г.), “Химни и балади” (1911 г.), “Български балади” (1921 г.), “Песен на песните” (1923 г.), “Романтични песни” (1926 г.), “Пантеон” (1934 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE”", "date": "2019.01.15", "title": "Денят 15 януари в българската история"}
{"url": "http://www.focus-news.net/news/2019/01/15/2612131/ivan-igov-psiholog-uchilishteto-i-semeystvoto-tryabva-informirat-detsata-za-vazmozhnite-opasnostite-koito-mogat-da-zastrashat-zhivota-im.html", "text": "Училището и семейството трябва информират децата за възможните опасностите, които могат да застрашат живота им. Това каза в интервю за сутрешният блок „Добро утро България“ на Радио „Фокус“, психологът Иван Игов по повод случая, при който дете пострада тежко, след като бе ударено от волтова дъга при опит за селфи. Той добави, че социалната безотговорност може да доведе до фатален край.  Иван Игов каза още, че в днешно време децата искат да бъдат забелязани и търсят екстремни изживявания, но не знаят последствията от тях. „ Най-интересното е, че училището не се сеща, че тези неща са толкова важни за децата, както правилата за уличното движение, които се преподават. От много години и аз и колегите ми говорим, че максимализмът в образованието с неизвестни числа в първи клас, с максималистичните изисквания по история, география и други предмети, не е достатъчно едно дете да бъде добър гражданин. Затова му трябва обучение в социални умения, където да става дума и за електричество и няма как да се преборим със същността на юношеството, а именно, с желанието им да се покажат и да бъдат интересни. Няма как да сложим навсякъде камери и охрана, за да може да ги предпазим, те няма как да се предпазят сами ако не овладелият съответните социални умения“, поясни той. Психологът Иван Игов каза още, че за пропуските не са виновни учителите, но трябва да се намери време в учебната програма по интересен начин да бъде представавено на децата информация за тяхната безопасност. \r\nЕлеонора ЧОЛАКОВА", "date": "2019.01.15", "title": "Иван Игов, психолог: Училището и семейството трябва информират децата за възможните опасностите, които могат да застрашат живота им"}
{"url": "http://www.focus-news.net/news/2019/01/15/2612134/afp-iranskiyat-satelit-ne-dostigna-do-orbita.html", "text": "Изстреляният от Иран сателит не успя да достигне до орбита, предава  AFP , като се позовава на местни медии \r\n„Сателитът „Пайам“ бе успешно стартиран тази сутрин… Но, за съжаление, спътникът не успя да достигне орбита в последната фаза“, гласи изявлението на иранския министър на телекомуникациите Мохамад Джавад Азари Яхроми. \r\nСАЩ разкритикуваха силно Техеран заради изстрелването на сателитa, припомня агенцията. Тереза Герова", "date": "2019.01.15", "title": "AFP: Иранският сателит не достигна до орбита"}
{"url": "http://www.focus-news.net/news/2019/01/15/2612132/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус” . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.01.15", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/01/15/2612133/denyat-15-yanuari-v-svetovnata-istoriya.html", "text": "На тази дата през 1535 година крал Хенри VІІІ се обявява за глава на англиканската църква. През 1582 година Русия губи излаз на Балтийско море, след като предава Ливония и Естония на Полша. През 1935 година Бенито Мусолини обявява обединението на Еритрея и Сомалия. На същата дата след пет години в изгнание императорът на Етиопия Хайле Селасие се завръща в родината си, за да оглави борбата срещу италианските фашисти. Завършено е строителството на Пентагона, най-голямата административна сграда в света. Годината е 1943-а. Пентагонът (от гръцки pentagonon - петоъгълник) е сградата на военното министерство на САЩ, която има петоъгълна форма. В Белград е застрелян Желко Разнатович – Аркан, обвинен за престъпления срещу човечеството от Международния трибунал в Хага. Открива се Британският музей (1759), а през 1890 година в Петербургския театър се състои премиерата на балета на Чайковски “Спящата красавица”. \r\nНа 15 януари са родени: френският драматург и актьор Жан Батист Молиер, румънският поет Михай Еминеску, чието име днес носи столичният булевард, на който е разположено румънското Посолство, египетският държавник Гамал Абдел Насър, борецът за граждански права на чернокожите в САЩ Мартин Лутер Кинг, произнесъл познатата по целия свят фраза “Имам една мечта...”. \r\nНа тази дата умират: комунистът Карл Либкнехт, сръбският подземен бос Желко Ражнатович, известен като военен престъпник с прозвището Аркан .  \r\n2018 г.  \r\nМакедонският парламент ратифицира Договора за приятелство, добросъседство и сътрудничество между Македония и България с 61 гласа „за“ и 1 „въздържал се“. Ратификацията му от парламента в Скопие предизвиква вълна от положителни реакции у нас.  \r\nС договора се определят основни принципи в двустранните отношения между България и Македония – уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. \r\n2018 г. \r\nНай-малко 35 души са убити при два самоубийствени атентата в центъра на иракската столица Багдад. Над 90 са ранените. \r\n2018 г. \r\nЧастично завършен мост в Кундинамарка, Колумбия, се срива и убива най-малко 10 работници. \r\n2018 г. \r\nЦентралният съвет на Организацията за освобождение на Палестина (ООП) призовава след гласуване в Рамала да бъде замразено признаването на Израел като държава. Това е в отговор на решението на президента на САЩ Доналд Тръмп да признае Йерусалим за столица на Израел.  \r\n2018 г. \r\nДвама непълнолетни, маскирани и въоръжени с ножове, нападат училище в руския град Перм, като раняват 15 души, 12 от които са настанени в болница. \r\n2018 г. \r\nДжери Чун Шинг Лий, бивш служител на Централното разузнавателно управление (ЦРУ) на САЩ, е задържан на международното летище „Джон Ф. Кенеди“ в Ню Йорк. Той е арестуван по обвинения в незаконно изнасяне на секретна информация. \r\n2018 г. \r\nПремиерът на Румъния Михай Тудосе подава оставка, след като губи политическата подкрепа на лидерите на своята Социалдемократическа партия. \r\n2018 г. \r\nПочти целият съвет за националните паркове на САЩ подава оставка в знак на протест срещу политиката на Доналд Тръмп. Девет от 12-те членове на двупартийния съвет са изпратили общо писмо с оставките си до министъра на вътрешните работи Райън Зинки. \r\n2017 г. \r\nУчени създават нова форма на водорода при температура близо до абсолютна нула. Тези аниони или клъстери се образуват чрез прибавяне на електрони към течни хелиеви нанодопълнения, дозирани с молекулярен водород или деутерий. \r\n2017 г. \r\nАмериканската компания SpaceX изтрелва 10 спътника Iridium NEXT в орбита и успешно възстановява първия стадий на изстреляната ракета Falcon 9. \r\n2016 г. \r\nWikipedia става на 15 години. \r\n2016 г. \r\nВ Хага е създаден специален съд, за членове на Армията за Освобождение на Косово, които са заподозрени в предполагаеми военни престъпления срещу етнически малцинства и политически опоненти. \r\n2016 г. \r\nМасови ротести в Азербайджан. Полицията използва сълзотворен газ за разпръсване на протестиращите. \r\n2015 г. \r\nАмериканският държавен секретар Джон Кери пристига на първото си официално посещение в България. Среща се с премиера Бойко Борисов. Обсъждат се стратегически въпроси, сред които отказът на България да реализира проекта за строеж на руския газопровод Южен поток и ситуацията в Украйна. \r\n2014 г. \r\nМинистър-председателят на Гвинея Мохамед Саид Фофана подава оставка. \r\n2013 г. \r\nПредседателят на върховния съд на Пакистан Ифтихар Мухамад Чоудхри издава ордер за арест на министър-председателя на страната Раджа Первез Ашраф и на още 16 висши чиновници по обвинение за разхищаване на средства от национален енергиен проект. Втори ден 25000 протестиращи начело със суфисткия проповедник Мохамад Тахир ул-Кадри правят седяща стачка в центъра на Исламабад срещу некомпетентността и курупцията във властта. Протестиращите настояват съдебната система да забрани на корумпирани политици да се кандидатират за избираеми постове. Тахир ул-Кадри се завръща в Пакистан от Канада и оглавява движение срещу корупцията. Предишният министър-председател получава осъдителна присъда през юни 2012 г. след отказ да поднови разследване за корупция и пране на пари от президента Асиф Али Зардари. \r\n2012 г.  \r\nПри взрив на бомба в пакистанския град Рахимъярхан загиват 11 човека, а други 8 биват ранени. \r\n2012 г. \r\nБойци на Ал Кайда превземат йеменския град Радда. \r\n2012 г. \r\nПровеждат се предсрочни избори за мажилис на парламента на Казахстан. \r\n2003 г. \r\nНа алеята на славата в Холивуд е поставена звездата на Никол Кидман. Тя е американска актриса от австралийски произход. Става популярна, снимайки се в касовите филми на своя съпруг Том Круз - “Гръмотевични дни” (1990 г.), “Далече, далече” (1992 г.), а също и в “Били Батгейт” (1991 г.), “Флирт” (1991 г.), “Моят живот” (1993 г.), “Злоба” (1993 г.), “Смъртоносна амбиция” (1995 г.), “Батман завинаги” (1995 г.), “Портрет на една дама” (1996 г.), “Миротворецът” (1997 г.), “Берлински дневници 1940-45” (1998 г.), “Приложна магия” (1998 г.), “Престъпен разговор” (1999 г.), “Широко затворени очи” (1999 г.), “Мулен Руж” (2001 г.), “Часовете” (2001 г.), “Догвил” (2002 г.), “Ледената планина” (2003 г.). \r\n2001 г.  \r\nКим Бейсинджър и Алек Болдуин се развеждат. \r\n2000 г.  \r\nЛидерът на чеченските бунтовници Шамил Басаев обявява награда от 2,5 млн. долара за убийството на Владимир Путин. \r\nШамил Басаев е роден през 1965 г. в село Ведено, Чечения. На 14 юни 1995 г. под негово ръководство е превзета болницата в град Будьоновск. Басаев поставя искане федералните власти да спрат военните действия и да преговарят с Дудаев. Взети са за заложници повече от хиляда души и 166 от тях са избити. След смъртта на Дудаев през април 1996 г., той е избран за командващ бойните формирования на Чеченската република Ичкерия. През януари 1997 г. на изборите за президент на Чечения, спечелени от Масхадов, той остава на второ място и за кратко е министър-председател. През август 1999 г., заедно със саудитския водач Хатаб, ръководи ислямисткия бунт в съседната на Чечения република Дагестан. През януари 2000 г. той е тежко ранен, когато сепаратистите напускат Грозни пред настъплението на руската армия - стъпва на мина и десният му крак е ампутиран до коляното. Басаев стои зад превземането на театър в руската столица през 2002 г., при което бяха убити десетки заложници и чеченски екстремисти, обсадата на училището в Беслан през 2004 г., при която загинаха 331 души, повечето деца, и отвличането на около 1 000 заложници в болницата в Будьоновск, когато бяха убити около 100 души. През 2003 г. САЩ включват Шамил Басаев в черния си списък на терористите. \r\nЧеченският терорист Шамил Басаев, който пое отговорността за най-жестоките терористични нападения в историята на съвременна Русия, е убит на 10 юли 2006 г. при операция на руските специални служби. Директорът на Федералната служба за сигурност на Русия (ФСБ) Николай Патрушев докладва на руския президент Владимир Путин, че 41-годишният Басаев е бил ликвидиран, заедно с други чеченски екстремисти, при операция на руските специални служби през нощта на 9 срещу 10 в Ингушетия. \r\n1999 г.  \r\nВ Косово са открити телата на 45 албанци, което дава повод за обвинения срещу правителството на Югославия. \r\n1992 г.  \r\nСваленият президент на Грузия Звиад Гамсахурдия се завръща в Грузия и начело на въоръжени отряди се отправя към Тбилиси. \r\nЗвиад Константинович Гамсахурдия е грузински политически деец, писател. От 1962 г. се занимава с преподавателска и научна дейност. През 70-80-те г. е подложен на репресии за правозащитната си дейност. Има публикации по история на грузинската литература и култура. Автор е на стихове и преводи. От 1990 г. е председател на Върховния съвет на Грузинската ССР. От 1991 г. е президент на Грузия. През януари 1992 г. е принуден да напусне поста си при обвинения в диктатура и със съмнения за корупция, и през 1994 г. се самоубива. \r\n1992 г.  \r\nМеждународната общност признава независимостта на Словения и Хърватия от Социалистическата федеративна република Югославия. \r\n1991 г.  \r\nСрокът на ООН за изтегляне на иракските войски от Кувейт изтича и така започва подготовката за започването на Операция Пустинна буря. \r\n1990 г.  \r\nЗа министър на вътрешните работи на СССР е назначен Борис Пуго. \r\n1986 г.  \r\nМихаил Горбачов издига лозунга за “ново политическо мислене”. \r\nМихаил Горбачов е генерален секретар на ЦК на КПСС (1985-1991 г.), президент на СССР (1990-1991 г.). В периода 1978-1985 г. е секретар на ЦК, член на Политбюро на ЦК (1980 г.) на КПСС. През 1988 г. е председател на Президиума на Върховния съвет на СССР, а в периода 1989 - 1990 г. е председател на Върховния съвет , председател на Съвета за отбрана. Провежда политика на гласност и преустройство в СССР и на сигурност в международните отношения. С подписването на договора за създаване на Общността на независимите държави СССР престава да съществува и пълномощията на Горбачов като президент се прекратяват (декември 1991 г.). През 1990 г. получава Нобелова награда за мир. \r\n1969 г.  \r\nЗа първи път в историята съветски космически кораби се скачват в Космоса. \r\n1962 г.  \r\nТемпературната скала на Целзий е използвана за първи път в Англия, повече от двеста години след смъртта на нейния създател. \r\nТемпературна скала, в която интервалът между температурите на топене на леда и кипене на водата при нормално атмосферно налягане (101 325 паскала или 760 мм живачен стълб) е разделен на 100 части. Наречена е в чест на предложилия я през 1742 г. шведски учен А. Целзий. Температурата по скалата на Целзий се изразява в градуси на Целзий. Температурата на топене на леда се приема за равна на 0°, а температурата на кипене на водата - на 100°. \r\n1955 г.  \r\nКитайското правителство взема решение за разработка на собствено ядрено оръжие. \r\n1943 г.  \r\nПо време на Втората световна война (1939-1945 г.) под Воронеж съветските войски разбиват Втора унгарска армия. \r\n1943 г.  \r\nЗавършено е строителството на Пентагона, най-голямата административна сграда в света. \r\nПентагонът (от гръцки pentagonon - петоъгълник) е сградата на военното министерство на САЩ, която има петоъгълна форма. \r\n1943 г.  \r\nПо заповед на Сталин всички щампи “Made in America” на товарите, доставяни от съюзническите конвои по договора “Заем-наем”, са били заменяни с руски. \r\n1941 г.  \r\nСлед пет години в изгнание императора на Етиопия Хайле Селасие се завръща в родината си, за да оглави борбата срещу италианските фашисти. \r\nХайле Селасие е император на Етиопия в периода 1930-1974 г. Ръководи съпротивата срещу италианската агресия. Емигрира в Англия (1936-1941 г.). Той е един от инициаторите за създаването на Организацията за африканско единство през 1963 г. Свален е от власт през 1974 г. \r\n1935 г.  \r\nБенито Мусолини обявява обединението на Еритрея и Сомалия. \r\n1920 г.  \r\nЗа първи път в Европа (Германия) е издадена грамофонна плоча, съдържаща джаз-музика. \r\n1918 г.  \r\nСъздава се Генералният съд на Украинската Народна република. \r\n1915 г.  \r\nЗавършено е строителството на Северната железопътна канадска линия (Квебек - Ванкувър). \r\n1890 г.  \r\nВ Петербургския театър се състои премиерата на балета на Чайковски- “Спящата красавица”. \r\n1880 г.  \r\nЗапочва работа първата телефонна мрежа. \r\n1878 г.  \r\nСръбската Скупщина приема Закон за уредба на “освободените” от сръбските войски райони (Поморавието и Тимошко). По това време липсват международноправни основания за подобен акт. \r\n1878 г.  \r\nАнглийското правителство е уведомено, че Русия няма да завладява Проливите. Решението на кабинета на Дизраели (на снимката) да се изпрати флот в Босфора е отменено. \r\nБенджамин Дизраели (21 декември 1804 г. – 19 април 1881 г.) е английски политически и държавен деец и писател. Един от най-видните идеолози и ръководители на Консервативната партия, два пъти е министър-председател (1868 г., 1874-1880 г.). Дизраели се стреми да затвърди влиянието на английската държава в Османската империя и на Проливите. Защитава целостта на Османската империя и се обявява срещу националноосвободителните движения на балканските народи - оправдава жестокостите на турците при потушаването на Априлското въстание през 1876 г. В края на Руско-турската освободителна война (1877-1878 г.) изпраща английска военна флота в Дарданелите, за да предотврати пълния разгром на Турция и превземането на Цариград. Дизраели е един от инициаторите за свикването на Берлинския конгрес през 1878 г. и за ревизията на Санстефанския мирен договор от 1878 г. Целта му е да не допусне прекомерно разширяване на руското влияние на Балканите. \r\n1877 г.  \r\nВ Будапеща е подписана конвенция между Русия и Австро-Унгария. Документът, изработен от руския посланик във Виена Е. П. Новиков и министъра на външните работи на Австро-Унгария граф Д. Андраши, се състои от 10 основни члена и допълнителна (секретна) конвенция от 4 члена, подписана на 18 март 1877 г., но датирана също от 15 януари. Според постигнатите договорености Австро-Унгария се отказва от поетите по Парижкия мирен договор (1856 г.) ангажименти към Франция и Великобритания за запазване целостта на Турция и декларира намерението си да запази неутралитет при една евентуална руско-турска война. Русия от своя страна предоставя правото на Австро-Унгария да окупира Босна и Херцеговина. \r\n1852 г.  \r\nВ Ню Йорк е открита първата в САЩ еврейска болница. \r\n1790 г.  \r\nВъв Франция е прието ново деление на страната на департаменти. \r\n1759 г.  \r\nОткрива се Британският музей. \r\nОсновател на идеята за уникален културен институт е Х. Слоун (1660 – 1753 г.). Той е председател на Кралското дружество след Исак Нютон. До края на своя 93 годишен живот той събира огромна колекция от 200 хиляди книги, сред които 40 хил. тома най-разнообразна книжнина и над 4 хил. ръкописа. След смъртта на Х.Слоун, Парламентът приема колекцията като официално дарение, заедно с колекциите на Робърт Котън (1571-1631) и Робърт Харли (1661-1724). \r\nТака на 15 януари 1759 г. става официалното откриване на Британския музей в Монтегю хаус. Кралят на Англия Джордж II подарява на музея старата Кралска библиотека, събирана от ХV до края на ХVII век. и дава правото на музея да получава по една бройка от всяка излязла в Англия книга, така се гарантират постъпленията в библиотечните фондове на новоизлизащите книги. Първоначално в Британският музей преобладават колекциите от книги, редки и ценни издания, ръкописи и документи. След откриването на музея, в неговата постоянна експозиция преобладават природо- научните експонати. Постепенно, чрез откупуване започва да нараства колекцията с произведения на изкуството. Най-ценните антични паметници са безспорно скулптурите и релефите от Партенона. Истински дар за Британския музей е огромната колекция от паметници на Древния Египет, която Англия овладява през 1802 г. в Александрия след разгрома на флота на Наполеон. \r\nПостоянният приток на експонати и книги довежда до необходимостта от строителство на нова сграда, изцяло съобразена с изискванията за създаване на музейна експозиция и хранилища за останалите паметници. Проектирането на новата сграда е възложено на арх. Робърт Смърк (1781-1867 г.), а строежът продължава от 1823 до 1847 г. Преди да е завършено изграждането на новата сграда, става ясно, че огромният книжен фонд трудно ще се побере в сградата. Затова по предложение на А.Паници, пазител на отдела за книги, арх. Сидни Смърк, брат на строителя на музея проектира световно известната кръгла читална зала и книгохранилища във вътрешния двор на Британския музей. За времето от 1854 до 1857 г. е изградена уникална читалня за 400 души с огромен купол с размери – височина 32,2м и диаметър 42,7м. \r\nВ Британския музей функционират 13 отдела, от които три библиотечни, включващи ръкописи и архивни документи, колекция от монети и медали, сбирка от рисунки и гравюри, научноизследователска лаборатория за реставрация и консервация и седем художествено-археологически отдела. \r\n1582 г.  \r\nРусия предава Ливония и Естония на Полша, с което губи излаз на Балтийско море. Ливония и Естония са присъединени към Русия по силата на Нищадския мирен договор.Той е подписан на 30 август 1721 г. между Русия и Швеция, с него завършва Северната война (1700-1721 г.). Петър I решително се отказва от прелиминарен договор (предварително съглашение) и като използва победите на руската армия и флот, оформя договор, отговарящ на руските интереси. Договорът се състои от преамбюл и 24 члена. Швеция признава присъединяването към Русия на част от Карелия, Ингерманландия (Ижрската земя), Естония, Латвия, о-вите Езел, Даго, Моон и други. Създават се условия за безпрепятствена и равноправна търговия между двете страни. Договорът укрепва позициите на Русия на Балтийско море, превръща я в морска държава, империя и велика сила. \r\n1535 г.  \r\nАнглийският крал Хенри VIII се обявява за глава на англиканската църква. \r\nХенри VIII е английски крал (от 1509 г.), от династия Тюдори.Той е представител на английския абсолютизъм. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. \r\nНа тази дата са родени:  \r\n1929 г.  \r\nРоден е Мартин Лутер Кинг - борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и доктор по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. Получава Нобелова награда за мир през 1964 г. Застрелян е по време на реч на балкона на хотел “Лорейн” в Мемфис. Посмъртно е награден с “Медала на свободата” (1977 г.). Умира на 4 април 1968 г. в Мемфис, Тенеси. \r\n1918 г.  \r\nРоден е Гамал Абдел Насър - египетски държавник и политически деец. Президент на Египет (от1956 г.). Завършва Военното училище в Кайро (1939 г.). Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948-1949 г.). Преподавател е във военния колеж към Генералния щаб (1949-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Заместник-председател, а след това е председател на Революционен съвет. Министър-председател, като едновременно изпълнява и задълженията на президент (1954-1956 г., с прекъсвания). Главнокомандващ на въоръжените сили (от 1956 г.). Председател е на Арабския социален съюз (от 1963 г.). През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Насър предлага програма за ликвидиране на последиците от поражението на Египет. \r\n1850 г.  \r\nРодена е София Василиевна Ковалевская - руска математичка, писателка и публицистка. Първата жена член-кореспондент на Петербургската академия на науките (1889 г.). Заминава в Хайделберг (1869 г.), където учи математика. Премества се в Берлин (1870 г.) и 4 години работи с К. Вайерщрас. Въз основа на 3 студии, представени от него, Гьотингенският университет задочно й присъжда (1874 г.) научната степен доктор по философия. Връща се в Русия (1874 г.), но не получава преподавателско място в Петербургския университет. Премества се в Москва и се опитва да постъпи в университета, но не успява. Става частен доцент в Стокхолмския университет (ноември 1883 г.), по-късно (1884 г.) – професор. За 8 години разработва и прочита лекции по 12 курса. Получава няколко награди за своите научни разработки. Автор е на повестта “Нихилистка” (1884 г.), драмата “Борба за щастие” (1887 г.), “Спомени за детството” (1890 г.). Умира на 10 февруари 1891 г. в Стокхолм. \r\n1850 г.  \r\nРоден е Михай Еминеску - румънски поет-класик. Представител е на румънския романтизъм. Работи като софльор в пътуващ театър, библиотекар, училищен инспектор, редактор. Слуша лекции във Виенския и Берлинския университет (1869-1874 г.). Публикува разкази в сп. \"Литературни беседи\". Автор е на стихотворения, сборник и поеми: \"Животът\" (1879 г.), \"Император и пролетарий\" (1879 г.), \"Луцифер\" (1883 г.), сатиричния цикъл \"Послания\" (1881-1890 г.), \"Хиперион\" (1890 г.). Умира на 15 юни 1889 г. в Букурещ. \r\n1842 г.  \r\nРоден е Пол Лафарг - деец на френскoтo и международното работническо движение. Влиза в социалното движение през 1864 г. като студент във Висшето медицинско училище в Париж (изключен от училището през 1865 г.). В началото на 1866 г. е в Лондон, където влиза в I Интернационал. Член е на неговия Генерален съвет. Завършва медицина в Англия (1868 г.). Запознава се с К. Маркс, а през април 1868 г. се оженва за неговата дъщеря Лаура. Завръща се във Франция (1868 г.), където участва в създаването на Парижката федерация на Интернационала, оглавява неговата секция в Бордо. След поражението на Парижката комуна (1871 г.) емигрира в Испания, живее в Лондон, завръща се във Франция през 1882 г. Депутат е в парламента (1891-1893 г.). Самоубива се заедно със своята съпруга на 25 ноември 1911 г. в Париж. \r\n1795 г.  \r\nРоден е Александър Сергеевич Грибоедов - руски писател, драматург и дипломат. Завършва Московския университет (1810 г.), след това учи във Физико-математическия факултет. Зачислен е в колегията на външните работи (1817 г.). Секретар на руската мисия в Техеран (1818 г.). Убит е в Техеран, където е посланик (1793-1829 г.). Автор е на комедията \"От ума си тегли\". Умира на 11 февруари 1829 г. в Техеран. \r\n1622 г.  \r\nРоден е Молиер (Жан Батист Поклен) - френски драматург, актьор, един от създателите на френската комедия. Завършва Клермонския колеж (1640 г.) и заминава за Орлеан, за да следва право. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г. На тази дата умират:   \r\n2000 г.  \r\nВ Белград е застрелян Желко Ражнатович, известен като военен престъпник с прозвището Аркан. Международният трибунал в Хага го обвинява за престъпления срещу човечеството. \r\nЖелко Ражнатович е сръбски подземен бос и лидер на паравоенните отряди „Тигри\", воювали срещу несръбското население в бивша Югославия, в това число и в Хърватия. \r\nКомандирът на страховитите \"Тигри\" се прочува със зверствата на неговите бойци при войната в бивша Югославия. \r\nСръбският паравоенен лидер Желко Ражнатович -Аркан е разстрелян публично във фоайето на белградския хотел „Интерконтинентал“.Убиецът му стреля 3 пъти с пистолет CZ 99, който използва патрони 9 x 19 mm Luger. \r\n1968 г.  \r\nУмира Леополд Инфелд - полски физик теоретик, член е на Полската академия на науките (1952 г.). Роден е на 20 август 1898 г. в Краков. Завършва Ягелонския университет в Краков (1921 г.). Работи в Кембридж (1933-1935 г.), в Принстънския университет при А. Айнщайн (1936-1938 г.). Преподавател е в университета в Торонто (проф. от 1939 г.). През 1950 г., след завръщането си в Полша, е преподавател във Варшавския университет. Основните му трудове са по теоретична физика: интерпретация на съотношенията на неопределеностите, вълновото уравнение на електрона в общата теория на относителността, нелинейната електродинамика (съвместно с М. Борн, 1934-1935 г.). През 1938 г. заедно с А. Айнщайн и Б. Хофман от уравнението на общата теория на относителността извежда уравнение за движението на система от тела в поле на притегляне с точност, много по-голяма от тази в Нютоновото уравнение. Автор е на няколко повести и книги за Е. Галоа (1948 г.). \r\n1919 г.  \r\nУмира Карл Либкнехт - деец е на германското и международно работническо движение. Роден е на 13 август 1871 г. в Лайпциг. Член е на Социалдемократичната партия от 1900 г. От 1912 г. до 1916 г. е депутат в Райхстага. Заема интернационалистична позиция по време на Първата световна война. През декември 1914 г. единствен гласува в Райхстага против военните кредити. През 1916 г. ръководи антиправителствена и антивоенна демонстрация в Берлин. Осъден на 2 години затвор (1916-1918 г.). Един от организаторите на \"Съюз Спартак\" и Комунистическата партия на Германия (1918 г.), издател (съвместно с Р. Люксембург) на в. \"Роте фане\". Убит е през януари 1919 г. заедно с Р. Люксембург по време на бунта в Берлин. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE”", "date": "2019.01.15", "title": "Денят 15 януари в световната история"}
{"url": "http://www.focus-news.net/news/2019/01/15/2612136/smolyan-s-vodosvet-shte-bade-otbelyazana-godishninata-ot-otkrivaneto-na-gkpp-zlatograd.html", "text": "С водосвет ще бъде отбелязана годишнината от откриването на ГКПП „Златоград”. Това съобщиха от пресцентъра на  Община Златоград . Тази година се навършват 9 години от официалното откриване на ГКПП „Златоград – Термес – Ксанти”.  По този повод от 11.00 часа в параклиса „Свети равноапостоли Константин и Елена” ще бъде отслужен тържествен водосвет за безаварийно пътуване по транспортната връзка между Република България и Република Гърция. За желаещите да посетят водосвета ще бъде организиран транспорт с час на тръгване 10.45 часа от паркинга в близост до сградата на Община Златоград.", "date": "2019.01.15", "title": "Смолян: С водосвет ще бъде отбелязана годишнината от откриването на ГКПП „Златоград”"}
{"url": "http://www.focus-news.net/news/2019/01/15/2612127/gripna-epidemiya-e-obyavena-v-nyakolko-oblasti-v-stranata.html", "text": "В областите Стара Загора, Силистра, Бургас и Шумен е обявена грипна епидемия. В Бургас учебните занятия в областта се преустановяват от днес до 18 януари 2019 г. включително. Здравните власти в Стара Загора и Шумен са дали препоръка за преустановяване на учебните занятия за периода 16 януари 2019 г. – 18 януари 2019 г. включително. Във връзка с динамичната епидемична обстановка в област Силистра и предвид трайния ръст в заболеваемостта от ОРЗ (остри респираторни заболявания) и грип, РЗИ-Силистра въвежда предепидемични мерки за овладяване на заболяемостта на територията на областта.  \r\nОт Министерството на здравеопазването уточниха, че до второ нареждане в областите Стара Загора, Силистра и Бургас се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2019.01.15", "title": "Грипна епидемия е обявена в няколко области в страната"}
{"url": "http://www.focus-news.net/news/2019/01/15/2612138/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от Гранична полиция. С нормална интензивност се извършва преминаването през ГКПП „Кулата“. Без проблеми се осъществява преминаването  на ГКПП „Златарево“. \r\nЛора КАЛЧЕВА", "date": "2019.01.15", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/01/15/2612139/veliko-tarnovo-mokri-sa-patishtata-v-oblastta-na-mesta-sa-vazmozhni-zaledeni-uchastatsi.html", "text": "Мокри са пътищата в областта, на места са възможни заледени участъци. Пътните настилки са обработени, предаде репортер на  Радио „Фокус“ – Велико Търново . Улиците са почистени и опесъчени, но водачите трябва да карат с повишено внимание и съобразена скорост. Трафикът в града е изключително интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ (при отбивката за стадион „Ивайло“) и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на полицията има и на входовете и изходите на Велико Търново, както и в по-натоварените участъци от първокласната и второкласна пътна мрежа. Условията за пътуване в останалата част от областта са нормални за сезона. Времето е облачно, без валежи, до духа силен северозападен вятър. Настилките са предимно мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“ уточниха, че дейностите трябва да приключат до 31 януари. \r\nЛуиза ТРАНЧЕВА", "date": "2019.01.15", "title": "Велико Търново: Мокри са пътищата в областта, на места са възможни заледени участъци"}
{"url": "http://www.focus-news.net/news/2019/01/15/2612140/pazardzhik-patishtata-v-oblastta-sa-obraboteni-i-prohodimi-pri-zimni-usloviya-v-planinskite-rayoni-sa-vazmozhni-zaledeni-uchastatsi.html", "text": "Натоварено е движението по главните  пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част на областта са сухи, по усойните и планински райони са възможни заледени участъци. Пътищата са обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.15", "title": "Пазарджик: Пътищата в областта са обработени и проходими при зимни условия, в планинските райони са възможни заледени участъци"}
{"url": "http://www.focus-news.net/news/2019/01/15/2612142/api-ot-1030-chasa-do-1630-chasa-dvizhenieto-shte-e-dvuposochno-v-edna-traba-v-tunel-malo-buchino-na-avtomagistrala-struma.html", "text": "От 10.30 часа до 13.30 часа движението в тунел „Мало Бучино“ на АМ „Струма“ в посока Перник ще бъде ограничено поради оглед на осветителната система. Това съобщиха от пресцентъра на  Агенция „Пътна инфраструктура“ . Трафикът ще се осъществява двупосочно в тръбата за София. От 13.30 часа до 16.30 часа ще бъде ограничено движението в тръбата за София. Превозните средства ще преминават в тръбата за Перник. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.01.15", "title": "АПИ: От 10.30 часа до 16.30 часа движението ще e двупосочно в една тръба в тунел „Мало Бучино“ на автомагистрала „Струма“"}
{"url": "http://www.focus-news.net/news/2019/01/15/2612135/nimh-zhalt-kod-za-silen-vyatar-e-obyaven-v-tsyalata-strana.html", "text": "Жълт код за силен  вятър е обявен в цялата страна. Това сочи справка на сайта на  Национален институт по метеорология и хидрология (НИМХ) . Ще духа силен и временно бурен север-северозападен вятър с пориви до 20-24 м/сек. В областите Русе, Търговище, Разград и Шумен рано сутринта и преди обяд вятърът ще бъде в комбинация и с краткотрайни превалявания от сняг и там са възможни виелици. По Черноморието  преди обяд ще духа северно-северозападен вятър с пориви 20-24 м/сек. (8-9 по Бофорт).", "date": "2019.01.15", "title": "НИМХ: Жълт код за силен вятър е обявен в цялата страна"}
{"url": "http://www.focus-news.net/news/2019/01/15/2612144/plovdiv-apelativniyat-sad-shte-zasedava-po-zhalbata-na-mazh-obvinen-za-ukrivane-na-danatsi-za-nad-374-000-lv.html", "text": "Апелативният съд ще заседава по жалбата на мъж, обвинен за укриване на данъци за над 374 000 лв. Това съобщиха от пресцентъра на  Апелативен съд - Пловдив  . Делото ще се гледа от 9.00 часа в зала 1. Съдия – докладчик е Велина Антонова. Подсъдимият е управителят на частна фирма. Той обжалва пред Апелативен съд – Пловдив присъда от 5 години лишаване от свобода, постановена от Пловдивския окръжен съд. Мъжът е признат за виновен за това, че в периода 1 януари – 13 юли 2011 г., за шест данъчни периода, е избегнал установяване и плащане на данъчни задължения в особено големи размери на обща стойност 374 800 лева ДДС като е съставил и използвал документи с невярно съдържание.", "date": "2019.01.15", "title": "Пловдив: Апелативният съд ще заседава по жалбата на мъж, обвинен за укриване на данъци за над 374 000 лв."}
{"url": "http://www.focus-news.net/news/2019/01/15/2612143/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 28 февруари. От Областно пътно управление – Габрово съобщиха за  Радио „Фокус“ – Велико Търново , че пътните настилки в района са частично мокри, обработени и проходими при зимни условия. В прохода Шипка остава в сила забраната за товарни автомобили над 12 тона. Там пътят също е почистен. Други въведени ограничения в областта няма. Времето е предимно облачно, без валежи. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Пропаднал участък затруднява движението в участък от пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.15", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/01/15/2612141/pregled-na-osnovnite-temi-v-dobrudzhanskiya-pechat.html", "text": "„С гражданска ангажираност обсъдиха проектобюджета на Добрич за 2019 година“, съобщава на първа страница вестник  „Нова добруджанска трибуна“ . Публичното обсъждане е проведено на 11 януари. По думите на кмета Йордан Йорданов благодарение на реалистичното и стратегическо планиране през последните 3 години е постигнато над 100% изпълнение на бюджета. Резултатът е благодарение не на увеличаване на местните данъци и такси, а на по-добрата им събираемост. Рамката на бюджета е 65 726 517 лв. Всекидневникът посвещава цяла страница на един от радетелите за духовно развитие на добруджанци – Димитър Арсов. Поводът е 120 години от рождението му. Рожденото му място е Силистра, но до края на живота си той живее и работи в Добрич. Трудовият му път преминава във финансови институции. „Област Добрич се присъедини към проект NEFERTITI, финансиран по програма „Хоризонт“ 2020 на Европейската комисия“, съобщава изданието. Областният управител Красимир Кирилов е приел покана и пълноправно членство по проекта. Става дума за мрежа от европейски ферми за стимулиране на взаимно обогатяване на знания и използване на опит. Ползата е, че участниците ще имат достъп до конкретна практическа и полезна информация, демонстрации и аудио презентации.  \r\nВодещо заглавие във вестник  „Добруджанска трибуна“  е изненадващото предложение на председателя на Общинския съвет на Добрич: „С кредита за блок „Добрич“ да се оправи и инфраструктурата наоколо“. Според пазарна оценка цената на общинската част надвишава парите, нужни за довършването на блока. Иво Пенчев е настоял още в проекта за решение да бъде предвидено всяка последваща стъпка, свързана с решаване на казуса, да бъде съпроводена със санкция на Общинския съвет. В рубриката „Новини“ – „Кметове на села искат средства за представителни разходи“. В Община Добричка ще бъде създадена мобилна група от двама майстори, които ще извършват дребни строително-ремонтни дейности по населените места. 50 000 лв. е предвидената издръжка за тях. Ще започнат работа от 1 март тази година. От спортната страница – 21 футболиста са започнали подготовка с „Добруджа“. Сред тях са опитният бранител Александър Бранеков, чакат се още двама бразилци и французин.", "date": "2019.01.15", "title": "Преглед на основните теми в добруджанския печат"}
{"url": "http://www.focus-news.net/news/2019/01/15/2612146/pazardzhik-vav-velingrad-shte-se-provede-obshtestveno-obsazhdane-za-viziyata-na-park-kleptuza.html", "text": "Обществено обсъждане на тема „Визия на парк Клептуза“ ще се проведе във Велинград. Това съобщи за  Радио „Фокус“ – Пазарджик  Бояна Кирилова от Община Велинград. Тя посочи, че коментарите ще са за фаза идеен проект и визуализация. „Позицията на жителите на града и техните идеи са много важни, за да се намери най-правилното решение и да се върне красотата на едно от емблематичните места за Велинград – езерото Клептуза, коментира Кирилова. Тя допълни, че началото на общественото обсъждане е в 13.00 часа в Голямата зала на Община Велинград. \r\nВаня НИКОЛОВА", "date": "2019.01.15", "title": "Пазарджик: Във Велинград ще се проведе обществено обсъждане за визията на парк „Клептуза“"}
{"url": "http://www.focus-news.net/news/2019/01/15/2612137/pernik-obshtinskiyat-savet-shte-obsadi-izbora-na-nov-sobstvenik-na-spetsializiranata-bolnitsa-za-prodalzhitelno-lechenie-i-rehabilitatsiya.html", "text": "Общински съвет ще обсъди прекратяването на договора за възлагане на управлението на общинското дружество „Специализирана болница за продължително лечение и рехабилитация“ ЕООД, с едноличен собственик на капитала Община Перник и избора на нов управител. Това съобщиха от пресцентъра на  Общински съвет – Перник . Предложението е внесено от председателя на общински съвет Перник инж. Иво Савов. Заседанието ще се проведе от 09.00 часа в зала „Панорама“. Сред точките в дневния ред ще бъдат обсъдени и дела за предоставяне на имоти - земеделски земи на бивши собственици с признато право на възстановяване в стари реално съществуващи или възстановими граници.", "date": "2019.01.15", "title": "Перник: Общинският съвет ще обсъди избора на нов собственик на Специализираната болница за продължително лечение и рехабилитация"}
{"url": "http://www.focus-news.net/news/2019/01/15/2612151/blagoevgrad-kmetat-d-r-atanas-kambitov-shte-dade-preskonferentsiya.html", "text": "Кметът на Благоевград д-р Атанас Камбитов ще даде пресконференция по актуални теми. Това съобщиха от пресцентъра на  Община Благоевград . Срещата е насрочена за 12.00 часа в кабинета на кмета.", "date": "2019.01.15", "title": "Благоевград: Кметът д-р Атанас Камбитов ще даде пресконференция"}
{"url": "http://www.focus-news.net/news/2019/01/15/2612148/sport-aleksandar-zverev-zapochna-s-pobeda-v-avstraliya.html", "text": "Александър Зверев постигна победа в първия кръг на Откритото първенство по тенис на Австралия. Германецът се наложи над Аляж Бедене с 6:4, 6:1, 6:4 в двубой, продължил почти два часа. Във втори кръг на надпреварата четвъртият поставен в основната схема ще играе срещу победителя от мача между Жереми Шарди и Юго Умбер. \r\nВ друга среща от кръга 11-тият поставен Борна Чорич отстрани Стив Дарси след 6:1, 6:4, 6:4 за малко над два часа игра. Във втората фаза в Мелбърн хърватинът ще играе срещу Мартон Фучович, който победи Алберт Рамос.", "date": "2019.01.15", "title": "Спорт: Александър Зверев започна с победа в Австралия"}
{"url": "http://www.focus-news.net/news/2019/01/15/2612149/blagoevgrad-vazmozhni-sa-zaledyavaniya-na-patnite-nastilki-po-mostovete-i-usoynite-mesta-v-oblastta.html", "text": "Възможни са заледявания на пътните настилки по мостовете и усойните места в Благоевградска област. Това съобщи за  Радио „Фокус“ - Пирин  дежурният служител в Областно пътно управление - Благоевград. Проходими при зимни условия са пътищата в Благоевградска област, пътните настилки са почистени и обработени. Нормално интензивен е трафикът по главен път Е-79, второкласен път Симитли - Гоце Делчев и АМ „Струма“ в участъка от областта. Няма въведени ограничения за движението на леки и товарни автомобили. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nЛора КАЛЧЕВА", "date": "2019.01.15", "title": "Благоевград: Възможни са заледявания на пътните настилки по мостовете и усойните места в областта"}
{"url": "http://www.focus-news.net/news/2019/01/15/2612153/targovishte-dvizhenieto-po-chast-ot-patya-targovishte-op-belokopitovo-se-osashtestvyava-v-edna-lenta-vav-vrazka-sas-stroitelstvoto-na-magistrala-hemus.html", "text": "Движението по част от пътя Търговище - о.п. \"Белокопитово\" от км 248 до км 250 се осъществява в една лента поради ремонтни дейности във връзка със строителството на магистрала „Хемус“, предаде репортер на  Радио „Фокус“ - Шумен . Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. Сухи са пътищата в Шумен и областта. Времето е облачно, ветровито. Видимостта е добра. Движението се извършва нормално при зимни условия. \r\nИвелина ИВАНОВА", "date": "2019.01.15", "title": "Търговище: Движението по част от пътя Търговище - о.п. „Белокопитово\" се осъществява в една лента във връзка със строителството на магистрала „Хемус“"}
{"url": "http://www.focus-news.net/news/2019/01/15/2612147/pregled-na-osnovnite-temi-v-starozagorskiya-pechat.html", "text": "„Грипна епидемия е обявена в Старозагорска област” е водещото заглавие във всекидневника  „Старозагорски новини” . Учебните занятия се спират за три дни, считано от 16 януари.  РЗИ - Стара Загора, обяви грипна епидемия за Старозагорска област, считано от 15 януари. Причината е регистрираната висока заболеваемост през последната седмица (07 януари - 13 януари 2019 г. - 264.84 души на 10 000), както и резултатите на изследваните проби на болни лица с остри респираторни заболявания (ОРЗ), които показват наличие на циркулация на грипен щам А H3N2. Засегнати са всички възрастови групи. С оглед прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците РЗИ - Стара Загора, е предлoжила на РУО на МОН прекратяване на учебните занятия в област Стара Загора за периода 16 - 18 януари включително. Директорът на образователното управление Татяна Димитрова съобщи пред медията ни, че ще се съобразят с предложението на РЗИ. От здравната инспекция препоръчват лечебните заведения за болнична помощ да преустановят свижданията, а лечебните заведения за извънболнична помощ - медицинските, диагностично-консултативни центрове и центровете за спешна медицинска помощ - да разкрият при възможност грипни кабинети; да преустановят работата на женските и детски консултации; да преустановяват провеждането на плановите профилактични имунизации и реимунизации и да спрат профилактичната дейност. С цел недопускане на усложнения на случаите на грип от РЗИ напомнят на всички лечебни заведения, че е важно своевременното започване на лечение с антивирусни препарати.  \r\nНа хората от здравната инспекция препоръчват: ограничаване на социалните контакти и избягване на събирането на много хора в затворени пространства; болните с висока температура и други признаци на грип да не провеждат самолечение; при наличие на симптоми за грип да посещават личните си лекари и да не ходят болни на работа.  \r\nСпазването на препоръките е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора. Това е от особено значение за тези с хронични заболявания, бременни жени и деца, уточняват от РЗИ - Стара Загора. От там съобщиха още, че ще продължат да извършват ежедневно активен надзор над заболеваемостта от грип и ОРЗ.  \r\nДруго заглавие във вестника гласи “В Чирпан отново умуват за името на централния си булевард”. Втори тур по казуса с името на централния градски булевард \"Георги Димитров\" в Чирпан ще се проведе на края на януари, когато ще се състои първото за годината заседание на местния парламент. След като в края на 2018 година съветниците от ГЕРБ не успяха да прокарат идеята си булевардът да носи името на известния художник Никола Манев, сега същото предложение идва от групата на ДПС, които преди месец гласуваха \"против\".  \r\nВеднага след заседанието от ГЕРБ обвиниха колегите си от ДПС, че са се \"сдружили\" с БСП на местно ниво. Идеята за преименуването е с близо половингодишна давност, като основният аргумент бе, че някогашният пролетарски вожд Георги Димитров няма нищо общо с историята на Чирпан, а художникът Никола Манев приживе стана почетен гражданин на града с дарителския си жест. Стигна се дори до искане за оставката на председателя на ОбС Даниела Драгийска (БСП) заради отлагане на гласуване по процедурни причини. В местния парламент има 21 съветници: най-много са социалистите (7), следвани от ГЕРБ (5), ДПС и Коалиция за Чирпан с по 4 и 1 независим. По думите на общинския председател на ГЕРБ Христо Стефанов все още не била обсъждана новата ситуация. Решението дали да бъде подкрепено предложението на ДПС предстояло да се вземе на областно ниво.  \r\n“Ще искат постоянен арест за рома, нападнал с брадва курсанти на военния университет” пише още във всекидневника. 32-годишният Йордан Пенев, жител на котелското село Орлово, който има зад гърба си половин дузина осъждания за кражби и съпротива на властите, бе задържан за 72 часа след сигнал на телефон 112 за произшествие по главен път I-6 между Твърдица и Гурково. Сигналът е бил подаден към 19:06 часа на 13 януари от курсант в Националния военен университет - Велико Търново, че неустановено лице е разбило с брадва предното стъкло на управлявания от него лек автомобил \"Ауди 80\", след което е избягал в посока на прохода \"Хаинбоаз\" с кола \"Опел Корса\". Инцидентът е станал след неколкократни изпреварвания на двата автомобила. В аудито са пътували четирима курсанти и една тяхна колежка от военния университет на възраст от по 19-20 години. За другата кола, според прокуратурата, има противоречиви данни кой е стоял зад волана й. По показания на курсантите това бил Йордан Пенев, за който е установено, че няма шофьорска книжка, а според показанията на Пенев водач била негова приятелка - М.Т. на 33 години.  \r\nЙордан Пенев и приятелката му са били спрени от патрулна кола на ПУ - Гурково. При обиска в корсата била намерена брадвата, с която е било разбито стъклото на аудито.  Мъжът е бил задържан първоначално за 24 часа, срокът е удължен с още 72 часа от наблюдаващия образуваното бързо производство прокурор от Казанлък. По думите на кмета на родното му село Орлово - Наим Пашалов, Йордан започнал криминалната си \"кариера\" още от детството, така и не завършил основното си образование.  \r\nЗа последно в Орлово са го виждали преди 7-8 месеца, тогава се похвалил, че е започнал работа в строителството и се установил уж за постоянно в село Арбанаси. По думите на Пашалов жената не е съпруга на Пенев. Мъжът бил изключително избухлив и агресивен, често се напивал. Тепърва ще се изяснява дали при инцидента по пътя е бил пиян. Курсантите са пътували с униформените си дрехи, от полицията отказаха да съобщят дали са носели и личното си оръжие.  \r\nОт прокуратурата съобщиха, че след изтичане на 72-часовия арест на Пенев ще бъде поискана постоянна мярка за неотклонение \"задържане под стража\".", "date": "2019.01.15", "title": "Преглед на основните теми в старозагорския печат"}
{"url": "http://www.focus-news.net/news/2019/01/15/2612152/pregled-na-osnovnite-temi-vav-velikotarnovskiya-pechat.html", "text": "„Слагат подземни контейнери за смет във Велико Търново“ е заглавие на първа страница на областния всекидневник  „Янтра ДНЕС” .  Подземни контейнери за смет в старата част на Велико Търново предстои да бъдат поставени до края на годината, съобщи зам.-кметът на Общината проф. Георги Камарашев. Инвестицията е в размер на 60 000 лева от собствени средства, които са заложени в Инвестиционната програма за 2019 г. … За какво още ще бъдат използвани пари и каква е финансовата рамка на програмата, прочетете във всекидневника. „За първи път НВУ „Васил Левски“ прави ранен прием, който започва през февруари“, пише още вестникът. 231 курсанти в 21 военни специалности ще бъдат приети в Националния военен университет „Васил Левски“ във Велико Търново през учебната 2019/2020 година. Такива са потребностите на военните формирования, които са обобщени в Министерство на отбраната, съобщи началникът на НВРУ бригаден генерал Пламен Богданов … Повече за приема, предстоящата кампания и условията за кандидатстване, разберете от страниците на вестника. „Нападнаха с брадва курсанти от НВУ“  е новина от криминалната хроника. В днешния брой има материал за организирането на детски рождени дни във Велико Търново, за които родителите харчат от 300 до 3 000 лева. Страница 8-ма е посветена на изчисления за това какъв е средният доход на домакинствата във Великотърновска област. „Два медала за „Етър – Виктори 2011“ в Бургас“ е новина от спортните страници. „Нов музей, конгресен център и електробуси във Велико Търново през 2019“  е заглавие от другия областен ежедневник  „Борба“ . Нов музей в старата част, старт на изграждането на конгресен център за близо 10 млн. лв. в Старото военно училище, както и началото на дългоочаквания транспортен проект на града с въвеждането на електробуси, са някои от основните блага, които очакват община Велико Търново през тази година … Кога започват ремонтите и какво още предстои, научете от днешния брой. „Ром нападна с брадва колата на четирима курсанти и една студентка от НВУ“, е друга новина от първа страница. Ром е нападнал с брадва леката кола на четирима курсанти и една студентка от НВУ при връщане от отпуск във Велико Търново. Пътният инцидент се е разиграл в неделя около 19 часа малко преди Гурково. Курсантите и студентката се прибирали от родните си места в Сливен и Нова Загора … Подробности по случая прочетете във вестника. „Ромски деца от Златарица министъра на отбраната“, пише още „Борба“. Възпитаници на СУ „Кирил и Методий“ в Златарица сурвакаха вчера министъра на отбраната Красимир Каракачанов. Момичетата и момчетата гостуваха във военното ведомство за втора поредна година по повод празника Василица … Как премина визитата можете да участвате, научете от вестника. „Със специални джобове изчистват от коли три важни улици в кв. „Колю Фичето“ е друга новина от днес. В областния ежедневник ще намерите и материал за предстоящия прием в НВУ „Васил Левски“  за учебната 2019/2020 година.", "date": "2019.01.15", "title": "Преглед на основните теми във великотърновския печат"}
{"url": "http://www.focus-news.net/news/2019/01/15/2612145/a1-on-makedoniya-tsenata-na-mitata-za-sarbiya-sasht-otkazaha-viza-na-ramush-haradinay.html", "text": "Министър-председателят на Косово Рамуш Харадинай няма да може да присъства на конференцията за Балканите в САЩ в началото на февруари, защото не е получил американска виза, предава скопската електронна медия  A1 On , като се позовава на статия от  Al Jazeera Balkans ,  базирана на източници от Държавния департамент във Вашингтон. \r\nХарадинай получи покана за участие в работата на конференцията, която трябва да започне на 6 февруари. Въпреки това, анонимен източник от Държавния департамент потвърди, че косовският премиер не е получил виза заради 100-процентните мита, които Прищина наложи за внос на стоки от Сърбия и Босна и Херцеговина. Според  Al Jazeera Balkans  един от организаторите на конференцията е потвърдил, че Харадинай няма да може да присъства. \r\nПо-рано бе обявено, че Съветът за национална сигурност на САЩ и Държавният департамент са приели документ от осем точки, в който призовават правителството в Прищина незабавно да премахне митническите такси за Сърбия, в противен случай Прищина може да попадне под ударите на американските санкции.  \r\nХарадинай отговори, че Прищина ще отмени митата след получаване на международни гаранции, че окончателното споразумение с Белград ще доведе до взаимно признаване. Тереза Герова", "date": "2019.01.15", "title": "A1 On (Македония): Цената на митата за Сърбия: САЩ отказаха виза на Рамуш Харадинай"}
{"url": "http://www.focus-news.net/news/2019/01/15/2612150/dobrich-obshtinskiyat-savet-shte-provede-izvanredno-zasedanie-po-kazusa-s-zhilishten-blok-dobrich.html", "text": "За днес е предвидено извънредно заседание на Общинския съвет на Добрич по казуса с жилищен блок „Добрич“, предаде кореспондент на  Радио „Фокус” – Варна . В дневния ред е включена една единствена точка – „Предложение за поемане на дългосрочен дълг, чрез провеждане на  процедура за избор на кредитна институция“. Предложението е направено от кмета на града Йордан Йорданов и е за поемане на дългосрочен дълг с цел финансиране на  реализацията на инвестиционен  проект „Изпълнение на строително-монтажни работи по довършване  на жилищен блок „Добрич“ в размер до 2 500 000 лева, чрез провеждане на  процедура за избор на кредитна институция.  \r\nЖулиета НИКОЛОВА", "date": "2019.01.15", "title": "Добрич: Общинският съвет ще проведе извънредно заседание по казуса с жилищен блок „Добрич“"}
{"url": "http://www.focus-news.net/news/2019/01/15/2612155/bsp-shte-dade-preskonferentsiya-v-tsentralata-na-partiyata.html", "text": "От 12.00 часа в централата на БСП на ул. „Позитано” 20 ще се проведе пресконференция. Това съобщиха от пресцентъра на  НС на БСП .", "date": "2019.01.15", "title": "БСП ще даде пресконференция в централата на партията"}
{"url": "http://www.focus-news.net/news/2019/01/15/2612156/pazardzhik-okrazhniyat-sad-shte-gleda-porednoto-dela-sreshtu-bivshiya-kmet-na-obshtina-rakitovo-emiliya-elenkova-za-imushtestveni-vredi.html", "text": "Окръжният съд ще гледа поредното дела срещу бившия кмет на община Ракитово Емилия Еленкова за имуществени вреди, съобщиха за  Радио „Фокус“ – Пазарджик  от Пресцентъра на съда. Делото е образувано по внесен обвинителен акт от Окръжната прокуратура. Срещу Еленкова е повдигнато обвинение за престъпление по служба за това, че в периода 18.08.2011 – 08.09.2011 г., в качеството си на длъжностно лице – Кмет на Община Ракитово,  е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието й са настъпили значителни имуществени вреди за Общината в размер на  близо 256 300лв. Началото на съдебното заседание е в 13.30 часа, съдия-докладчик е Коста Стоянов.", "date": "2019.01.15", "title": "Пазарджик: Окръжният съд ще гледа поредното дела срещу бившия кмет на община Ракитово Емилия Еленкова за имуществени вреди"}
{"url": "http://www.focus-news.net/news/2019/01/15/2612157/burgas-mokri-sa-patnite-nastilki-v-rayona-na-malko-tarnovo.html", "text": "Мокри са пътните настилки в района на Малко Търново, съобщиха за  Радио „Фокус“ - Бургас  от Областно пътно управление. В останалата час от областта пътищата са сухи и нормално проходими, а видимостта е добра. Няма затворени проходи и пътища, движението се извършва нормално. Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка и полагане на хоризонтална маркировка и изпълнение на земни работи. Участъкът е сигнализиран с пътни знаци. Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът за изброените ограничения е до 28.06.2019 г. \r\nИнтензивен е трафикът в град Бургас. Натоварен е трафикът по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“. Натоварено е движението и по булевардите – „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nДеница ДИМИТРОВА", "date": "2019.01.15", "title": "Бургас: Мокри са пътните настилки в района на Малко Търново"}
{"url": "http://www.focus-news.net/news/2019/01/15/2612159/smolyan-prohodimi-pri-zimni-usloviya-sa-patishtata-v-oblastta-vazmozhni-sa-zaledeni-uchastatsi-po-visokite-chasti.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно и ветровито, без валежи. Температурите са в интервала от минус 7 до минус 1 градуса. Пътните настилки са мокри, заледени и заснежени на места по високите части. Извършени са обработки с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампарово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, на места по второстепенните улици са заледени и затова трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.15", "title": "Смолян: Проходими при зимни условия са пътищата в областта, възможни са заледени участъци по високите части"}
{"url": "http://www.focus-news.net/news/2019/01/15/2612158/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.15", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/15/2612161/mvr-23-sa-raneni-pri-katastrofi-v-stranata-prez-izminaloto-denonoshtie.html", "text": "23 са ранени при 15 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 36 леки и една тежка катастрофа, при която има един пострадал. От началото на годината са станали 195 пътнотранспортни произшествия, при които са загинали 14 души, а 262 са ранени.", "date": "2019.01.15", "title": "МВР: 23 са ранени при катастрофи в страната през изминалото денонощие"}
{"url": "http://www.focus-news.net/news/2019/01/15/2612160/tass-spasiteli-otkriha-tyaloto-na-vtora-zhertva-na-eksploziyata-v-shahti.html", "text": "Спасители са открили тялото на втора жертва на експлозията в жилищна сграда в руския град Шахти, Ростовска област, предизвикана от газова бутилка, предава  TACC , като се позовава на информация от Министерството на извънредните ситуации на Руската федерация. \r\n„Броят на загиналите се увеличи до двама. Намерена е загинала жена“, поясни за агенцията представител на ведомството. \r\nОстава неизвестна съдбата на трима души, които са в неизвестност след инцидента.  \r\nПрипомня се, че след експлозията бяха спасени седем души, включително дете. Евакуирани бяха 140 жители на сградата. Тереза Герова", "date": "2019.01.15", "title": "ТАСС: Спасители откриха тялото на втора жертва на експлозията в Шахти"}
{"url": "http://www.focus-news.net/news/2019/01/15/2612167/vratsa-mazh-e-zaginal-sled-kato-e-izskochil-na-relsite-pred-preminavasht-vlak-v-rayona-na-selo-rakevo.html", "text": "Мъж е загинал, след като е изскочил на релсите пред преминаващ влак в района на село Ракево. Това съобщиха от  ОДМВР - Враца . Сигналът за инцидента е подаден на 14 януари 2019 г. в 22.55 часа от локомотивен машинист. Той заявил, че пътнически влак, пътуващ по направление София - Лом, след жп прелез преди село Ракево, блъснал внезапно изскочил на релсите човек. Смъртта е констатирана от екип на ФСМП - Криводол. Установено е, че става дума за мъж на видима възраст около 40 г. без документи за самоличност. Образувано е досъдебно производство.", "date": "2019.01.15", "title": "Враца: Мъж е загинал, след като е изскочил на релсите пред преминаващ влак в района на село Ракево"}
{"url": "http://www.focus-news.net/news/2019/01/15/2612162/yambol-s-tarzhestven-ritual-na-17-yanuari-shte-badat-otbelyazani-141-godini-ot-osvobozhdenieto-na-grada.html", "text": "На 17 януари в Ямбол ще бъдат отбелязани 141 години от освобождението на града от османско владичество. Това съобщиха от пресцентъра на  Общината . Официалната церемония по отбелязване на историческата дата ще бъде пред паметната плоча на мястото, където са  посрещнати руските освободителни войски през 1878 г. (пред сградата на ОДК – Ямбол, ул. „Търговска“ 27, бивше НУ „Св. св. Кирил и Методий“). Началото е в 10.45 часа с изпълнения на тържествени маршове от Духовия оркестър при Народно читалище „Съгласие – 1862“. В 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност.  \r\nВ 11.30 часа честването продължава с шествие по централните улици на града с маршрут: ул. „Търговска”, пл. „Освобождение”, ул. „Цар Освободител” до Паметника на героите, загинали за националното ни освобождение. В 11.45 часа там също ще бъдат поднесени венци и цветя на признателност към героите, отдали живота си за свободна България.", "date": "2019.01.15", "title": "Ямбол: С тържествен ритуал на 17 януари ще бъдат отбелязани 141 години от освобождението на града"}
{"url": "http://www.focus-news.net/news/2019/01/15/2612154/iefimerida-gartsiya-spiros-danelis-e-chovekat-koyto-shte-spasi-gratskiya-premier.html", "text": "Депутатът от „То Потами“ Спирос Данелис ще се превърне в човека, който ще „спаси“ министър-председателя на Гърция Алексис Ципрас. Според източници от партията той Данелис ще бъде 151-вият член на парламента в Атина, който ще подкрепи правителството във вота на доверие в сряда, съобщава електронното издание на гръцкия вестник  Iefimerida , като припомня, че в противен случай Ципрас няма да събере необходимата подкрепа. \r\nСпоред същите източници Ставрос Теодоракис, председател на „То Потами“, ще обяви пред парламента изключването на депутата от Регионалния съвет на партията. „Очевидно е, че той се е отделил\" от линията, коментираха източници, близки до Теодоракис.   \r\nЛидерът на партията се срещна със Спирос Данелис в следобедните часове на понеделник, преди депутатът да обяви позицията си и окончателното си решение как ще гласува в сряда.  \r\nОт редакцията припомнят, че „То Потами“ няма да даде вот на доверие на правителството на Ципрас, но депутатите от парламентарната група ще гласуват по съвест за Преспанското споразумение.  Тереза Герова", "date": "2019.01.15", "title": "Iefimerida (Гърция): Спирос Данелис е човекът, който ще „спаси“ гръцкия премиер"}
{"url": "http://www.focus-news.net/news/2019/01/15/2612165/sport-dvuboyat-na-grigor-dimitrov-vav-vtoriya-krag-v-melbarn-e-postaven-vav-vechernata-sesiya.html", "text": "Григор Димитров ще изиграе двубоя си от втория кръг на Откритото първенство по тенис на Австралия във вечерната сесия в сряда. Организаторите поставиха двубоя на българина с Пабло Куевас последен на корт №3 в сряда, с начален час не преди 9:30 часа българско време.  \r\nНай-добрия български тенисист се класира за втория кръг на турнира в Мелбърн след победа на старта над сърбина Янко Типсаревич с 4:6, 6:3, 6:1, 6:4.", "date": "2019.01.15", "title": "Спорт: Двубоят на Григор Димитров във втория кръг в Мелбърн е поставен във вечерната сесия"}
{"url": "http://www.focus-news.net/news/2019/01/15/2612164/varna-sravnitelno-spokoyna-e-patnata-obstanovka-v-oblastta-duha-silen-severozapaden-vyatar.html", "text": "Сравнително спокойна е пътната обстановка във Варна и областта, духа силен северозападен вятър, предаде репортер на  Радио „Фокус“ – Варна . Не се отчита натоварване на трафика по направленията за София, Добрич и Бургас. Движението по двете автомагистрали на територията на областта – „Хемус“ и „Черно море“, се осъществява без ограничения. Продължават ремонтните дейности по част от пътя за курорта „Златни пясъци“. Движението се осъществява двупосочно в едното платно в участъка от Резиденция „Евксиноград“ до курорта „Св. Св. Константин и Елена“. Движението в участъка Кранево – Варна при км 83 е ограничено за моторни превозни средства над 10 тона. Осигуреният обходен маршрут е през Кичево и Оброчище. \r\nИнтензивен е трафикът по бул. „Сливница“, бул. „Цар Освободител“ и бул. „Васил Левски“ във Варна, като ремонтните дейности по бул. „Васил Левски“ продължават“. Затворена за автомобили остава ул. „Георги Бенковски“ в участъка от бул. „Владислав Варненчик“ до ул. „Д-р Пискюлиев“. Движението е отклонено по обходни маршрути.  \r\nБояна АТАНАСОВА", "date": "2019.01.15", "title": "Варна: Сравнително спокойна е пътната обстановка в областта, духа силен северозападен вятър"}
{"url": "http://www.focus-news.net/news/2019/01/15/2612166/plovdiv-silen-vyatar-duha-na-teritoriyata-na-oblastta-signali-za-padnali-na-patya-kloni-postapvat-v-oblastnoto-patno-upravlenie.html", "text": "Силен вятър духа на територията на Пловдив и областта. Сигнали за паднали на пътя клони постъпват от сутринта в Областното пътно управление (ОПУ), съобщи за  Радио „Фокус“ – Пловдив  дежурният в ОПУ. Водачите трябва да бъдат внимателни и да шофират с повишено внимание и съобразена скорост. Пътища на територията на Пловдивска област са предимно сухи. Проходът Троян-Кърнаре остава затворен за движение на всички моторни превозни средства. Забранено е движението на камиони, по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив е натоварен към този час. До 21 януари ще бъдат затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до тунела. По тази причина са променени и маршрутите на 12 автобусни линии от вътрешноградския транспорт. \r\nЦветана ТОНЧЕВА", "date": "2019.01.15", "title": "Пловдив: Силен вятър духа на територията на областта, сигнали за паднали на пътя клони постъпват в Областното пътно управление"}
{"url": "http://www.focus-news.net/news/2019/01/15/2612163/krasimir-uzunov-nay-veroyatno-makedoniya-shte-ima-albanets-za-prezident.html", "text": "Кондицията, в която се намира ВМРО-ДПМНЕ на Християн Мицкоски, за мен не позволява да окаже особена съпротива точно на тези избори, така че най-вероятно ще имаме албанец, макар и реформиран социалист, за президент. Това каза анализаторът на македонската история и президент на Агенция и Радио „Фокус“ Красимир Узунов в предаването „Сутрешен блок“ по  БНТ  по повод предстоящите президентски избори в Македония през 2019 г. \"Аз лично бих обърнал внимание на комплекта, който се оформя около името. Името върви със Закона за езиците. Ако вчера е даден в държавния вестник в така наречения македонски служебен вестник договорът от Преспа да бъде обнародван, заедно с него е даден и Законът за езиците. Същият този закон, който президента Георги Иванов отказа да го подпише“, коментира Узунов. „Тепърва сметката предстои да дойде. Сега може би е най-хубавият момент, обръщението, персоналната благодарност към всеки един депутат, който е гласувал, към тези които не са гласували. Почна подписката за събиране на 150 хил. подписа от така наречената Обединена македонска диаспора за референдум, плашим се с избори“, посочи той. „Има и една друга новина, която е два дни преди последното съдбовното гласуване, това е кандидатурата за президент на управляващата коалиция. Той се казва Мухамед Зекири и е зам.-председател на Социалдемократическия съюз на Македония. Освен ново име, което все пак ако може този път да е окончателно, защото сме ставали свидетели на раждането на вековечната Република Македония, на референдума на 8 септември 1991 г. Ако този път е по-постоянно, а не за 25 години, би било по-добре, за да свикваме със съседите. Но те получават и език, който трябва да бъде употребяван за втори държавен за цялата територия на страната. Кондицията, в която се намира ВМРО-ДПМНЕ на Християн Мицкоски, за мен не позволява да окаже особена съпротива точно на тези избори, така че най-вероятно ще имаме албанец, макар и реформиран социалист, за президент“, обясни анализаторът. Според него става изключително интересно около нас. „Промените ще продължат, напрежението ще продължи“, подчерта той. Попитан възможно ли е македонският език да бъде легитимен във всички европейски и натовски страни в случай, че България не е признала официално този език, той отговори: „Оттук нататък това е тест за малката патриотична коалиция, вицепремиерът Каракачанов заяви, че едва ли не ще наложи вето. Да видим дали това е по-македонско обещание, където повечето куршуми са в тавана, а не там където трябва, или наистина ще се стигне до интернационализация на македонизма. Това на Заев е защитна реакция, той говори все повече за македонска идентичност, за македонски език, за македонска самобитност. Непрекъснато го вкарва това в устата на Ципрас, че вече е признато, т.е тя трябва да бъде легитимирана“.", "date": "2019.01.15", "title": "Красимир Узунов: Най-вероятно Македония ще има албанец за президент"}
{"url": "http://www.focus-news.net/news/2019/01/15/2612173/pazardzhik-mazh-e-postradal-tezhko-pri-katastrofa-v-rayona-na-98-km-na-avtomagistrala-trakiya.html", "text": "Мъж е пострадал тежко в резултат на катастрофа в района на 98 км на автомагистрала „Тракия“ в посока София, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че инцидентът е станал около 22.00 часа снощи. „Мъж от София се е блъснал с лек автомобил в задната част на камион с ремарке. Транспортиран е в МБАЛ - Пазарджик с черепно-мозъчна травма, а от там - в Пирогов“, уточни Стоянов. \r\nВаня НИКОЛОВА", "date": "2019.01.15", "title": "Пазарджик: Мъж е пострадал тежко при катастрофа в района на 98 км на автомагистрала „Тракия“"}
{"url": "http://www.focus-news.net/news/2019/01/15/2612171/kyustendil-patishtata-v-oblastta-sa-prohodimi-pri-zimni-usloviya-na-mesta-prevalyava-slab-snyag.html", "text": "Пътищата в област Кюстендил са проходими при зимни условия, на места превалява слаб сняг. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са заснежени, на места - хлъзгави, но опесъчени. Няма допълнително въведена организация на движението по републиканската пътна мрежа заради зимния сезон. Движението по пътя между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.15", "title": "Кюстендил: Пътищата в областта са проходими при зимни условия, на места превалява слаб сняг"}
{"url": "http://www.focus-news.net/news/2019/01/15/2612170/der-spiegel-zashto-politicheskiyat-razvod-v-atina-e-ot-polza-za-tsiprasi.html", "text": "В обширна статия за правителствената криза в Гърция водещото германско издание  Der Spiegel  отбелязва: „На пръв поглед краят на правителството изглежда като болезнено разделение. В действителност обаче Алексис Ципрас и Панос Каменос играят картите си, следвайки собствените си политически цели. Досега политическото им сътрудничество се основаваше на политиката за справяне с финансовата криза. Но от август, когато приключи последната европейска програма за помощ, този въпрос вече не съществува в дневния ред в Атина, за да държи СИРИЗА и „Независими гърци“ заедно. Сега двамата политици се надяват, че може да извлекат дивиденти от този добре подготвен развод. Ципрас ще остане на власт, а „Независими гърци“ ще осигурят политическото си оцеляване.  \r\nСлед това в статията се подчертава, че с твърдото си отношение към споразумението за новото име на Македония, Каменос успя да спечели гласове. От друга страна след политическия развод Ципрас „вече няма да носи белега на споделящия властта с десните популисти… Това му позволява да следва линията си в месеците, оставащи до изборите, и да убеди гърците, че се е превърнал в умерен, реалистичен, ляв политически лидер“. \r\nСтатията завършва с оценка на последиците за еврозоната от разпадането на коалиционното правителство в Гърция. За икономиката продължителният предизборен период не е добър, твърди изданието. „Дори ако премиерът спечели вота на доверие за Гърция в токсичната фаза на политическа поляризация, страната е изправена пред рискова и продължителна кампания. За икономиката този период традиционно носи лоши новини. Гръцкият народ може да консумира по-малко, следователно да харчи по-малко пари, което означава намаляване на икономическия растеж. В същото време договорените реформи с кредиторите биха могли да се забавят, докато изкушението да се харчат повече пари ще нараства. Глобалният икономически климат изглежда мрачен и Гърция ще се поколебае да заеме пари от пазарите, за да докаже, че може да си стои на крака. Повечето анализатори са на мнение, че поради тази причина обявяването на предсрочни избори е най-доброто решение“, е заключението в материала.  Тереза Герова", "date": "2019.01.15", "title": "Der Spiegel: Защо политическият развод в Атина е от полза за Ципрас?"}
{"url": "http://www.focus-news.net/news/2019/01/15/2612172/pss-visoka-e-lavinnata-opasnost-v-planinite.html", "text": "Има лавинна опасност, която вследствие на вятъра, най-вероятно ще се увеличи. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Вятърът, който духа в момента е север-северозападен, така че се очаква в южните и югоизточните склонове да се увеличи лавинната опасност. Времето в планините е ветровито и облачно. Във високите части над 1800 метра духа ураганен вятър. Температурите са ниски, като се усещат още по-ниски, заради силния вятър. Снежната покривка варира между нула и метър и половина. Съоръженията работят навсякъде.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.15", "title": "ПСС: Висока е лавинната опасност в планините"}
{"url": "http://www.focus-news.net/news/2019/01/15/2612168/krasimir-uzunov-makedonskata-istoriya-se-yavyava-militsionerski-kurs-varhu-balgarskata-otkradnato-e-kakvoto-im-tryabva.html", "text": "Във времето, в което не се чете „Война и мир“, а се четат есемеси, македонската история се явява един милиционерски курс върху българската история, т.е. откраднато е това, което им трябва. Това каза президентът на Агенция и Радио „Фокус“ Красимир Узунов в „Сутрешен блок“ по  БНТ . „Възпитанието там по този начин ще продължи“, посочи той. „Ако в момента нямаме проблем с едно правителство на Заев, то не знам какво ще бъде утре, когато се смени кабинетът и дойде някой друг“, коментира Красимир Узунов. „Скептичен съм, че тази интерпарламентарна дисциплинираща международна комисия, която много прилича на добродетелната дружина в Българското Възраждане, ще може да промени македонските учебници. Министър стана един албанец, на който горе-долу не му пука какво пише в македонските учебници и може да докопаме някаква промяна, но няма воля за такова нещо“, заяви той. По думите му експанзията на албанския фактор на Балканите се засилва. „Ако си направим сметката да съберем териториите с албанско население, където живее албанска популация, ще получим държава съвсем по-малка от България и население, с което в близките 10 г. ще се срещнем- при нас трендът е надолу, а при тях е нагоре“, обясни Узунов и допълни, че това е една много млада нация с 27-28 г. средна възраст. „Съвсем резонно е македонските политически партии да бъдат заредени с национализъм“, посочи той. „90-та година на първите избори при регистрацията на свободен режим, ВМРО-тата бяха 17, 18 или 19, но всичко беше национализъм“, припомни Красимир Узунов. „И в момента няма партия в Македония, която да е поставила някакъв друг принцип, освен националното“, каза още той.", "date": "2019.01.15", "title": "Красимир Узунов: Македонската история се явява милиционерски курс върху българската - откраднато е, каквото им трябва"}
{"url": "http://www.focus-news.net/news/2019/01/15/2612174/sofiya-159-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "159 души са били настанени в Центъра за кризисно настаняване на бездомни хора през изминалата нощ. Това съобщи за  Агенция „Фокус“  директорът на Кризисния център в кв. \"Захарна фабрика\" Йорданка Темелкова. Тя обясни още, че през изминалата нощ не е имало тежки медицински случаи, изискващи лекарска намеса.", "date": "2019.01.15", "title": "София: 159 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/01/15/2612177/die-welt-vazdushniyat-trafik-v-germaniya-e-paraliziran-ot-predupreditelna-stachka.html", "text": "Стотици полети от и за ключови летища в Германия са отменени заради предупредителна стачка на служителите по сигурността, припомня националният ежедневник  Die Welt  с коментара, че въздушният трафик в страната ще бъде парализиран. \r\nЗаради стачните действия на практика всеки трети полет от най-голямото летище в Германия – Франкфурт на Майн, няма да бъде изпълнен. Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). \r\nНа летище „Тегел“ в Берлин също бяха отменени полети – най-малко 110. Първоначално бяха засегнати линиите, свързващи федералната германска столица с Франкфурт на Майн, заяви говорителят на летищния оператор Даниел Толксдорф. По-късно се очаква връзката с Мюнхен по въздух също да бъде прекъсната заради стачката.  \r\nНа другото берлинско летище – „Шьонефелд“ няма промени в разписанията. \r\nСъюзът Верди призова служителите по сигурността на летищата в осем германски града да се включат в предупредителната стачка.  \r\nОт редакцията подчертават, че следващият кръг от преговори по исканията на служителите за изравняване и увеличаване на заплатите им е насрочен за 23 януари в Берлин. Тереза Герова", "date": "2019.01.15", "title": "Die Welt: Въздушният трафик в Германия е парализиран от предупредителна стачка"}
{"url": "http://www.focus-news.net/news/2019/01/15/2612175/sofiya-vremenno-e-ogranicheno-dvizhenieto-v-lyavata-lenta-na-okolovrastniya-pat-pri-kragovoto-na-paten-vazel-bankya-poradi-patnotransportno-proizshestvie.html", "text": "Временно е ограничено движението в лявата лента на околовръстния път на София при кръговото на пътен възел „Банкя“ поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.01.15", "title": "София: Временно е ограничено движението в лявата лента на околовръстния път при кръговото на пътен възел „Банкя“ поради пътнотранспортно произшествие"}
{"url": "http://www.focus-news.net/news/2019/01/15/2612176/kyustendil-obshtinata-shte-provede-publichno-obsazhdane-na-proekta-za-byudzhet-za-2019-godina.html", "text": "Община Кюстендил ще проведе публично обсъждане на проекта за бюджет за 2019 година. Това съобщиха за  Радио „Фокус” – Кюстендил  от Община Кюстендил. Публичното обсъждане е насрочено от 17.30 часа в залата на общината. На него ще бъдат представени параметрите на бюджета и списъкът с капиталови разходи за настоящата година. Проектът за бюджета в частта на собствените приходи е направен на базата на прогноза за реализираните приходи към края на миналата година, анализ на събираемостта и е съобразен с изменения в националното законодателство и местната нормативна уредба. Прогнозната рамка на бюджета надхвърля 40 милиона лева – 40 440 000 лева,  което е с около 6 милиона лева повече от предходната година.  \r\nПрогнозният ръст на постъпленията от данъчни приходи с 444 000 лева, в сравнение с началния план за 2018 година, като това увеличение, при непроменени размери на ставките на местните данъци от 2008 година до момента, се дължи главно на предприети сериозни мерки от страна на общинска администрация за повишаване на събираемостта на местните данъци. Промяна в постъпленията се очаква само при данъка за моторните превозни средства, заради въведената законодателна промяна, като ставките за отделните категории автомобили не са променени в сравнение с предходните години. \r\nВенцеслав ИЛЧЕВ", "date": "2019.01.15", "title": "Кюстендил: Общината ще проведе публично обсъждане на проекта за бюджет за 2019 година"}
{"url": "http://www.focus-news.net/news/2019/01/15/2612178/razgrad-36-godishen-mazh-e-zadarzhan-za-shofirane-sled-upotreba-na-narkotitsi-i-pritezhanie-na-golyamo-kolichestvo-metamfetamin.html", "text": "36-годишен мъж е задържан за шофиране след употреба на наркотици и притежание на голямо количество метамфетамин. Това съобщиха от  ОДМВР - Разград . Той е арестуван след полицейска проверка в Исперих. Около 14.00 часа на 14 януари е спрян лек автомобил „Фолксваген Шаран“, управляван от 36-годишния мъж от София. Пробата му с „Drug check“ реагирала положително на кокаин. Задържан е в РУ - Исперих. При последвалото претърсване в частен дом в село Китанчево, обитаван от задържания, са намерени и иззети кокаин, канабис и 433 броя розови таблетки с общо тегло 179.9 грама, реагиращи на метамфетамин. По случая са започнати досъдебно производство и бързо производство.", "date": "2019.01.15", "title": "Разград: 36-годишен мъж е задържан за шофиране след употреба на наркотици и притежание на голямо количество метамфетамин"}
{"url": "http://www.focus-news.net/news/2019/01/15/2612169/gabrovo-nyama-opasnost-ot-gripna-epidemiya-v-oblastta.html", "text": "Средната заболеваемост от остри респираторни заболявания в област Габрово е 128.11 на 10 000 души, което е много под епидемиологичните стойности. Това съобщиха за  Радио „Фокус“ – Велико Търново  от Регионална здравна инспекция - Габрово.  \r\nЗа периода 7 – 13 януари в областта са отчетени три случая на ентероколити, единадесет - на варицела, два - на скарлатина и един - на Лаймска болест. Пациентът се е лекувал в Общинската болница в Габрово.  \r\nЛаймската болест спада към векторно-предавани трансмисивни инфекции, при които причинителите се предават с кръвосмучещи членестоноги – вектори (кърлежи, комари, папатаци). Източници или резервоари на инфекцията в природата са диви животни и птици. Лаймската борелиоза (лаймска болест) е най-честото предавано чрез кърлежи заболяване в Европа. Тя е природо-огнищна инфекция с остро и хронично  протичане. Човек се заразява с причинителя  при ухапване от кърлеж, който е заразен при кръвосмучене от инфектирано животно. Човек, който носи заболяването, не е заразен за околните. \r\nНадежда КРЪСТЕВА", "date": "2019.01.15", "title": "Габрово: Няма опасност от грипна епидемия в областта"}
{"url": "http://www.focus-news.net/news/2019/01/15/2612181/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-yanuari.html", "text": "„Софийска вода” временно ще прекъсне водоснабдяването в някои части на столицата на 16 януари. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Обиколна“ в жк. „Дружба“ 2 се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Обиколна“ между бл. 202 и бул. „Проф. Цветан Лазаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“ до бл. 202. \r\nВъв връзка с монтаж на спирателен кран на бул. „Цариградско шосе“ в жк. „Младост“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\nбул. „Цариградско шосе“ №133А и 135. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“ №133А. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.15", "title": "„Софийска вода” временно ще прекъсне водоснабдяването в някои части на столицата на 16 януари"}
{"url": "http://www.focus-news.net/news/2019/01/15/2612184/dora-yankova-bsp-predlagame-natsionalen-fond-za-sblizhavane-na-regionite-koito-sa-zastrasheni-ot-obezlyudyavane.html", "text": "БСП предлага Национален фонд за сближаване на регионите, които са застрашени от обезлюдяване. Това каза в интервю за сутрешният блок „Добро утро България“ на  Радио „Фокус“  Дора Янкова,  народен представител от ПГ на „БСП за България“. Първата регионална програма на БСП- „Визия за Родопите\" съдържа няколко акцента. „Целта е да стимулираме икономиката, защото искаме бизнесът да види перспектива и да инвестира в райони като смолянския и родопския, които са далеч от ЖП връзки и от други като цяло. Предлагаме нови инвестиции в индустриални паркове, пазарни инфраструктура и в мрежи за преработващи предприятия. И сега сме предложили в активното икономическо пространство като политика пакет от преференции, за да дойде инвеститора тук ние предлагаме нулев данък, ще предложим и 50 % от субсидията върху лихвите по инвестиционни кредити, които ще се вземат да се покрият от държавата и целеви инвестиционен фонд“, поясни тя. Дора Янкова поясни, че е заложено проектът „Визия за Родопите“  да бъде изпълнен до 2030г. и добави, че ако БСП спечелят изборите всяка община ще разполага със собствена визия и стратегия за развитие.  \r\nВъв „Визия за България“ представена от ПГ на БСП приоритет е демографската криза. Тя добави, че решаване на проблемите със здравеопазването, образованието и ниският стандарт на живот са основни цели на партията. Дора Янкова каза още, че са готови за предсрочни избори, защото е обезпокоителен факта, че доверието в правителството в момента е едва 7%.  \r\nЕлеонора ЧОЛАКОВА", "date": "2019.01.15", "title": "Дора Янкова, БСП: Предлагаме Национален фонд за сближаване на регионите, които са застрашени от обезлюдяване"}
{"url": "http://www.focus-news.net/news/2019/01/15/2612182/pregled-na-osnovnite-temi-v-burgaskiya-pechat.html", "text": "„Разрушителят на дюната не се чувства виновен“, е водещо заглавие в днешното издание на ежедневника  „Черноморски фар“ . „Иван Нончев на свобода срещу 10 000 лева, багеристът – срещу 2 000 лв.“ и „Разследват дали и концесионерът има връзка с престъплението“, са подзаглавията на статията. Унищожената дуна е в защитената територия „Природна забележителност пясъчни дюни местност Каваци на плажа „Смокините север“.  \r\n„Грипна епидемия за цялата област, учениците до петък във ваканция“, е друг акцент от първата страница на вестника. Регионалния щаб за борба с грипа и острите респираторни заболявания заседава при областния управител Вълчо Чолаков и обяви грипна епидемия за цялата област. По данни на д-р Георги Паздеров, директор на Регионалната здравна инспекция, става дума за грипа от щама Мичиган, който дава усложнения.  \r\n„Жители на Меден рудник недоволстват от непочистени боклуци“, е също сред водещите теми. Хора от района споделиха пред медията, че положението е такова от доста време насам. По техните думи причината е, че от сметопочистващата фирма изпразват боклука от казаните, но не почистват от земята намиращите се в близост отпадъци.  \r\n„Димитър Бойчев: Местните избори все още не са на дневен ред“, е друго заглавие от страниците на вестника.  \r\nТемата на деня е: „Професии на бъдещето в гимназиите“. „Залага се на точните науки“ и „Целта е да не се обучават бъдещи безработни“, пояснява материалът.", "date": "2019.01.15", "title": "Преглед на основните теми в бургаския печат"}
{"url": "http://www.focus-news.net/news/2019/01/15/2612183/politico-ungarskata-politsiya-zastana-na-stranata-na-protestirashtite-po-vaprosa-za-izvanredniya-trud.html", "text": "Унгарците, протестиращи срещу правителството на премиера Виктор Орбан, намериха съчувствие сред полицейските служители в страната, отбелязва електронното издание  Politico  в европейската си редакция. \r\nПротести в Унгария започнаха миналия месец след приемането на закон, който позволява на работодателите да изискват от служителите си полагането на извънреден труд – от 250 до 400 часа годишно. В отговор синдикатите създадоха комитет, който да подготви стачки и демонстрации в цялата страна. Очаква се те да се проведат в събота.  \r\nНезависимият полицейски съюз, който представлява хиляди служители на реда в цялата страна, изрази своята солидарност със синдикатите, които се подготвят за стачните действия. Полицейските служители не са пряко засегнати от закона - те се ръководят от различни правила, които позволяват 416 часа извънреден труд годишно- но протестите са засегнали източник на разочарование в техните редици. \r\n„Полицаите са положили над 40 милиона извънредни часове\" от 2011 г. насам, поясни генералният секретар на профсъюза Геза Понго. „Има някои полицейски служители, които толерират [извънредния труд] и дори искат да печелят повече, но след известно време и психическото, и физическото им здраве им подсказва, че не трябва да работят толкова много\", обяснява Понго, добавяйки, че полицейските служители трябва да получават респектираща заплата от осемчасов работен ден. Тереза Герова", "date": "2019.01.15", "title": "Politico: Унгарската полиция застана на страната на протестиращите по въпроса за извънредния труд"}
{"url": "http://www.focus-news.net/news/2019/01/15/2612185/dobrich-remontni-deynosti-se-izvarshvat-po-patya-varna-dobrich-ot-km-38-do-km-43-shofyorite-tryabva-da-se-dvizhat-s-povisheno-vnimanie.html", "text": "Ремонтни дейности се извършват по път II-29  Варна – Добрич от км 38+100 до км 43+515, шофьорите трябва да се движат с повишено внимание, предаде кореспондентът на  Радио „Фокус” – Варна . Движението се регулира с пътни знаци, а срокът е до 31 януари 2019 г. Ремонтни дейности се извършват и по път II-71 околовръстно на град Добрич от км 99+500 до км 105+400. Движението се регулира с пътни знаци. Срокът е до 31 януари 2019 г. Движението по околовръстния път на град Добрич от км 0+000 до км 7+500 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срокът е до 31 януари 2019 г. \r\nНяма въведени промени в движението на автомобили в областта, няма и затворени пътища. Пътните настилки са предимно сухи. В Добрич времето е облачно, духа слаб вятър, температурата на въздуха е около минус 1 градус.  \r\nЖулиета НИКОЛОВА", "date": "2019.01.15", "title": "Добрич: Ремонтни дейности се извършват по пътя Варна – Добрич от км 38 до км 43, шофьорите трябва да се движат с повишено внимание"}
{"url": "http://www.focus-news.net/news/2019/01/15/2612179/shumen-vyatarat-v-grada-e-sas-sredna-skorost-10-11-msek.html", "text": "Вятърът в Шумен е със средна скорост 10-11 м/сек. Това съобщи за  Радио „Фокус“ - Шумен  дежурният в Хидрометеорологичната обсерватория в града. Поривите достигат до 13-14 м/сек. Вятърът е засилен, от запад. Температурата на въздуха е 1 градус. Времето е облачно, без валежи. \r\nИвелина ИВАНОВА", "date": "2019.01.15", "title": "Шумен: Вятърът в града е със средна скорост 10-11 м/сек"}
{"url": "http://www.focus-news.net/news/2019/01/15/2612186/kyustendil-kmetovete-i-kmetskite-namestnitsi-na-selata-v-obshtinata-shte-provedat-parvoto-si-saveshtanie-za-godinata.html", "text": "Кметовете и кметските наместници на селата в община Кюстендил ще проведат първото си съвещание за годината. Това съобщи за  Радио „Фокус” – Кюстендил  Огнян Янев, кмет на село Стенско. Съвещанието ще започне от 10.00 часа в заседателната зала на сградата на Община Кюстендил. Сред предварително зададените теми е готовността за реакция при усложнена зимна обстановка и обилен снеговалеж. Кметовете ще бъдат запознати с новостите в административните дейности, влезли в сила от началото на 2019 година. Ще бъдат обсъдени и други въпроси, свързани с ежедневните задачи и обслужването на местното население. \r\nВенцеслав ИЛЧЕВ", "date": "2019.01.15", "title": "Кюстендил: Кметовете и кметските наместници на селата в общината ще проведат първото си съвещание за годината"}
{"url": "http://www.focus-news.net/news/2019/01/15/2612180/dobrich-obshtinskite-savetnitsi-izslushvat-potarpevshi-grazhdani-po-kazusa-s-zhilishten-blok-dobrich.html", "text": "Общинските съветници изслушват потърпевши граждани по казуса с жилищен блок „Добрич“, предаде кореспондент на  Радио „Фокус” – Варна . Гражданите изразиха своето разочарование и недоверие, че ще бъде намерено решение на проблема, а той е осигуряване на финансови средства за довършване на жилищния блок. Изказват се три поколения, потърпевши от семействата, които имат апартаменти в блока.  \r\nСпоред Иво Пенчев, председател на Общинският съвет (ОбС), е справедливо този блок да бъде достроен и това ще се случи. В момента се търсят най-добри финансови възможности, за да „бъдат мъдро управлявани парите“. Не по-малко от две години, ако днес се одобри решение, ще отнеме завършване на жилищния блок, който се състои от пет секции, които ще се изграждат последователно, посочи Иво Пенчев. Какво предстои ще решат 41 общински съветници. Основният дебат ще бъде от къде да бъдат намерени парите и как да бъдат разпределени.  \r\nЖулиета НИКОЛОВА", "date": "2019.01.15", "title": "Добрич: Общинските съветници изслушват потърпевши граждани по казуса с жилищен блок „Добрич“"}
{"url": "http://www.focus-news.net/news/2019/01/15/2612187/letishte-sofiya-otmeneni-sa-poletite-do-frankfurt-i-hamburg-zaradi-stachka-v-germaniya.html", "text": "Отменени са полетите до Франкфурт и Хамбург заради стачка в Германия. Това съобщиха от  пресцентъра на летището . Днес авиокомпаниите \"Луфтханза\" и \"Райънеър\" отменят следните полети от и до летище София: \r\nLH1429, излитащ от София за Франкфурт в 06:50 ч. \r\nLH1426, пристигащ от Франкфурт за София в 13:40 ч. \r\nLH1427, излитащ от София за Франкфурт в 14:25 ч. \r\nLH1428, пристигащ от Франкфурт за София в 22:15 ч. \r\nFR6405, излитащ от София за Хамбург в 17:30 ч. \r\nFR6406, пристигащ от Хамбург за София в 23:10 ч.  \r\nОт Летище \"София\" призовават пътниците за повече информация да се обръщат към авиокомпанията, която изпълнява полетите.", "date": "2019.01.15", "title": "Летище \"София\": Отменени са полетите до Франкфурт и Хамбург заради стачка в Германия"}
{"url": "http://www.focus-news.net/news/2019/01/15/2612191/nzz-alternativa-za-germaniya-prizova-za-izlizane-na-stranata-ot-es-ako-toy-ne-se-razviva-v-neyna-polza.html", "text": "Германската десница наруши още едно табу: ФРГ трябва да излезе от структурите на Европейския съюз, ако той не се развива в полза на страната, отбелязва швейцарският вестник  Die Neue Zuercher Zeitung . \r\nСпоред редакцията противниците на „Алтернатива за Германия“ реагират на предложението с „твърде опростена реторика“, като поставят националистите в условия на липса на съпротива в един наистина важен за страната дебат.  \r\nОт гледна точка на „Алтернатива за Германия“ до известна степен ЕС се намирав в период на своеобразна пробация: Ако „фундаменталните реформи“ на партията „ не могат да бъдат адекватно реализирани в съществуващата система на ЕС“, „Алтернартива за Германия“ ще  настоява за „Декзит“ (Dexit). Това е заложено в програмата за европейските избори през май, която бе приета през уикенда на конгрес на партията в Риеса, провинция Саксония. Въпреки това делегатите не се ангажираха с времева рамка.  \r\nПредложението на „Алтернатива за Германия“ също е израз на историческа и геополитическа глухота: целта на европейското обединение е не на последно място да сдържа Германия (по отношение на нейните съседи). Следователно изтеглянето на Германия от ЕС би имало много различни последици от (вероятното) предстоящо излизане на Обединеното кралство. Най-малкото, лидерът на „Алтернатива за Германия“ Александър Гауланд разбира това: „Германският особен път винаги е представлявал нещо много страшно за съседите й“, коментира Гауланд на конгреса в Риеса. За разлика от поддръжниците на Брекзит, германските опоненти на ЕС нямат исторически и географски аргументи на своя страна, коментира изданието. Тереза Герова", "date": "2019.01.15", "title": "NZZ: „Алтернатива за Германия“ призова за излизане на страната от ЕС, ако той не се развива в нейна полза"}
{"url": "http://www.focus-news.net/news/2019/01/15/2612190/pazardzhik-okrazhniyat-sad-shte-provede-zasedanie-po-deloto-za-prichinyavane-na-smart-po-nepredpazlivost-sreshtu-pazach-na-zhp-prelez-koyto-ne-e-spusnal-barierata-pri-priblizhavasht-vlak.html", "text": "Окръжен съд - Пазарджик ще гледа дело срещу мъж, причинил смърт по непредпазливост, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу мъжа е повдигнато обвинение за това, че на 4 март 2017 г. като пазач на железопътен прелез не е спуснал бариерата. Вследствие на това приближаващият влак е ударил автомобил, преминаващ през прелеза, въпреки задействаните от машиниста спирачки. При произшествието на място е загинала жена. Подсъдимият  е обвинен за причиняване на смъртта на жената по непредпазливост и средни телесни повреди на двама от пътниците в автомобила.  \r\nСъдия-докладчик по делото е Коста Стоянов. Началото на съдебното заседание е предвидено за 10.00 часа. \r\nРадослава МУРДЖЕВА", "date": "2019.01.15", "title": "Пазарджик: Окръжният съд ще проведе заседание по делото за причиняване на смърт по непредпазливост срещу пазач на жп прелез, който не е спуснал бариерата при приближаващ влак"}
{"url": "http://www.focus-news.net/news/2019/01/15/2612192/sliven-politsiyata-izdirva-mazh-uchastval-v-sbivane-v-kvartal-nadezhda.html", "text": "Служители на РУ - Сливен издирват мъж, участвал в сбиване в квартал „Надежда“. Това съобщиха от  ОДМВР – Сливен . Сигналът за конфликта е подаден на 14 януари в 19.50 часа. На място са изпратени екипи на участък „Надежда“ и РУ - Сливен. Полицейските служители установяват, че след възникнал междусъседски скандал, прераснал в сбиване, е причинена фрактура на ръката на 46-годишен мъж. Той е откаран в ЦСМП - Сливен без опасност за живота. По случая е образувано досъдебно производство.", "date": "2019.01.15", "title": "Сливен: Полицията издирва мъж, участвал в сбиване в квартал „Надежда“"}
{"url": "http://www.focus-news.net/news/2019/01/15/2612188/dobrich-obshtinata-predlaga-poemane-na-dalgosrochen-dalg-za-da-bade-osashtestveno-dovarshvaneto-na-zhilishten-blok-dobrich.html", "text": "Общината предлага поемане на дългосрочен дълг, за да бъде осъществено довършването на жилищен блок „Добрич“. Това е посочено в докладна записка, внесена от кмета на града Йордан Йорданов, предаде кореспондент на  Радио „Фокус” – Варна . Предлага се при възлагане на строително-монтажни работи по довършване на блок „Добрич“ на изпълнителя да бъде предложено заплащане в размер на 2.5 млн. лв., като за останалата част от дълга, да му бъде предложена собственост на Общината – индивидуализирани обекти в строящият се блок. Общинското имущество, което следва да се предложи на изпълнителя и неговата пазарна стойност, ще са обект на отделно решение на Общинския съвет. „Средствата за паричното плащане е удачно да бъдат осигурени чрез поемане на дългосрочен дълг. Ангажирането на собствен финансов ресурс за една бюджетна година, в размер на 2.5 млн. лв. би лишило Общината от възможността да извършва други инвестиционни разходи, включително ремонти на общински обекти и инфраструктура за същата година. Обещанието за осигуряване на финансиране със собствени бюджетни средства в няколко последователни години, съдържа много висок елемент на несигурност и поставя завършването на блока в зависимост от конкретни конюнктурни събития. Тази несигурност би създала проблем и при намирането на инвеститор. Решението за теглене на целеви кредит за завършване на блок „Добрич\" дава максималната степен на сигурност, че е наличен финансов ресурс, който не може да се използва за нищо друго. Предложеното погасяване на кредита за период от 5 финансови години позволява равномерно разпределяне на натоварването за общинския бюджет, без да се предизвикват финансови сътресения за Община Добрич“, е посочено в докладната записка. На предходната сесия предложението не бе прието, заради представена прогнозна стойност на дейностите около 4 млн. лв. вместо 2.5 млн. лв.  \r\nЖулиета НИКОЛОВА", "date": "2019.01.15", "title": "Добрич: Общината предлага поемане на дългосрочен дълг, за да бъде осъществено довършването на жилищен блок „Добрич“"}
{"url": "http://www.focus-news.net/news/2019/01/15/2612193/sliven-patnite-nastilki-v-ravninnata-chast-na-oblastta-sa-suhi-i-normalno-prohodimi-slab-snyag-prevalyava-v-kotel.html", "text": "Пътните настилки в равнинната част на Сливенска област са сухи и нормално проходими. Това съобщиха от  Областното пътно управление . Силен вятър духа в районите на Сливен, Твърдица и Котел. Скоростта на вятъра е около 27 км/ч. В Котел превалява слаб сняг. Там настилките са мокри. Една снегопочистваща машина е работила тази нощ в Новозагорско. \r\nВ момента температурите в областта са от минус 3 до минус 1 градус. \r\nНяма въведени допълнителни ограничения. Пътната настилка на автомагистрала „Тракия“ е суха, видимостта е добра.", "date": "2019.01.15", "title": "Сливен: Пътните настилки в равнинната част на областта са сухи и нормално проходими, слаб сняг превалява в Котел"}
{"url": "http://www.focus-news.net/news/2019/01/15/2612195/pregled-na-osnovnite-temi-vav-varnenskiya-pechat.html", "text": "„От вторник до четвъртък цели квартали остават без вода“, е водещото заглавие на вестник  „Черно море“ . Продължава безводието във варненските квартали, съобщават от „ВиК“. Във вторник (15 януари) от 09.00 до 21.00 ч. без вода ще остане част от Западна промишлена зона – карето, заключено между бул. „Република“, ул. „Девня“, ул. „Ат. Москов“, ул. „Кольо Ǡичето“ и Домостроителния комбинат. На следващия ден – сряда, 16 януари, от 09.00 ч. до полунощ на режим са живеещите в квартал „Левски“ в карето между „Ген. Г. Попов“, ул. „Студентска“, бул. „Осми приморски полк“ и бул. „Васил Левски“‑ в квартал „Чайка“ в района между булевардите „Ал. Стамболийски“, „Княз Борис“ и „В. Левски“‑ в квартал „Бриз“ в района около гимназиите и Паметника, хотели „Бриз“‑ в местностите Горчивата чешма и Салтанат. И в четвъртък, 17 януари, от 09.00 ч. до полунощ без вода в квартал „Владиславово“ ще бъдат абонатите над Пощата ‑ блоковете с номера от 18 до 36, от 50 до 57, от 401 до 409 ‑ местностите Жълъдови хълмове, Балъм дере, Лозята, Ментеше, Гъбена махала. Водоноски ще бъдат разположени пред блок 407 и блок 22.  \r\n„Двойно повече са българите, нощували във Варненско през ноември“, пише още изданието. През ноември 2018 г. в област Варна са функционирали 148 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 6200, а на леглата – 13 700. В сравнение с ноември 2017 г. общият брой на местата за настаняване, функционирали през периода, нараства с 1,4%, а на леглата в тях – с 6,8%, посочват от НСИ.  \r\n„Риби от Бяло море се ловят около ТЕЦ – Варна“, е друго заглавие. Според вида риба Варна постепенно се превръща в град на Егейско море. Тази зима във Варненското езеро мераклии хванаха паламуд и чернокоп – мигриращи риби, чийто сезон е летният. Според експерти причината е в подновената работа на ТЕЦ – Варна, която отново отделя топла вода, използвана за охлаждане. Мястото край с. Езерово е любимо на бракониерите. От години там вече се среща южен вид риба – хамсия. Тази роднина на вкусната средиземноморска сардина се смята вече за варненски вид. Хваща се в сериозни количества в началото на май – преди идването на пасажи от Босфора.  \r\n„Отбелязаха 120-годишнината на щаба на ВМС“, четем още във вестника. 120-ата годишнина от създаването на щаба на ВМС бе чествана с тържество в сградата на Адмиралтейството във Варна. Сред официалните гости бяха областният управител Стоян Пасев и зам.-кметът на община Варна Коста Базитов. „Провериха 3 училища за ниски температури в клас“, е друго заглавие във вестника. Сигнали за ниски температури в Средното училище по езиково обучение „А. Пушкин“, Варненската морска гимназия „Св. Николай Чудотворец“ и ОУ „Отец Паисий“ са подадени в Регионалната здравна инспекция (РЗИ), съобщиха от там. Във връзка с това са извършени проверки от инспектори от отдела за държавен здравен контрол.  \r\n„От полицията отчитат намаление на престъпленията“, пише на четвърта страница в броя. Отчетът за 2018 г. на Областната дирекция на МВР във Варна сочи, че в областта за миналата година престъпленията са с 1000 по-малко в сравнение с 2017 г. Разкрити са 2175 извършители, което е ръст със 197. „Поставиха първите контейнери за употребявани дрехи“, се казва в изданието. Вече и във Варна могат да се дарят ненужни дрехи и други текстилни продукти в обособени за това контейнери. Те са поставени на бул. „Чаталджа“, на Кооперативния пазар (до детската кухня), в Цветния квартал и на други места в града. Контейнерите за текстил са част от сериозна национална кампания.", "date": "2019.01.15", "title": "Преглед на основните теми във варненския печат"}
{"url": "http://www.focus-news.net/news/2019/01/15/2612194/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ключовото гласуване в британския парламент на споразумението за излизане на Великобритания от структурите на Общността, „политическият развод“ в Гърция, протестите в Унгария и конгресът на германските десни популисти са част от основните теми, върху които акцентират водещите европейски издания. . \r\n***  В обширна статия за правителствената криза в Гърция водещото германско издание  Der Spiegel  отбелязва: „На пръв поглед краят на правителството изглежда като болезнено разделение. В действителност обаче Алексис Ципрас и Панос Каменос играят картите си, следвайки собствените си политически цели. Досега политическото им сътрудничество се основаваше на политиката за справяне с финансовата криза. Но от август, когато приключи последната европейска програма за помощ, този въпрос вече не съществува в дневния ред в Атина, за да държи СИРИЗА и „Независими гърци“ заедно. Сега двамата политици се надяват, че може да извлекат дивиденти от този добре подготвен развод. Ципрас ще остане на власт, а „Независими гърци“ ще осигурят политическото си оцеляване.  \r\nСлед това в статията се подчертава, че с твърдото си отношение към споразумението за новото име на Македония, Каменос успя да спечели гласове. От друга страна след политическия развод Ципрас „вече няма да носи белега на споделящия властта с десните популисти… Това му позволява да следва линията си в месеците, оставащи до изборите, и да убеди гърците, че се е превърнал в умерен, реалистичен, ляв политически лидер“. \r\nСтатията завършва с оценка на последиците за еврозоната от разпадането на коалиционното правителство в Гърция. За икономиката продължителният предизборен период не е добър, твърди изданието. „Дори ако премиерът спечели вота на доверие за Гърция в токсичната фаза на политическа поляризация, страната е изправена пред рискова и продължителна кампания. За икономиката този период традиционно носи лоши новини. Гръцкият народ може да консумира по-малко, следователно да харчи по-малко пари, което означава намаляване на икономическия растеж. В същото време договорените реформи с кредиторите биха могли да се забавят, докато изкушението да се харчат повече пари ще нараства. Глобалният икономически климат изглежда мрачен и Гърция ще се поколебае да заеме пари от пазарите, за да докаже, че може да си стои на крака. Повечето анализатори са на мнение, че поради тази причина обявяването на предсрочни избори е най-доброто решение“, е заключението в материала. \r\n***  Германската десница наруши още едно табу: ФРГ трябва да излезе от структурите на Европейския съюз, ако той не се развива в полза на страната, отбелязва швейцарският вестник  Die Neue Zuercher Zeitung . \r\nСпоред редакцията противниците на „Алтернатива за Германия“ реагират на предложението с „твърде опростена реторика“, като поставят националистите в условия на липса на съпротива в един наистина важен за страната дебат.  \r\nОт гледна точка на „Алтернатива за Германия“ до известна степен ЕС се намирав в период на своеобразна пробация: Ако „фундаменталните реформи“ на партията „ не могат да бъдат адекватно реализирани в съществуващата система на ЕС“, „Алтернартива за Германия“ ще  настоява за „Декзит“ (Dexit). Това е заложено в програмата за европейските избори през май, която бе приета през уикенда на конгрес на партията в Риеса, провинция Саксония. Въпреки това делегатите не се ангажираха с времева рамка.  \r\nПредложението на „Алтернатива за Германия“ също е израз на историческа и геополитическа глухота: целта на европейското обединение е не на последно място да сдържа Германия (по отношение на нейните съседи). Следователно изтеглянето на Германия от ЕС би имало много различни последици от (вероятното) предстоящо излизане на Обединеното кралство. Най-малкото, лидерът на „Алтернатива за Германия“ Александър Гауланд разбира това: „Германският особен път винаги е представлявал нещо много страшно за съседите й“, коментира Гауланд на конгреса в Риеса. За разлика от поддръжниците на Брекзит, германските опоненти на ЕС нямат исторически и географски аргументи на своя страна, коментира изданието. \r\n***  Унгарците, протестиращи срещу правителството на премиера Виктор Орбан, намериха съчувствие сред полицейските служители в страната, отбелязва електронното издание  Politico  в европейската си редакция. \r\nПротести в Унгария започнаха миналия месец след приемането на закон, който позволява на работодателите да изискват от служителите си полагането на извънреден труд – от 250 до 400 часа годишно. В отговор синдикатите създадоха комитет, който да подготви стачки и демонстрации в цялата страна. Очаква се те да се проведат в събота.  \r\nНезависимият полицейски съюз, който представлява хиляди служители на реда в цялата страна, изрази своята солидарност със синдикатите, които се подготвят за стачните действия. Полицейските служители не са пряко засегнати от закона - те се ръководят от различни правила, които позволяват 416 часа извънреден труд годишно- но протестите са засегнали източник на разочарование в техните редици. \r\n„Полицаите са положили над 40 милиона извънредни часове\" от 2011 г. насам, поясни генералният секретар на профсъюза Геза Понго. „Има някои полицейски служители, които толерират [извънредния труд] и дори искат да печелят повече, но след известно време и психическото, и физическото им здраве им подсказва, че не трябва да работят толкова много\", обяснява Понго, добавяйки, че полицейските служители трябва да получават респектираща заплата от осемчасов работен ден. \r\n***  Тереза Май изглежда, че е на път към съкрушително поражение в Камарата на общините, тъй като британските депутати се подготвят да дадат своята присъда за нейната сделка за Брекзит в „значимия вот“. \r\nИзточници на труда казаха, че ако Мей не направи големи неочаквани отстъпки, всяка значителна разлика срещу нея би накарала Джеръми Корбин да призове за вот на недоверие към правителството - може би веднага. Но тъй като е малко вероятно консервативните депутати да предложат на Корбин подкрепата, която ще му е нужна да спечели вота на недоверие, той ще бъде подложен на силен натиск да засили тежестта на лейбъристите зад втори референдум. \r\nМинистрите от кабинета все още не знаят как Мей планира да поддържа процеса на Брекзит, ако сделката й бъде победена - и те останат разделени за това как трябва да продължи. Привържениците на напускането са убедени, че премиерът трябва да се върне в Брюксел и да настоява за нови отстъпки, докато останалите се надяват, че тя ще потърси компромис с лейбъристите. \r\nВ понеделник Тереза Мей издаде последен призив към парламента да я подкрепи, като призова депутатите да „погледнат втори път“ към нейната сделка и подчерта, че това е единствената опция на масата, която може да даде „подреден“ изход от ЕС \r\nВ Уестминстър нарастват спекулациите, че какъвто и да е курсът, който ще преследва, тя ще бъде принудена да обяви, че ще поиска от ЕС да удължи член 50. Премиерът отказа да изключи това да стане категорично, казвайки само, че не вярва да е необходимо. \r\n„Напускаме на 29 март. Бях ясна, че не вярвам, че трябва да удължаваме член 50 и не вярвам, че трябва да провеждаме втори референдум“, каза Мей. „Имаме указание от британския народ да си тръгнем и нашият дълг е да изпълним това, но искам да го направя по начин, който е гладък и подреден и защитава работните места и сигурността“. \r\nМей се обърна към депутатите от собствената си партия в понеделник вечер. Министър-председателят не даде никакви индикации за план Б в онова, но призова нейната партия да подкрепи споразумението й, за да гарантира, че Брекзит ще продължи и да задържи Корбин от Даунинг стрийт №10. \r\nПротивниците на сделката казаха, че умовете им не са променени. Стив Бейкър каза: „Тя умело е разработила речта си, за да се увери, че има смях при всички правилни места, без да споменава сделката“. \r\nКорбин призова парламентаристите си да сдържат нервите си, обръщайки се на среща на парламентарната Лейбъристка партия в навечерието на гласуването. Лидерът на лейбъристите заяви, че премиерът не е успял да изплаши депутатите си, за да гласуват за сделката. „Тереза Мей се е опитала да изнудва парламентаристите да гласуват за неясната й сделка, заплашвайки страната с хаоса, който ще бъде ако няма сделка“, каза той. „От разговори с колеги знам, че това не е успешно. Партията на лейбъристите няма да бъде изнудвана“. \r\nКорбин заяви, че Мей ще „обвинява само себе си“ за две години от преговорите с нейния разделен кабинет и зад гърба си, вместо да открива диалог с Брюксел, синдикатите, бизнеса и парламента. „Провалената сделка на Консервативната партия ще бъде отхвърлена от парламента. Тогава ще ни трябват избори, за да имаме възможност да гласуваме за правителство, което може да събере нашите хора и да се справи с дълбоките проблеми, пред които е изправена нашата страна“, каза той. \r\nПравителствата са били победени с повече от 100 гласа само три пъти през миналия век, според професор Филип Коули от университета „Кралица Мери“ - всички те са по време на малцинствената администрация на леъбъристите от 1924 година. \r\nКамарата на лордовете имаше собствено гласуване по правителствената сделка по Брекзит, отхвърляйки я с 321 гласа срещу 152. \r\n***", "date": "2019.01.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/15/2612196/sofiya-lek-avtomobil-se-e-udaril-v-stalb-na-okolovrastniya-pat-pri-paten-vazel-bankya-nyama-danni-za-postradali.html", "text": "Лек автомобил се е ударил в стълб на околовръстния път при пътен възел „Банкя“. Това съобщиха за  Агенция \"Фокус\"  от СДВР. Сигналът е подаден към 08.10 часа. Няма данни за пострадали. Причините за инцидента се изясняват.", "date": "2019.01.15", "title": "София: Лек автомобил се е ударил в стълб на околовръстния път при пътен възел „Банкя“, няма данни за пострадали"}
{"url": "http://www.focus-news.net/news/2019/01/15/2612197/sport-azarenka-i-kasatkina-otpadnaha-na-starta-na-otkritoto-parvenstvo-na-avstraliya.html", "text": "Виктория Азаренка допусна изненадваща загуба на старта на Октритото първенство по тенис на Австралия от 110-тата в световната ранглиста Лаура Зигемунд. Бившата номер едно в света беларускиня отстъпи със 7:6, 4:6, 2:6 в двубой от първи кръг на турнира.  \r\nСледващата опонентка на Зигемунд ще бъде Су-Вей Хсиех, която отстрани Щефани Фьогеле с 6:2, 6:1 в среща, продължила по-малко от час.  \r\nДария Касаткина също напусна Australian Open след загуба от Тимеа Бачински с 3:6, 0:6.", "date": "2019.01.15", "title": "Спорт: Азаренка и Касаткина отпаднаха на старта на Откритото първенство на Австралия"}
{"url": "http://www.focus-news.net/news/2019/01/15/2612199/veliko-tarnovo-15-godishen-mladezh-e-postradal-pri-sbivane-v-dvora-na-uchebno-zavedenie-v-strazhitsa.html", "text": "Служители на полицейското управление в Стражица разследват сбиване между ученици. Това съобщиха от пресцентъра на  Областна дирекция на МВР – Велико Търново . Сигнал за случая е получен вчера по обяд. От проведените оперативно издирвателни мероприятия и действия по разследването е установено, че в двора на учебно заведение в града е възникнала разпра между двама ученици на 15 и 18 години. По-малкият е бил ударен с юмрук в областта на лицето и му е причинена средна телесна повреда. Образувано е досъдебно производство. Работата по изясняване на случая продължава.", "date": "2019.01.15", "title": "Велико Търново: 15-годишен младеж е пострадал при сбиване в двора на учебно заведение в Стражица"}
{"url": "http://www.focus-news.net/news/2019/01/15/2612189/krasimir-uzunov-tryabva-razumna-i-hladnokravna-politika-spryamo-makedoniya-skeptichen-sam-che-shte-uspeem-zashtoto-nyamame-poznaniya.html", "text": "Оттук нататък трябва да имаме разумна и хладнокръвна политика спрямо Македония, която да преследваме само и единствено националния си интерес и да не даваме „топката да пада“ от тази страна на границата. Това каза президентът на Агенция и Радио „Фокус“ Красимир Узунов в „Сутрешен блок“ по  БНТ . „Много съм скептичен, че ще успеем да го направим- нямаме воля, защото нямаме познания“, заяви той. Попитан как вижда евроатлантическото бъдеще на Северна Македония, Узунов коментира: „Република Северна Македония за ужас на руското външно министерство ще стане член на НАТО. Това дали някога ще стане член на ЕС- споделям оптимизма за 50-те години“. „Президентът Желев имаше много хубава фраза, че има два варианта: или Европа да се балканизира или Балканите да се европеизират. Като гледам така нещата, вторият вариант е все повече в сила, при всички положения. Това ни чака“, посочи той. „При опита, който имаме, при познаването на тази борбена народопсихология, при това, което имаме като кръвна връзка, въпреки, че тези хора са живели 70-80 години извън нашата държава- не можем да ги заставим да мислят като нас“, обясни Узунов. По думите му България трябва да бъде много по-напред от приятелския гръцки народ в правенето на условия за хората в Македония. „Ние трябва да имаме защитни бариери, но ги нямаме, политиката е пожелателна, продължавам да твърдя, че ни липсва експертиза“, заяви Красимир Узунов. „За Македония винаги трябва да имаме едно на ум и определени резерви“, коментира той. „Аз лично бих се разбрал по-лесно с албанските партии, от колкото с тези, които представляват другия субстрат на населението. Македония, няма какво да се заблуждаваме, тя е кантонизирана към момента“, посочи Узунов. „Западна Македония има една религия, един манталитет, едно светоусещане, на един език трябва да поискаш хляб, на другата страна Източният кантон е по съвсем различен начин, коренно противоположна“, каза още той.", "date": "2019.01.15", "title": "Красимир Узунов: Трябва разумна и хладнокръвна политика спрямо Македония- скептичен съм, че ще успеем, защото нямаме познания"}
{"url": "http://www.focus-news.net/news/2019/01/15/2612198/elka-dimova-zam-kmet-na-dobrich-prehodniyat-ostatak-ot-3-mln-lv-e-za-osashtestvyavane-na-razlichni-proekti-i-deynosti-v-obshtinata.html", "text": "Завършването на жилищен блок „Добрич“ със средства от излишъци в общинския бюджет беше определено от зам.-кмета с ресор „Финанси и общинска собственост“ Елка Димова като „празни приказки“ от страна на някои общински съветници, предаде кореспондент на  Радио „Фокус” – Варна . Елка Димова подчерта, че въпросните 3 млн. лв. не са свободен паричен ресурс. Огромна част от него са целеви средства. „В момента най-доброто решение за бюджета за 2019 г., както и за бюджетите в следващите 5 години, за строителството на блок „Добрич“ е да се изтегли този заем, който без да оказва някаква сериозна тежест върху годишните бюджети, ще осигури регулярно плащане на инвеститора и ще осигури една регулярна възможност за погасяване на това задължение, без да се пречи на нормалното функциониране на Общината“, посочи зам.-кметът Елка Димова. Предложението намери подкрепа у общински съветници от различни политически партии. Акцентира се на необходимостта от подобряване на инфраструктурата в града, за да има той европейски вид. Общинските съветници от една от представените партии настояха да започне строеж със собствени средства, които, според тях, Общината в момента има. Това предизвика недоволство у част от гражданите, които попитаха защо строителство не е започнато в предходни мандати, когато е имало средства. Казусът е без решение повече от 30 години. Според един от общинските съветници завършването на блока е важно и от гледна точка на факта, че той се намира в центъра на града и в момента е доста неприятна гледка, освен тъжна съдба за много хора.  \r\nЖулиета НИКОЛОВА", "date": "2019.01.15", "title": "Елка Димова, зам.-кмет на Добрич: Преходният остатък от 3 млн. лв. е за осъществяване на различни проекти и дейности в Общината"}
{"url": "http://www.focus-news.net/news/2019/01/15/2612203/ep-evrodeputatite-obsazhdat-politikata-na-es-v-oblastta-na-ubezhishteto-i-migratsiyata.html", "text": "Във вторник сутринта евродепутатите ще обсъдят реформата на политиката на ЕС в областта на убежището и миграцията в контекста на продължаващата хуманитарна криза в Средиземно море и в Африка, става ясно от съобщение от  пресслужбата на Европейския парламент. \r\nОчаква се дебатът да засегне застоя в реформата на общата политика на ЕС в областта на убежището и миграцията и Регламента от Дъблин, справянето с мигрантските потоци и неотдавнашните събития в Средиземно море.", "date": "2019.01.15", "title": "ЕП: Евродепутатите обсъждат политиката на ЕС в областта на убежището и миграцията"}
{"url": "http://www.focus-news.net/news/2019/01/15/2612201/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2019.01.15", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/01/15/2612202/inzh-nikola-vasilev-bdzh-finansovoto-sastoyanie-na-druzhestvoto-e-stabilno.html", "text": "Финансовото състояние на дружеството е стабилно. Това каза изпълнителният директор на „Холдинг БДЖ“ инж. Никола Василев, предаде репортер на  Агенция „Фокус“ . „От това, което сме успели да свършим в рамките на три седмици, откогато сме тук, можем да кажем, че всичко е под контрол. Финансовото състояние на дружеството е стабилно. Правим всички възможности да предоставим по-качествена услуга на клиентите на БДЖ“, заяви той. „Преди нас е имало определени разногласия в съвета на директорите, но чисто оперативно колегите са свършили добра работа по отношение на финансовото положение на дружеството“, коментира инж. Василев и посочи, че ръководството е набелязало определен план, по който да работи. „Имаме три основни цели, които сме си поставили - максимална удовлетвореност на клиента, максимална сигурност на пътниците и подобряване условията на труд\", обяви Никола Василев. „Искаме хората, които работят за БДЖ, да се чувстват добре и да се чувстват горди, че работят за дружеството, защото БДЖ е един символ в държавата. Това  е идеята, с която ръководството сме дошли тук - да направим нещо добро за тази фирма“, обясни той. „Опитваме се да изкараме БДЖ от 19 в. - т.е. да въвеждаме някакви иновационни системи. Това, което следим в момента, са основните показатели в дейността на двете дружества - наличие на локомотиви, състояние на влакове, комуникация с клиенти и т.н.“, посочи инж. Василев. „Опитваме се разширим и информационното обслужване към клиентите. На сайта на БДЖ вече има актуална информация за закъсненията на влаковете. Ще въведем в най-скоро време и актуална информация за движение на влаковете, за което работим заедно с колегите от НКЖИ\", каза още той.  \r\nЦветилена СИМЕОНОВА", "date": "2019.01.15", "title": "Инж. Никола Василев, БДЖ: Финансовото състояние на дружеството е стабилно"}
{"url": "http://www.focus-news.net/news/2019/01/15/2612205/kardzhali-vzrivni-veshtestva-i-boepripasi-sa-otkriti-v-zemlishteto-na-selo-penevo.html", "text": "Взривни вещества и боеприпаси са открити от криминалисти в землището на село Пенево. Това съобщиха от  ОДМВР - Кърджали . Полицейските действия са извършени на 14 януари 2019 г. В бидон, закопан в земята, са намерени 4 ръчни гранати, 2 кг взривно вещество, 22 броя сигнални патрони и ракети, 7 капсул-детонатора, кутия със сачми и огнепроводен шнур. Боеприпасите са иззети и предадени в София за експертиза. По случая е образувано досъдебно производство за незаконно притежаване на взривни вещества и се издирва притежателят на арсенала. Работата по случая продължават сектор „Противодействие на криминалната престъпност“ в Дирекцията и разследващ полицай.", "date": "2019.01.15", "title": "Кърджали: Взривни вещества и боеприпаси са открити в землището на село Пенево"}
{"url": "http://www.focus-news.net/news/2019/01/15/2612207/krasimira-atanasova-obshtina-topolovgrad-po-proekt-za-povishavane-kapatsiteta-na-obshtinata-za-vklyuchvane-na-etnicheski-i-uyazvimi-grupi-chrez-sotsialni-inovatsii-e-sazdaden-romski-zemedelski-kooperativ-koyto-raboti-uspeshno.html", "text": "По проект за повишаване капацитета на Община Тополовград за включване на етнически и уязвими групи чрез социални иновации е създаден ромски земеделски кооператив, който работи успешно. Това каза за сутрешния блок „Добро утро, България“ на  Радио „Фокус“  Красимира Атанасова, началник отдел „Проекти, програми и устройство на територията“ в Общината. Основните цели по проекта са били свързани с две социални иновации – повишаване капацитета на общинската администрация чрез осигуряване на заетост на етническите групи и създаване на партньорства между общинските служители и други държавни институции за социално включване на уязвими групи чрез изграждане на умения на трайно безработни лица, обясни тя, като уточни, че през 2019 година Общината ще продължи да реализира проекти със социална насоченост. „Продължава изпълнението на друг изключително важен за Тополовград проект – създаване на социално предприятие, подкрепа за социално включване в Общината. Целта отново е да се улесни достъпа до заетост и да се осигури подкрепа за социално приобщаване на уязвими групи чрез по-добри условия за тяхната професионална интеграция в сферата на социалната икономика. Друг успешен проект за 2018, който продължава и през настоящата година, е осигуряване на топъл обяд в Общината“, обясни Красимира Атанасова. Тя каза още, че Тополовград изпълнява и инфраструктурни проекти, които включват реконструкция на общински пътища на територията на Общината и рехабилитация на улиците в града. Община Тополовград реализира и партньорски проекти с Турция и Гърция, добави тя.", "date": "2019.01.15", "title": "Красимира Атанасова, Община Тополовград: По проект за повишаване капацитета на Общината за включване на етнически и уязвими групи чрез социални иновации е създаден ромски земеделски кооператив, който работи успешно"}
{"url": "http://www.focus-news.net/news/2019/01/15/2612200/burgas-v-apelativnata-prokuratura-shte-se-provede-brifing-po-povod-vrashtaneto-na-tankera-badr-na-pristanishte-burgas.html", "text": "В залата на Апелативната прокуратура ще бъде проведен брифинг по повод връщането на танкера „Бадр“ на пристанище „Бургас“. Това съобщиха от пресцентъра на  Апелативна прокуратура - Бургас . Събитието ще започне в 11.15 часа. В брифинга участие ще вземат административният ръководител на Окръжна прокуратура – Бургас Георги Чинев и директорът на Главна дирекция „Гранична полиция“ главен комисар Светлан Кичиков.", "date": "2019.01.15", "title": "Бургас: В Апелативната прокуратура ще се проведе брифинг по повод връщането на танкера „Бадр“ на пристанище „Бургас“"}
{"url": "http://www.focus-news.net/news/2019/01/15/2612210/kardzhali-piyan-shofyor-e-udaril-6-parkirani-avtomobila-na-ul-lyulin.html", "text": "Пиян шофьор е ударил 6 паркирани автомобила на ул. „Люлин“ в Кърджали. Това съобщиха от  ОДМВР - Кърджали . Паркираните коли са блъснати около 21.00 часа на 14 януари. Тестът на 47-годишния шофьор, който се движил с „Мерцедес“, отчел 2.73 промила. Шофьорът отказал кръвна проба за анализ. Задържан е за срок до 24 часа в РУ - Кърджали. Образувано е бързо производство и работата продължава разследващ полицай.", "date": "2019.01.15", "title": "Кърджали: Пиян шофьор е ударил 6 паркирани автомобила на ул. „Люлин“"}
{"url": "http://www.focus-news.net/news/2019/01/15/2612211/varna-patishtata-v-oblastta-sa-prohodimi-pri-zimni-usloviya.html", "text": "Пътищата от републиканската пътна мрежа на територията на Варненска област са проходими при зимни условия. Пътните настилки са сухи, а видимостта е добра. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във всички общини в областта е нормална, няма валежи и съответно не са регистрирани проблеми във връзка с метеорологичната обстановка. Населените места са с нормално електрозахранване и водоснабдяване, полетите на летището във Варна се изпълняват по разписание. Пристанището също функционира нормално, всички портове и канали са отворени за маневриране на плавателни съдове. Реките са в коритата си, не е съобщавано и за проблеми при язовирите. Жълт код за силен вятър е обявен за цялата страна. По Черноморието преди обяд ще духа северно-северозападен вятър с пориви 20-24 м/сек. \r\nПо данни на Националния институт по метеорология и хидрология в Черноморския басейн водните количества на реките в басейна са около и под праговете за средни води, само водните количества на река Провадийска река при гара Синдел са по-големи. През следващите дни речните нива в басейна ще се понижават или ще останат без съществени изменения. Водните количества на реките в басейна ще бъдат под праговете за внимание. \r\nМарияна ВАЛЕНТИНОВА", "date": "2019.01.15", "title": "Варна: Пътищата в областта са проходими при зимни условия"}
{"url": "http://www.focus-news.net/news/2019/01/15/2612204/varna-zabolevaemostta-ot-grip-i-ostri-respiratorni-zabolyavaniya-v-oblastta-e-po-niska-ot-srednata-za-stranata.html", "text": "129.37 на 10 000 души е заболеваемостта от грип и остри респираторни заболявания във Варненска област през последната седмица. Това съобщиха за  Радио „Фокус“ – Варна  от Регионалната здравна инспекция във Варна. По данни на информационната система за събиране и анализиране на данни за заболеваемостта от грип и остри респираторни инфекции за периода от 7 до 13 януари заболеваемостта за област Варна е по-ниска от средната за страната, която е 147.57 на 10 000 души. Най-много болни са регистрирани във възрастовите групи от 15 до 29 години и от 30 до 64 години, като общият брой на заболелите е 433 души. В Националната референтна лаборатория от началото на годината са изследвани над 20 клинични проби. Доказани са общо 10 грипни вируса – 9 вируса AH1N1 и 1 вирус AH3N2. \r\nГрипната вълна във Варна се очаква традиционно в края на януари и началото на февруари. В училищата и детските градини се извършва ежедневно проследяване на заболеваемостта от грип и остри респираторни инфекции. \r\nМарияна ВАЛЕНТИНОВА", "date": "2019.01.15", "title": "Варна: Заболеваемостта от грип и остри респираторни заболявания в областта е по-ниска от средната за страната"}
{"url": "http://www.focus-news.net/news/2019/01/15/2612212/shumen-71-godishna-zhena-e-blasnata-ot-lek-avtomobil-na-ul-saedinenie.html", "text": "71-годишна жена е блъсната от лек автомобил на ул. „Съединение“. Това съобщиха от  ОДМВР – Шумен . Сигналът е получен малко преди 17.30 часа на 14 януари. Съобщено е за пътен инцидент на ул. „Съединение“ в град Шумен. На място е пратен полицейски екип. Установило се, че на кръстовище с бул. „Ришки проход“ 39-годишен мъж с инициали Х. Х., шофирал лек автомобил Дачия „Докер“, блъснал пешеходка, която пресичала на зелен светофар. Пострадалата 71-годишна жена е откарана за преглед в МБАЛ - Шумен, където е установена фрактура на таз. Водачът на автомобила е тестван за алкохол. Пробата му е отрицателна. Образувано е досъдебно производство.", "date": "2019.01.15", "title": "Шумен: 71-годишна жена е блъсната от лек автомобил на ул. „Съединение“"}
{"url": "http://www.focus-news.net/news/2019/01/15/2612209/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В рамките на Алековите дни в Свищов бе открит първият в града туристически информационен център. В днешното издание на предаването  „Добре дошли в Свищов“  на  Радио „Фокус“ – Велико Търново  ще се постараем да пресъздадем атмосферата от събитието, в което освен кмета на Свищов Генчо Генчев и общественици от града, присъства и зам.-министърът на туризма Ирена Георгиева. В минутите до 12.00 часа ще Ви запознаем и с дейността на центъра и основните цели, които персонала му си поставя. За тях ще ни разкаже Емилия Парашкевова, която ще ни представи накратко и какво могат да видят всички посетители и гости на Свищов в крайдунавския град.  \r\nВ края на миналата 2018-та година Ви запознахме с една кауза на Центъра за социална рехабилитация и интеграция в Свищов. Социалната институция набира средства за изграждане на стая за групова терапия. Докъде стигна кампанията и помагат ли хората, ще попитаме директора на центъра Деси Йорданова. Водещ на предаването е Луиза Транчева. Телефонът за връзка със студиото е 0885 303 375. Бъдете с предаването „Добре дошли в Свищов“!", "date": "2019.01.15", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/01/15/2612208/kathimerini-spiros-danelis-shte-bade-izklyuchen-ot-to-potami-zaradi-podkrepata-mu-za-pravitelstvoto-na-tsipras.html", "text": "Депутатът от „То Потами“ („Река“) Спирис Данелис ще бъде изключен от партията заради подкрепата, която обеща за правителството на премиера Алексис Ципрас в гласуването на вота на доверие в сряда, съобщава електронното издание на водещия гръцки ежедневник  Kathimerini . Информацията бе потвърдена от говорител на „То Потами“. \r\n„Данелис  е казал на (лидера на партията Ставрос) Теодоракис, че ще подкрепи правителството във вота на доверие. Не може част от „То Потами“ да е в опозицията, а един от депутатуте й – в управляващото мнозинство. Очевидно е, че Данелис ще бъде изключен от „То Потами“, след като нарушава решенията на [партийната] конференция и парламентарната група”, обясни цитира Димитрис Циордас пред Open TV, цитирана от изданието. \r\nВ понеделник Теодоракис  съобщи на Данелис, че партията ще гласува против правителството във вота на доверие, но ще подкрепи Преспанското споразумение, когато то бъде внесено в парламента. Тереза Герова", "date": "2019.01.15", "title": "Kathimerini: Спирос Данелис ще бъде изключен от „То Потами“ заради подкрепата му за правителството на Ципрас"}
{"url": "http://www.focus-news.net/news/2019/01/15/2612214/plovdiv-speshen-remont-v-se-izvarshva-v-detska-gradina-slavey-zaradi-vlaga.html", "text": "Спешен ремонт в се извършва в детска градина „Славей” в Пловдив заради влага, съобщиха за  Радио „Фокус“ - Пловдив  от администрацията на Район „Северен“. Детската градина, която се намира на ул. „Сава Муткуров” 40, се нуждае от ремонт с цел да не прониква вода и влага в помещенията. Ремонтът обхваща и цялостно обновяване на физкултурния салон, както и външната прилежаща част на площадката до салона, а стартирането му бе неотложно и наложително, поради силно компрометираното му състояние. Ремонтните дейности включват премахване на мазилката, цялостна шпакловка с полагане на мрежа по стените, грундиране и цялостно боядисване на стените и таваните, пребоядисване на всички съществуващи радиатори. \r\nРемонта на външната част обхваща премахване на старите мозаечни плочи, доставка и полагане на армирана циментова замазка и хидроизолация в основата и стените с цел да не прониква вода и влага в помещението, след което ще бъдат положени нови тротоарни плочи. \r\nОсвен това ще бъде решен и проблемът с правилното отводняване на външната площадка. \r\nСпешният ремонт се осъществява след констатация на служители на Район „Северен” и по настояване на кмета на района инж. Ральо Ралев за отпускане на допълнително финансиране на целеви средства в размер на 12 300 лв. от Община Пловдив.", "date": "2019.01.15", "title": "Пловдив: Спешен ремонт в се извършва в детска градина „Славей” заради влага"}
{"url": "http://www.focus-news.net/news/2019/01/15/2612213/grigori-grigorov-bdzh-byudzhetat-na-druzhestvoto-shte-bade-gotov-do-15-fevruari-ochakvame-s-20-mln-lv-poveche-ot-2018-g.html", "text": "Бюджетът на дружеството ще бъде готов до 15 февруари. Това каза пред журналисти Григори Григоров – председател на Съвета на директорите на \"Холдинг БДЖ\", предаде репортер на  Агенция „Фокус“ . Той посочи, че компанията работи в ограничен ресурс. \"Все още не са изчистени оперативните задължения. Финансовият ресурс, който ни се предоставя, трябва да е достатъчен и за нов състав, и за изчистване поетапно на оперативните дългове. Определили сме си като програма това да стане до 2024 г., когато изтича договорът на БДЖ \"Пътнически превози\" с държавата и компанията трябва да е готова за новите условия, с които ще оперира след това\", каза още той. Григоров посочи, че бюджетът на дружеството ще бъде готов до 15 февруари, когато ще бъде представен. \r\n„Приходите на БДЖ са около 350 млн. лв. годишно, като половината са субсидия на държавата. 40 млн. лв. е капиталовият трансфер на година с основна задача модернизация на състава“, каза още Григоров. Той посочи, че се очаква бюджетът за 2019 г. да бъде с около 20 млн. лв. повече от 2018 г. „Дали ще стане печеливша „БДЖ – Пътнически превози“ е ясно според мен\", каза още той. \r\nЦветилена СИМЕОНОВА", "date": "2019.01.15", "title": "Григори Григоров, БДЖ: Бюджетът на дружеството ще бъде готов до 15 февруари, очакваме с 20 млн. лв. повече от 2018 г."}
{"url": "http://www.focus-news.net/news/2019/01/15/2612217/kardzhali-shofyor-e-postradal-pri-paten-intsident-s-izlyazal-na-platnoto-kon-v-rayona-na-selo-gluhar.html", "text": "Шофьор е пострадал при пътен инцидент с излязъл на платното кон в района на село Глухар. Това съобщиха от  ОДМВР - Кърджали . 26-годишният мъж е настанен под наблюдение в кърджалийската болница. Той блъснал с автомобила си кон на пътното платно в района на село Глухар. Инцидентът е станал малко след 3.30 часа на 14 януари 2019 г. Не е констатирана употреба на алкохол.", "date": "2019.01.15", "title": "Кърджали: Шофьор е пострадал при пътен инцидент с излязъл на платното кон в района на село Глухар"}
{"url": "http://www.focus-news.net/news/2019/01/15/2612216/kyustendil-obshtinskata-organizatsiya-na-sayuza-na-ofitserite-i-serzhantite-ot-zapasa-i-rezerva-shte-provede-godishno-otchetno-sabranie.html", "text": "Общинската организация на Съюза на офицерите и сержантите от запаса и резерва в Кюстендил ще проведе годишно отчетно събрание от 16.00 часа във Военния клуб в града. Това съобщи за  Радио „Фокус” – Кюстендил  председателят на организацията Валентин Николчев. Ще бъде направен отчет за дейността на организацията през 2018 година. Присъстващите ще бъдат запознати с работата на военното читалище, носещо името на генерал Владимир Заимов, както и с проведените прояви през изминалата година. По време на събранието ще бъде представен за приемане и план за дейността на организацията за 2019 година, както и бюджет за настоящата година. \r\nВенцеслав ИЛЧЕВ", "date": "2019.01.15", "title": "Кюстендил: Общинската организация на Съюза на офицерите и сержантите от запаса и резерва ще проведе годишно отчетно събрание"}
{"url": "http://www.focus-news.net/news/2019/01/15/2612219/kurir-sarbiya-srabski-ministar-predyavi-isk-sreshtu-sebe-si.html", "text": "Сръбският вицепремиер и министър на търговията, туризма и телекомуникациите Расим Ляич предяви иск в Прокуратурата срещу… себе си, съобщава електронното издание на белградския вестник  Kurir , като пояснява, че той е за организирана престъпност. \r\nСтранното решение на Ляич е в отговор на обвинения от лидера на Сръбската радикална партия Воислав Шешел, че вицепремиерът е „шеф на наркокартел“. Пред медиите Ляич обясни, че е решил да предприеме стъпката, защото му е писнало от „клевети“ по негов адрес. „Това вече не е политика, боря се за собствената си чест“, категоричен бе белградският политик. \r\nНа заседание на парламента от 30 октомври миналата година Шешел определи Ляич като „главен лидер на един от най-силните наркокартели\" и увери, че „полицията има всички знаения за предприемането на оперативни действия\", но „ никой не прави нищо“. \r\nСпоред Ляич обвинението срещу него е било повтаряно няколко пъти на публично място, и кулминира в последната книга на Шешел. \r\n„Въпреки че тези претенции в действителност са лишени от всякаква основа, негативният им потенциал в публичния дискурс не трябва да се подценява, не само защото трафикът на наркотици е тежко престъпление, но и защото те идват от обществена личност и от няколко месеца замърсяват публичното пространство”, се казва в изявлението на сръбския вицепремиер. \r\nТой също така заяви, че „очевидно няма друг начин да се защитя от безсмислени и фалшиви обвинения, с изключение на това да повдигна иск в Прокуратурата да разгледа всяко едно от тези твърдения и обвинения подробно\". Тереза Герова", "date": "2019.01.15", "title": "Kurir (Сърбия): Сръбски министър предяви иск срещу… себе си"}
{"url": "http://www.focus-news.net/news/2019/01/15/2612218/inzh-hristo-ivanov-bdzh-patnicheski-prevozi-osnovnata-ni-zadacha-e-da-podobrim-grafika-na-dvizhenie-na-vlakovete-i-kulturata-na-obshtuvane-na-sluzhitelite.html", "text": "Основната ни задача е да подобрим графика на движение на влаковете и културата на общуване на служителите. Това каза пред журналисти инж. Христо Иванов - управител на „БДЖ - Пътнически превози”, предаде репортер на  Агенция „Фокус“ . \r\nВъв връзка с поръчка за ремонт на влакове, инж. Иванов посочи, че при отварянето ѝ се е оказало, че е останал само един участник. „Комисията, която разглеждаше тази процедура, предложи да бъде прекратена, тъй като с участието само на един участник се получава така, че няма конкурентна среда и тази оферта не може да се сравни с други“, заяви инж. Иванов и посочи, че така може да се стигне до сключване на финансово неизгодна сделка. \r\n„Основната задача на „БДЖ – Пътнически превози“ е най-вече подобряване графика на движение на влаковете, защото това би довело до прилив на пътници и повишение на приходите. Има доста причини за това, графикът да не е добър, но доста от нещата са и организационни. Другата цел е отношението към пътника – целта ни е хората, които работят в БДЖ – \"Пътнически превози\" да имат такова отношение, че пътникът наистина да се чувства пътник. Целта ни е подобряване културата на общуване на нашите служители“, заяви инж. Иванов. Той посочи, че целта е с минимални средства да се направи така, че влаковете да тръгнат навреме и пътникът да се чувства добре. \r\n„За тази година сме предвидили със собствени сили в нашите депа да извършим 59 ремонта, така че това е първото, което ще направим, за да можем да постигнем това, което сме планирали“, заяви инж. Иванов. \r\nЦветилена СИМЕОНОВА", "date": "2019.01.15", "title": "Инж. Христо Иванов, „БДЖ – Пътнически превози“: Основната ни задача е да подобрим графика на движение на влаковете и културата на общуване на служителите"}
{"url": "http://www.focus-news.net/news/2019/01/15/2612215/burgas-brifingat-po-povod-vrashtaneto-na-tankera-badr-na-pristanishte-burgas-shte-se-provede-v-redovata-kula-do-yahteno-pristanishte.html", "text": "Брифингът  по повод връщането на танкера „Бадр“ на пристанище „Бургас“ ще се проведе в Редовата кула до яхтено пристанище. Това съобщиха от  ОДМВР - Бургас  Събитието ще започне в 11.00 часа. В брифинга участие ще вземат директорът на Главна дирекция „Гранична полиция“ главен комисар Светлан Кичиков и началникът на \"Морска администрация\".", "date": "2019.01.15", "title": "Бургас: Брифингът по повод връщането на танкера „Бадр“ на пристанище „Бургас“ ще се проведе в Редовата кула до яхтено пристанище"}
{"url": "http://www.focus-news.net/news/2019/01/15/2612221/plovdiv-gori-kashta-v-tsentara-na-selo-golyam-chardak-obshtina-saedinenie.html", "text": "Гори къща в центъра на село Голям Чардак, община Съединение. Това съобщи за  Радио „Фокус” - Пловдив  говорителят на РДПБЗН - Пловдив инспектор Цвятко Дешев. Сигналът за инцидента е постъпил около 09.40 часа. На място са изпратени два противопожарни екипа. \r\n„Засега при дежурните в дирекцията няма постъпили сигнали за паднали клони и дървета в резултат от силния вятър”, каза Цвятко Дешев. \r\nЦветана ТОНЧЕВА", "date": "2019.01.15", "title": "Пловдив: Гори къща в центъра на село Голям Чардак, община Съединение"}
{"url": "http://www.focus-news.net/news/2019/01/15/2612223/grigori-grigorov-bdzh-do-2-mln-lv-mozhem-da-otdelim-za-2019-g-za-naem-na-podvizhen-sastav.html", "text": "До 2 млн. лв. можем да отделим за 2019 г. за наем на подвижен състав, като те са около 1% от бюджета на дружеството. Това каза пред журналисти Григори Григоров – председател на Съвета на директорите на \"Холдинг БДЖ\", предаде репортер на  Агенция „Фокус“ . От своя страна, изпълнителният директор на „Холдинг БДЖ“ инж. Никола Василев посочи, че се работи активно върху придобиването на нов подвижен състав. „Имаме необходимост от това и ще се опитаме в най-кратък срок да наемем такъв, за да можем да изпълняваме графика на движение. В нашия план, който разработваме, основно се осланяме на това, с което ще можем да разполагаме в най-кратко време. Най-лошото, което може да се получи, е компанията да изпадне в задължения, които не може да покрие. Затова, поемайки някакъв ангажимент, тя трябва да бъде сигурна, че може да ги изпълни“, каза още той. \r\nНа въпрос дали БДЖ е завършило годината на печалба, Григоров посочи, че счетоводната печалба за 2018 г. на групата ще бъде в рамките на 10 млн. лв. „В двете дружества на БДЖ работят около 8500 души и за тази година в момента нямаме планове за преразглеждане на числеността на персонала“, каза още той.  \r\nВъв връзка с договорите с НКЖИ, Григоров посочи, че има подписано споразумение с НКЖИ за периодично плащане на дълговете от 80 млн. лв. „В момента има един погасителен план, за да видим какви са възможностите той дори да стане по-изгоден за НКЖИ. Средно месечно им даваме по 5-6 млн. лв. и им ги изплащаме регулярно. Стараем се те да не се увеличават“, каза още Григоров. \r\nЦветилена СИМЕОНОВА", "date": "2019.01.15", "title": "Григори Григоров, БДЖ: До 2 млн. лв. можем да отделим за 2019 г. за наем на подвижен състав"}
{"url": "http://www.focus-news.net/news/2019/01/15/2612224/ministar-krasimir-valchev-izvanklasnite-zanimaniya-v-uchilishtata-zapochvat-prez-fevruari.html", "text": "В началото на втория срок през февруари ще започнат извънкласните дейности по интереси за учениците в цялата страна. За провеждането им са осигурени 25 милиона лева от държавния бюджет. Клубовете по интереси ще могат да се организират от училищата съвместно с центровете за подкрепа на личностно развитие и общинските детски комплекси. Това каза в Средец министърът на образованието и науката Красимир Вълчев по време на посещение на извънкласни форми в областта на предприемачеството, изкуствата и екологията, съобщиха от пресцентъра на  Министерството на образованието и науката (МОН).  \r\nПо думите му е добре учениците да се насочват към математика и природни науки, затова училищата ще имат задължение да организират 40% клубове по интереси от направленията на STEM – информационни технологии, математика, природни и инженерни науки. Останалите могат да са в други сфери спрямо предпочитанията на децата. В момента те се обобщават от училищата. „По една група ще трябва да се ръководи от външни специалисти от центрове за подкрепа на личностно развитие, спортни клубове, читалища, музеи и др. 10% от средствата за извънкласни дейности ще остават в общините и с тях ще се финансират междуучилищни прояви. Общините трябва да направят списък с такива“, обясни Красимир Вълчев.  \r\nСпоред него училищата трябва да използват максимално дейностите по интереси. Чрез тях са заложени няколко политики – да се интегрират децата и родителите в учебния процес, образователните институции да си взаимодействат, както и да се осъществява ранно кариерно ориентиране. „На много места се ползват за посещение на предприятия“, добави министърът.  \r\nВ Средец той посети Центъра за развитие на общността, където работят образователни и здравни медиатори. Министър Вълчев подчерта, че медиаторите са важни участници в процеса на ефективни включване на децата в образователната система.", "date": "2019.01.15", "title": "Министър Красимир Вълчев: Извънкласните занимания в училищата започват през февруари"}
{"url": "http://www.focus-news.net/news/2019/01/15/2612220/dobrich-predlozhenieto-na-kmeta-za-poemane-na-dalgosrochen-dalg-za-dovarshvaneto-na-zhilishten-blok-dobrich-ne-be-prieto-ot-obshtinskiya-savet.html", "text": "Предложението на кмета за поемане на дългосрочен дълг за довършването на жилищен блок „Добрич“ не бе прието от Общинския съвет, предаде кореспондент на  Радио „Фокус” – Варна . Докладната, внесена с предложение от кмета Йордан Йорданов, не бе приета на днешното извънредно заседание, след като не достигнаха гласове в нейна подкрепа. От общо гласували 34 общински съветници предложението бе одобрено от 20, а 14 се въздържаха. Нямаше гласували против. \r\nЖулиета НИКОЛОВА", "date": "2019.01.15", "title": "Добрич: Предложението на кмета за поемане на дългосрочен дълг за довършването на жилищен блок „Добрич“ не бе прието от Общинския съвет"}
{"url": "http://www.focus-news.net/news/2019/01/15/2612225/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , ще чуете повече за механизмите, по които се извършва сметосъбирането и сметоизвозването в общината, както и това как ще се отрази увеличението на такса-смет с 20% след решение на Общинския съвет.  \r\nЩе научите повече и за отбелязването на 141 години от Освобождението на Пещера и празничните тържества, посветени на този ден. Събеседници по темата ще бъдат Георги Шопов, директор на Историческия музей в Пещера, и Димитър Павлов, експерт по културата в Общината. В предаването ще разберем и как ще стартира новият проект „Бебетека“ на Читалище „Развитие“ в Пещера. \r\nТелефоните за връзка със студиото са 0885 606692 и 034 420020.", "date": "2019.01.15", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/01/15/2612226/smolyan-67-godishen-mazh-e-nameril-portfeyl-s-pari-v-zlatograd-i-go-predal-v-politsiyata.html", "text": "67-годишен мъж е намерил портфейл с пари в Златоград и го предал в полицията. Портмонето е върнато на 63-годишния му собственик в Златоград. Това съобщиха от  ОДМВР – Смолян . Славчо Хаджиев  намерил портмоне с парична сума в размер на 130 лв. в непосредствена близост но банкомат на 7 януари около 10.15 часа в град Златоград. В портмонето нямало документи, които да удостоверят самоличността на собственика. Хаджиев предал портфейла в РУ – Златоград, за което бил съставен протокол и опис на банкнотите. Предприети са съответните действия и няколко дни по- късно е установено, че собственик на загубеното портмоне е 63-годишен мъж от с. Старцево. На 10 януари портмонето е върнато на собственика. От ОДМВР – Смолян изказват благодарност на Славчо Хаджиев за честността и доблестната постъпка.", "date": "2019.01.15", "title": "Смолян: 67-годишен мъж е намерил портфейл с пари в Златоград и го предал в полицията"}
{"url": "http://www.focus-news.net/news/2019/01/15/2612228/nsi-godishnata-inflatsiya-za-dekemvri-2018-g-spryamo-dekemvri-2017-g-e-27.html", "text": "Индексът на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.7%. Това сочи  статистика на Националния статистически институт (НСИ) . Средногодишната инфлация за периода януари - декември 2018 г. спрямо периода януари - декември 2017 г. е 2.8%. \r\nПрез декември 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 0.1%; \r\n- алкохолни напитки и тютюневи изделия - увеличение с 0.5%; \r\n- облекло и обувки - намаление с 1.1%; \r\n- жилища, вода, електроенергия, газ и други горива - увеличение с 0.1%; \r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; \r\n- здравеопазване - цените остават на равнището от миналия месец; \r\n- транспорт - намаление с 2.7%; \r\n- съобщения - увеличение с 0.3%; \r\n- развлечения и култура - увеличение с 4.3%; \r\n- образование - намаление с 0.1%; \r\n- ресторанти и хотели - увеличение с 0.3%; \r\n- разнообразни стоки и услуги - намаление с 0.3%. \r\nПрез декември 2018 г. са се намалили цените на следните хранителни продукти: свинско месо - с 2.4%, малотрайни и трайни колбаси - съответно с 0.7 и 0.9%, прясна и охладена риба - с 0.5%, нискомаслено прясно мляко - с 0.1%, млечни масла - с 2.1%, олио - с 0.8%, цитрусови и южни плодове - с 9.8%, маслини - с 2.5%, кореноплодни зеленчуци (моркови и червено цвекло) - с 0.9%, леща - с 0.7%, шоколад и шоколадови изделия - с 1.0%, оцет - с 0.1%, минерална вода - с 2.2%, газирани напитки - с 1.7%, плодови сокове - с 1.7%, и други. \r\nПрез декември 2018 г. са се увеличили цените на следните хранителни продукти: ориз - с 1.4%, брашно - с 1.0%, хляб - с 0.2%, месо от едър рогат добитък - с 1.0%, месо от домашни птици - с 0.2%, мляно месо (кайма) - с 0.4%, пълномаслено прясно мляко - с 2.3%, кисели млека - с 0.1%, сирене - с 0.9%, кашкавал - с 0.7%, яйца - с 0.5%, маргарин - с 2.4%, домати - с 4.3%, краставици - с 3.2%, зеле - с 10.8%, зрял лук - с 11.8%, зрял боб - с 1.4%, картофи - с 5.2%, сол - с 0.8%, ракии - с 0.3%, вина - с 0.2%, и други. \r\nПрез декември 2018 г. в групите на нехранителните стоки и услугите е регистрирано намаление на цените при: облекло - с 0.9%, обувки - с 1.6%, газообразни и течни горива за битови нужди - съответно с 0.5 и 5.4%, готварски печки - с 1.1%, отоплителни уреди - с 0.3%, препарати за почистване на съдове - с 1.2%, прахове за пране - с 0.2%, дизелово гориво - с 6.6%, автомобилен бензин А95H - с 8.4%, автомобилен бензин А98Н - с 6.2%, газ пропан-бутан за ЛТС - с 8.5%, телевизори - с 2.4%, козметични продукти - с 2.0%, и други. \r\nПрез разглеждания месец в групите на нехранителните стоки и услугите е регистрирано увеличение на цените при: цигари - с 0.1%, въглища - с 1.7%, дърва за отопление - с 0.2%, климатици - с 0.5%, метан за ЛТС - с 0.4%, пътнически въздушен транспорт - с 43.5%, пакетни услуги за почивка и туристически пътувания - с 10.3%, услуги в ресторанти, кафенета и други - с 0.2%, услуги във ваканционни центрове и курорти - с 3.4%, продукти за лична хигиена - с 1.4%, и други. \r\nПрез декември 2018 г. цените на лекарските услуги са се увеличили с 0.2%, а цените на лекарствените продукти и стоматологичните услуги остават на равнището от предходния месец. Хармонизиран индекс на потребителските цени (ХИПЦ) \r\nХармонизираният индекс на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.3%. \r\nСредногодишната инфлация за периода януари - декември 2018 г. спрямо периода                                            януари - декември 2017 г. е 2.6%. \r\nСпоред ХИПЦ през декември 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 0.1%; \r\n- алкохолни напитки и тютюневи изделия - увеличение с 0.5%; \r\n- облекло и обувки - намаление с 0.9%; \r\n- жилища, вода, електроенергия, газ и други горива - увеличение с 0.1%; \r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; \r\n- здравеопазване - цените остават на равнището от миналия месец; \r\n- транспорт - намаление с 1.2%; \r\n- съобщения - намаление с 0.2%; \r\n- развлечения и култура - увеличение с 2.3%; \r\n- образование - намаление с 0.1%; \r\n- ресторанти и хотели - увеличение с 0.4%; \r\n- разнообразни стоки и услуги - цените остават на равнището от миналия месец. Индекс на цените за малката кошница (ИЦМК) \r\nИндексът на цените за малката кошница за декември 2018 г. спрямо ноември 2018 г. е 100.1%, а от началото на годината (декември 2018 г. спрямо декември 2017 г.) е 103.3%. През декември 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.3%; \r\n- нехранителни стоки - намаление с 0.2%; \r\n- услуги - цените остават на равнището от миналия месец.", "date": "2019.01.15", "title": "НСИ: Годишната инфлация за декември 2018 г. спрямо декември 2017 г. е 2.7%"}
{"url": "http://www.focus-news.net/news/2019/01/15/2612229/ep-otsenka-na-avstriyskoto-predsedatelstvo-i-debat-otnosno-rumanskite-prioriteti-vav-vtornik.html", "text": "Във вторник от 11.30 ч. българско време евродепутатите ще направят преглед на резултатите от Австрийското председателство; приоритетите на Румънското председателство ще бъдат обсъдени в 16.00 ч., съобщават от  пресслужбата на ЕП. \r\nРезултатите от Австрийското председателство на Съвета на ЕС ще бъдат представени от канцлера Себастиан Курц; приоритетите на започващото Румънско председателство ще бъдат изложени от министър-председателя Виорика Дънчила. Председателят на ЕП Антонио Таяни и премиерът Дънчила ще се обърнат към медиите в 18.00 ч. българско време.", "date": "2019.01.15", "title": "ЕП: Оценка на Австрийското председателство и дебат относно румънските приоритети във вторник"}
{"url": "http://www.focus-news.net/news/2019/01/15/2612232/plovdiv-55-godishen-mazh-e-zadarzhan-za-nezakonno-pritezhanie-na-lovna-pushka-i-22-patrona-v-selo-dalgo-pole.html", "text": "55-годишен мъж е задържан за незаконно притежание на ловна пушка и 22 патрона в село Дълго поле. Това съобщиха от  ОДМВР – Пловдив . На 15 януари хисарски полицаи установили, че мъжът съхранява в дома си оръжието и боеприпасите без необходимите разрешителни документи.", "date": "2019.01.15", "title": "Пловдив: 55-годишен мъж e задържан за незаконно притежание на ловна пушка и 22 патрона в село Дълго поле"}
{"url": "http://www.focus-news.net/news/2019/01/15/2612231/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "„Политическият развод“ в Гърция и последствията от него, лошото време в Европа и затрудненията във въздушния трафик, причинени от предупредителната стачка на служителите по сигурността на летищата са част от основните теми, върху които акцентират водещите германски печатни издания. . \r\n***  Стотици полети от и за ключови летища в Германия са отменени заради предупредителна стачка на служителите по сигурността, припомня националният ежедневник  Die Welt  с коментара, че въздушният трафик в страната ще бъде парализиран. \r\nЗаради стачните действия на практика всеки трети полет от най-голямото летище в Германия – Франкфурт на Майн, няма да бъде изпълнен. Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). \r\nНа летище „Тегел“ в Берлин също бяха отменени полети – най-малко 110. Първоначално бяха засегнати линиите, свързващи федералната германска столица с Франкфурт на Майн, заяви говорителят на летищния оператор Даниел Толксдорф. По-късно се очаква връзката с Мюнхен по въздух също да бъде прекъсната заради стачката.  \r\nНа другото берлинско летище – „Шьонефелд“ няма промени в разписанията. \r\nСъюзът Верди призова служителите по сигурността на летищата в осем германски града да се включат в предупредителната стачка.  \r\nОт редакцията подчертават, че следващият кръг от преговори по исканията на служителите за изравняване и увеличаване на заплатите им е насрочен за 23 януари в Берлин. \r\n***  В обширна статия за правителствената криза в Гърция водещото германско издание  Der Spiegel  отбелязва: „На пръв поглед краят на правителството изглежда като болезнено разделение. В действителност обаче Алексис Ципрас и Панос Каменос играят картите си, следвайки собствените си политически цели. Досега политическото им сътрудничество се основаваше на политиката за справяне с финансовата криза. Но от август, когато приключи последната европейска програма за помощ, този въпрос вече не съществува в дневния ред в Атина, за да държи СИРИЗА и „Независими гърци“ заедно. Сега двамата политици се надяват, че може да извлекат дивиденти от този добре подготвен развод. Ципрас ще остане на власт, а „Независими гърци“ ще осигурят политическото си оцеляване.  \r\nСлед това в статията се подчертава, че с твърдото си отношение към споразумението за новото име на Македония, Каменос успя да спечели гласове. От друга страна след политическия развод Ципрас „вече няма да носи белега на споделящия властта с десните популисти… Това му позволява да следва линията си в месеците, оставащи до изборите, и да убеди гърците, че се е превърнал в умерен, реалистичен, ляв политически лидер“. \r\nСтатията завършва с оценка на последиците за еврозоната от разпадането на коалиционното правителство в Гърция. За икономиката продължителният предизборен период не е добър, твърди изданието. „Дори ако премиерът спечели вота на доверие за Гърция в токсичната фаза на политическа поляризация, страната е изправена пред рискова и продължителна кампания. За икономиката този период традиционно носи лоши новини. Гръцкият народ може да консумира по-малко, следователно да харчи по-малко пари, което означава намаляване на икономическия растеж. В същото време договорените реформи с кредиторите биха могли да се забавят, докато изкушението да се харчат повече пари ще нараства. Глобалният икономически климат изглежда мрачен и Гърция ще се поколебае да заеме пари от пазарите, за да докаже, че може да си стои на крака. Повечето анализатори са на мнение, че поради тази причина обявяването на предсрочни избори е най-доброто решение“, е заключението в материала. \r\n***  В нощта срещу вторник лавина е връхлетяла хотел в австрийското курортно градче Рамзау ам Дахщайн, съобщава германският национален ежедневник  Die Frankfurter Allgemeine Zeitung . \r\nСпоред полицията 60-те гости и служители са били в състояние да напуснат сградата невредими. Лавината обаче е нанесла сериозни материални щети не само в хотела, но и на паркираните край него превозни средства. Снежната маса е била загубила голяма част от силата си при разбиването си в хотела заради равнинния терен, в който е бил разположен.  \r\nИзданието припомня, че в Австрия остава в сила предупреждението за опасност от лавини, макар снеговалежите в страната да отслабнаха. \r\n***", "date": "2019.01.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/01/15/2612233/komisiyata-po-zemedelie-kam-ep-prie-predlozhenieto-na-evrodeputata-momchil-nekov-400-mln-evro-da-badat-zadeleni-za-planinskite-regioni-v-es-vklyuchitelno-i-balgariya.html", "text": "Нова програма за конкурентоспособност и малките и средни предприятия в ЕС предлага ЕК. 10% от предвидения ресурс за програмата от 4 милиарда евро да бъдат заделени за планинските региони и други региони с ограничения гласува снощи на извънредно заседание в Страсбург на Комисията по земеделие към ЕП. Предложението беше направено от Момчил Неков и беше прието с голямо мнозинство, съобщиха от  пресофиса на Момчил Неков . „Финансирането и подпомагането на планинските региони в ЕС е наложително и жизнено важно, защото малките и средни предприятия са единствена форма на заетост и трудова активност в тези региони\", коментира евродепутатът.   \r\n„Големите проблеми на малките и средни предприятия са достъпът до финансиране, намирането на работа ръка и наваксването с иновациите на пазара. Планинските региони са едни от най-засегнатите от тези проблеми, като тук трябва да добавим и инфраструктурата. Това финансиране ще помогне на предприятията в планините да се справят по-лесно с проблемите и да запазят производството си на качествени и чисти храни, а и ще бъде превенция за обезлюдяването на, и без това, слабо населените планински райони“, каза още Момчил Неков преди гласуването. Според него е неправилно да се третират по един и същи начин предприятията, които са в региони с ограничения, защото за функционирането им са необходими повече ресурси. „Мисля, че тези 400 млн. евро, са добро начало и ще бъдат от огромна полза за развитието на регионите, стига да бъдат усвоявани правилно и адекватно, за което държавите- членки трябва също да вземат съответните мерки. Това е нова възможност и финансова инжекция към вече съществуващите, за съжаление, недостатъчни мерки.“ добави още българския евродепутат. \r\nПредложението на ЕК за Регламент на Европейския парламент и на Съвета за създаване на програма за единния пазар, конкурентоспособността на предприятията, включително малките и средните предприятия, и европейската статистика и за отмяна на регламенти (ЕС) е за 4 милиарда евро, за подпомагане функционирането на вътрешния пазар, включително в процесите на глобализация, цифровизация и иновации.  Програмата обединява дейности, финансирани по пет предходни програми в областите конкурентоспособност на предприятията, защита на потребителите, клиенти и крайни ползватели на финансови услуги, изготвяне на политиката на Съюза относно финансовите услуги и по отношение на хранителната верига, или по няколко бюджетни реда на Комисията, всички те свързани с вътрешния пазар и конкурентоспособността на МСП.", "date": "2019.01.15", "title": "Комисията по земеделие към ЕП прие предложението на евродепутата Момчил Неков 400 млн. евро да бъдат заделени за планинските региони в ЕС, включително и България"}
{"url": "http://www.focus-news.net/news/2019/01/15/2612237/sport-varvinka-se-klasira-za-vtoriya-krag-v-melbarn-sled-otkaz-na-sapernika-mu.html", "text": "Стан Вавринка се класира за втория кръг на Откритото първенство по тенис на Австралия, след като латвиецът Ернест Гулбис се отказа от игра при 6:3, 1:3 заради контузия в областта на кръста.  \r\nОще в почивката между сетовете Губис се консултира с медицинските лица, а малко по-късно взе медицински таймаут, след който се стигна и до отказването. \r\nВ следващия кръг Вавринка ще играе с победителя от мача между Ник Кирьос и Милош Раонич.", "date": "2019.01.15", "title": "Спорт: Варвинка се класира за втория кръг в Мелбърн след отказ на съперника му"}
{"url": "http://www.focus-news.net/news/2019/01/15/2612227/montana-silata-na-vyatara-v-grada-stiga-do-17-ms.html", "text": "Силата на вятъра в Монтана стига до 17, а във Видин - 5 метра в секунда. Това съобщиха за  Радио \"Фокус\" - Видин  дежурните служители в хидрометеорологичните станции в областните градове. Положителни са температурите и в двете области, в Монтана - 1.5 градуса, във Видин – 2.5 градуса. Няма подадени сигнали за нанесени поражения от вятъра.  \r\nВятърът е северозападен, във високите части на двете области - бурен. \r\nАнна ЛОЗАНОВА", "date": "2019.01.15", "title": "Монтана: Силата на вятъра в града стига до 17 м/с"}
{"url": "http://www.focus-news.net/news/2019/01/15/2612230/blagoevgrad-sravnitelno-spokoyna-e-obstanovkata-v-oblastta-vapreki-obyaveniya-zhalt-kod-za-silen-vyatar.html", "text": "Сравнително спокойна е обстановката в област Благоевград, въпреки обявения жълт код за силен вятър, предаде репортер на  Радио „Фокус“ – Пирин . Слаб вятър духа в областния център, но по високите и планинските райони поривите му се увеличават. До този момент няма сигнали за възникнали проблеми в следствие на вятъра. жПътищата в областта са предимно сухи, като по мостовете и усойните места са възможни заледявания. По данни на Областно пътно управление – Благоевград всички пътни артерии от републиканската пътна мрежа са проходими при зимни условия, пътните настилки са почистени и обработени със смеси срещу заледяване. Нормално интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма въведени ограничения за движението на леки и товарни автомобили. Не са регистрирани тежки пътни инциденти. \r\nПо данни от Националния институт по метеорология и хидрология (НИМХ) през последните дни нивата на реките в Западнобеломорския басейн са останали без съществени изменения като водните количества на реките са под праговете за средни води. На територията на басейна са регистрирани следните ледови явления: ледена каша и ледоход на река Места в района на местността Момина кула; пълно замръзване на река Соволянска Бистрица в района на село Гърляно; брегови лед на река Речица в района на село Ваксево. \r\nТуристите, които ще посетят планините, трябва да имат предвид, че лавината опасност е висока. От Планинска спасителна служба (ПСС) към Български Червен кръст (БЧК) информират, че опасността, която е вследствие на вятъра, най-вероятно ще се увеличи. Вятърът, който духа в момента, е север-северозападен, така че се очаква в южните и югоизточните склонове да се увеличи лавинната опасност. Времето в планините е ветровито и облачно. Във високите части над 1800 метра духа ураганен вятър. Температурите са ниски и се усещат като още по-ниски, заради силния вятър. Снежната покривка е до метър и половина. Съоръженията работят навсякъде. Няма инциденти през изминалото денонощие. \r\nЛивия НИНОВА", "date": "2019.01.15", "title": "Благоевград: Сравнително спокойна е обстановката в областта, въпреки обявения жълт код за силен вятър"}
{"url": "http://www.focus-news.net/news/2019/01/15/2612239/plovdiv-edin-chovek-e-postradal-pri-pozhara-v-kashta-v-selo-golyam-chardak.html", "text": "Един човек е пострадал при пожара в къща в село Голям Чардак, община Съединение. Това съобщи за  Радио „Фокус” - Пловдив  говорителят на РДПБЗН - Пловдив инспектор Цвятко Дешев. Той е настанен в болница с изгаряния по главата.  \r\nПожарът е вече погасен, но се извършват довършителни работи от пожарникарските екипи. Изгорял е първият етаж на къщата. \r\nПричините са в процес на изясняване. \r\nЦветана ТОНЧЕВА", "date": "2019.01.15", "title": "Пловдив: Един човек е пострадал при пожара в къща в село Голям Чардак"}
{"url": "http://www.focus-news.net/news/2019/01/15/2612234/epoka-e-re-kosovo-kosovo-nyama-da-pravi-seriozni-kompromisi-v-bryuksel-uveri-pregovaryashtiyat-ekip.html", "text": "Членовете на националния екип на Косово за диалога за нормализиране на отношенията със Сърбия увериха, че няма да допуснат грешки в заключителната фаза на процеса, воден под егидата на Европейския съюз, съобщава електронното издание на водещия прищински ежедневник  Epoka e Re .  \r\nПредседателят на парламента Кадри Весели и кметът на Прищина Шпенд Ахмети, двамата ръководители на делегацията, подчертаха, че ще съблюдават Конституцията на Косово и няма да правят сериозни компромиси в Брюксел. Те бяха категорични, че целият процес ще бъде прозрачен за обществото в най-младата държава на Балканите. Лидерите на екипа разкриха плановете за създаването на шест комисии за обсъждане на въпросите, които се очаква да бъдат повдигнати в диалога с Белград. Тереза Герова", "date": "2019.01.15", "title": "Epoka e Re (Косово): Косово няма да прави сериозни компромиси в Брюксел, увери преговарящият екип"}
{"url": "http://www.focus-news.net/news/2019/01/15/2612238/n-v-simeon-sakskoburggotski-daritelite-na-organi-sa-mnogo-vazhni-i-tova-tryabva-da-se-nasarchava.html", "text": "Дарителите на органи са много важни и това трябва да се насърчава, защото когато си отидат, могат да допринесат и да помогнат на другите. Това съобщи пред журналисти Н. В. Симеон Сакскобургготски по време на официалното откриване на възстановения паметник на най-големия дарител и благодетел на БЧК Отто Биелигк, предаде репортер на  Агенция „Фокус” . „За мен откриването на паметника означава памет за личност, още от времето, когато майка ми е помагала и е била толкова дейна за Български червен кръст. Аз съм слушал още като дете за моменти, в които тя е участвала и е посещавала болницата. Това са причините от миналото, но важното е да гледаме напред и винаги да сме по-добри“, подчерта Сакскобургготски, като допълни, че днешният ден е пример за доброто. \r\nИрина ИВАНОВА", "date": "2019.01.15", "title": "Н. В. Симеон Сакскобургготски: Дарителите на органи са много важни и това трябва да се насърчава"}
{"url": "http://www.focus-news.net/news/2019/01/15/2612222/faz-lavina-vrahletya-hotel-v-avstriya-nyama-postradali.html", "text": "В нощта срещу вторник лавина е връхлетяла хотел в австрийското курортно градче Рамзау ам Дахщайн, съобщава германският национален ежедневник  Die Frankfurter Allgemeine Zeitung . \r\nСпоред полицията 60-те гости и служители са били в състояние да напуснат сградата невредими. Лавината обаче е нанесла сериозни материални щети не само в хотела, но и на паркираните край него превозни средства. Снежната маса е била загубила голяма част от силата си при разбиването си в хотела заради равнинния терен, в който е бил разположен.  \r\nИзданието припомня, че в Австрия остава в сила предупреждението за опасност от лавини, макар снеговалежите в страната да отслабнаха.  Тереза Герова", "date": "2019.01.15", "title": "FAZ: Лавина връхлетя хотел в Австрия, няма пострадали"}
{"url": "http://www.focus-news.net/news/2019/01/15/2612236/sergey-stanishev-pes-tragvame-na-evropeyskite-izbori-s-ambitsiyata-za-fundamentalna-promyana-na-evropa.html", "text": "За да бъде Европа това, за което си мечтаем, трябва да бъде дълбоко, фундаментално променена - с тази амбиция тръгваме за европейските избори. Това каза на брифинг лидерът на ПЕС Сергей Станишев, предаде репортер на  Агенция „Фокус“ . „Казваме не на статуквото в Европа, казваме не на тези, които искат да разрушат една идея, да ни затворят по националните ни квартири, да се гледаме под вежди“, посочи той. „Платформата ни, която се изготвя, ще се основава на три класически фундаментални ценности на левицата - свобода, равенство и братство“, обяви Сергей Станишев. „2018 беше година на протести. Търпението на хората от много социални сектори, в България и Европа, е на изчерпване. Който не го разбере, ще допусне фундаментална грешка“, коментира той. Според него това изисква дълбок анализ на причините и действия, които да отговорят на очакванията на хората. „Виждам реидологизация в обществата. В политиката има нужда се завърне битката на идеи“, изтъкна лидерът на ПЕС. „Само това може да запълни дефицита на доверие в политиката като цяло, у нас, в Европа и по света“, уточни Сергей Станишев. „За левицата основното предизвикателство е ние да бъдем носители на промяната в Европа“, каза още той. \r\nБиляна ИВАНОВА", "date": "2019.01.15", "title": "Сергей Станишев, ПЕС: Тръгваме на европейските избори с амбицията за фундаментална промяна на Европа"}
{"url": "http://www.focus-news.net/news/2019/01/15/2612235/kyustendil-uvelichavat-se-sluchaite-na-grip-i-ostri-respiratorni-zabolyavaniya-v-oblastta.html", "text": "Увеличават се случаите на грип и остри респираторни заболявания в област Кюстендил. Това съобщиха за  Радио „Фокус” – Кюстендил  от Регионална здравна инспекция. Седмичната заболяемост е 79,54 на десет хиляди души, спрямо 67,11 през предходната седмица. Към момента броят на заболелите е много под прага за обявяване на грипна епидемия. За да бъде обявена грипна ваканция за дадено училище, трябва над 30 % от учащите да са болни, което се следи от медицинските лица в учебните заведения.  \r\nЗа предходните седем дни са установени четири случая на варицела и ротавирусен гастроентерит, два случая на скарлатина и 15 заболели от ентероколит. \r\nВенцеслав ИЛЧЕВ", "date": "2019.01.15", "title": "Кюстендил: Увеличават се случаите на грип и остри респираторни заболявания в областта"}
{"url": "http://www.focus-news.net/news/2019/01/15/2612241/varna-petima-dushi-sa-postradali-katastrofa-v-rayona-na-selo-dolishte.html", "text": "Петима души са пострадали катастрофа в района на село Долище. Това съобщиха от  ОДМВР – Варна . Инцидентът е между два леки автомобила и е станал 14 януари около 12.50 часа на кръстовището до село Долище. 61-годишен мъж с инициали Х.К., управлявал лек автомобил „Мерцедес“, по време на движение, при наличието на пътен знак блъска лек автомобил „Тойота“. За домашно лечение с контузии са освободени две жени – на 59 г. и на 36 г., от първия автомобил. В болнично заведение са настанени водачът на първия автомобил, 43-годишната жена, шофирала втория, както и нейната 70-годишна спътничка. Няма опасност за живота на пострадалите. По случая има образувано досъдебно производство.", "date": "2019.01.15", "title": "Варна: Петима души са пострадали катастрофа в района на село Долище"}
{"url": "http://www.focus-news.net/news/2019/01/15/2612243/pazardzhik-realizatsiyata-na-proekta-bebeteka-kam-chitalishte-razvitie-v-peshtera-startira-s-initsiativata-razkazvach-na-prikazki.html", "text": "Реализацията на проекта „Бебетека“ към читалище „Развитие“ в Пещера стартира с инициативата „Разказвач на приказки“, съобщи за  Радио „Фокус“ – Пазарджик  Люба Шопова, библиотекар в културната институция. По думите й, първата среща с разказвача на приказки е от 17.00 часа на 18 януари в Детския отдел на библиотеката.  \r\n„В ролята на Разказвача ще бъде Чавдар Бозаджиев, който актьор от Драматичен от 17.00 часа „Константин Величков“ - Пазарджик, а приказката, която ще разкаже, е „Трите прасенца“. Интерактивната пиеса е подходяща за деца от 1 до 10 години и техните родители. Театралната игра ще бъде поднесена забавно и с много музика. Децата ще попаднат в едно весело представление, в което самите те ще бъдат герои“, уточни Шопова.  \r\nТя допълни, че в рамките на проекта вече е обособен кът в библиотеката за майки с деца от 0 до 6 години. „В тази възраст децата реагират със звуковата и визуалната си памет. Предоставени вече по проекта са средства за закупуване на 3D детски книжки и кукли-петрушки за правене на детски театър. Предвиждаме да включим и курсове за родители от страна на актьори как да четат увлекателно приказки на децата си“, поясни Шопова. Тя допълни, че детският кът ще остане за постоянно в библиотеката и след края на проекта. \r\nАлбена ЖИЛЕКОВА", "date": "2019.01.15", "title": "Пазарджик: Реализацията на проекта „Бебетека“ към читалище „Развитие“ в Пещера стартира с инициативата „Разказвач на приказки“"}
{"url": "http://www.focus-news.net/news/2019/01/15/2612244/shumen-organizira-se-obshtokvartalno-sabranie-v-kv-makak-po-kazusa-s-vinetkite-na-16-yanuari.html", "text": "Организира се общоквартално събрание в кв. \"Макак\", по казуса с винетките на 16 януари. По решение на кварталния съвет то ще се проведе от 18.30 часа на 16 януари в салона на читалището, съобщи за  Радио \"Фокус-Шумен\"  Елка Александрова, гл. специалист на кв. \"Макак\". Отправена е покана към омбудсмана на Община Шумен Иван Капралов, който е приел да участва. Ще бъде обсъдена възможността за провеждане на граждански протест. Желанието на хората е както до сега да пътуват без винетен стикер от Мътница и Макак до Шумен. \"От сутринта жителите на квартала ми звънят с въпрос до си купуват ли винетки, за мен въпросът не е решен и оставя висящ поне до 31 януари, когато се очаква на общинската сесия да се обсъди възможността община Шумен да поеме поддръжката на двете отсечки\", каза Елка Александрова. \r\nИвелина ИВАНОВА", "date": "2019.01.15", "title": "Шумен: Организира се общоквартално събрание в кв. \"Макак\" по казуса с винетките на 16 януари"}
{"url": "http://www.focus-news.net/news/2019/01/15/2612249/varna-trima-dushi-sa-postradali-pri-katastrofa-na-bul-slivnitsa.html", "text": "Трима души са пострадали при катастрофа на бул. „Сливница“ в град Варна. Това съобщиха от  ОДМВР – Варна . Произшествието е станало на 14 януари около 20.10 часа. 34-годишен водач на лек автомобил  „Рено“ с инициали  Н.Д., при излизане от паркинг и наличието на пътен знак, блъснал лек автомобил „Фолксваген“. Вследствие на инцидента са пострадали трима души. Водачът на първия автомобил е получил фрактура на дясна длан и е освободен за домашно лечение. 19-годишна жена, пътуваща във втория автомобил, е получила контузия на коляно. 23-годишният водач на втория автомобил е получил фрактури на челюст и китка и е настанен за лечение. Няма опасност за живота на пострадалите. По случая има образувано досъдебно производство.", "date": "2019.01.15", "title": "Варна: Трима души са пострадали при катастрофа на бул. „Сливница“"}
{"url": "http://www.focus-news.net/news/2019/01/15/2612240/sergey-stanishev-pes-shte-tarsim-formirane-na-shirok-lyavotsentristki-alians.html", "text": "Ще търсим формиране на широк лявоцентристки алианс. Това каза на брифинг лидерът на ПЕС Сергей Станишев, предаде репортер на  Агенция „Фокус“ . „Предстои сериозна битка. Искам да подчертая кои са опонентите ни в България и в ЕС -това са класическата трайна десница и крайната десница, които по същество правят блок в България, в Австрия и ЕП“, заяви Станишев. „Европейските избори ще бъдат важни за страната ни и за ЕС“, изтъкна той. „За ЕС - защото е важно да се постигнат политически условия за промяна. Всеки един депутат в повече за левицата е подкрепа за реализацията на такава промяна“, посочи лидерът на ПЕС. „БСП в платформата си, която е добре балансирана, има и добри допълнителни идеи, като идеята за европейски комисар по демографията“, каза още Сергей Станишев. \r\nБиляна ИВАНОВА", "date": "2019.01.15", "title": "Сергей Станишев, ПЕС: Ще търсим формиране на широк лявоцентристки алианс"}
{"url": "http://www.focus-news.net/news/2019/01/15/2612247/ombudsmanat-maya-manolova-nastoya-za-zakonodatelni-promeni-za-tsenata-na-vodata.html", "text": "Омбудсманът Мая Манолова изпрати предложения за законодателни промени във връзка с цената на водата до министъра на регионалното развитие и благоустройството Петя Аврамова и до министъра на труда и социалната политика Бисер Петков. Това съобщиха от  пресофиса на омбудсмана . Предложенията идват след проведената в град Шумен обществена дискусия за цената на водата в цялата страна. \r\nВ писмото до министър Аврамова общественият защитник настоява за промени в Закона за регулиране на водоснабдителните и канализационните системи (ЗРВКУ), които да гарантират правата и икономическите интереси на потребителите на ВиК услуги. \r\nМногократно заявената позиция на Манолова е, че повишаването на цената на водата трябва да е обвързано с качеството на услугата и инвестициите във ВиК сектора. \r\n„Реформата, такава каквато в момента се провежда, се отнася и изчерпва единствено и само до повишаването на цените. Нищо не се променя към по-добро – нито качеството на водата, нито качеството на услугата, нито намаляват течовете, нито стават по-ефективни инвестициите. За цялата 2017 г. инвестициите са стигнали за обновяване на само 0,5% от цялата водопреносна система, което означава, че цялата може да бъде обновена или рехабилитирана в рамките на 200 г., а загубите от течове са 62%“, посочва омбудсманът. \r\nОбщественият защитник изтъква четири основни точки – отмяна на принципа на единна цена на обособена територия, регламентиране на ясни критерии за определяне на социалната поносимост на цената на ВиК услугите, процедура за преразглеждане на бизнес плановете на ВиК операторите и въвеждане на лицензионен режим на ВиК операторите.  \r\nМанолова настоява и за намаляване на цената на водата в област Шумен от страна на регионалното министерство, тъй като държавата, в лицето на МРРБ, притежава 51% от дяловете във ВиК - Шумен. Със същото искане Манолова се обърна и към общините в областта, които имат дялове в капитала на местния ВиК оператор. \r\nОбщественият защитник се обръща и към социалния министър Бисер Петков с предложения за законодателни промени за ясни мерки за социално подпомагане на лица с ниски доходи. Сред предложенията на Манолова са финансова помощ, забрана за прекъсване на водоподаването при неплатени сметки, целева помощ под формата на опрощаване на задължения за вода, социална тарифа – по-ниски цени за социално слаби хора. \r\nОмбудсманът ще присъства днес от 14.00 часа на дело № 4041 в Административния съд - София-град, образувано по протест на Върховната административна прокуратура срещу решение на КЕВР, с което е одобрен бизнес планът за развитие на дейността на „Софийска вода“ АД за периода 2017-2021 г.  и се одобряват цените на ВиК услугите за 2018-2021 г. \r\nПисмото до МРРБ е публикувано  . \r\nПисмото до МТСП е достъпно  . \r\nПисмото до общините в област Шумен е публикувано  .", "date": "2019.01.15", "title": "Омбудсманът Мая Манолова настоя за законодателни промени за цената на водата"}
{"url": "http://www.focus-news.net/news/2019/01/15/2612245/sergey-stanishev-pes-ako-upravlyavashtite-prodalzhat-s-tozi-temp-da-sazdavat-skandali-predsrochnite-izbori-ne-sa-izklyucheni.html", "text": "Ако управляващите продължат с този темп да създават скандали, предсрочните избори не са изключени. Това каза на брифинг лидерът на ПЕС Сергей Станишев, предаде репортер на  Агенция „Фокус“ . „БСП има всички възможности и шансове да се представи добре и да спечели европейските избори“, заяви Сергей Станишев. „БСП трудно се мобилизира за европейски избори. ГЕРБ са много добре смазана машина за избори, за всякакви“, посочи той. „Бях изненадан от темпа на създаване на скандали и недоволства от правителството и управляващата коалиция. Това създаде усещане, че страната тъпче на едно място и затъва в блато“, поясни лидерът на БСП. „Има нужда от промяна. Това е шанс за БСП да бъде тази промяна“, обяви той. „Към БСП изискванията винаги са двойни и тройни, което обещаем, сега трябва да го направим“, коментира Станишев. „Надявам се годината да не бъде толкова трудна за хората. Очертават се сериозни рискове пред икономиката в европейски и световен мащаб. Много хора говорят за възможността за нова икономическа криза. Трябва да се готвим“, каза още той. \r\nБиляна ИВАНОВА", "date": "2019.01.15", "title": "Сергей Станишев, ПЕС: Ако управляващите продължат с този темп да създават скандали, предсрочните избори не са изключени"}
{"url": "http://www.focus-news.net/news/2019/01/15/2612250/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Политическият развод“ в Гърция и последствията от него, публикуването на Закона за употребата на езиците в официалния печатен орган на Република Македония и преговорите за нормализирането на двустранните отношения между Белград и Прищина са част от основните теми, върху които акцентират водещите балкански печатни издания. . \r\n***  Депутатът от „То Потами“ („Река“) Спирис Данелис ще бъде изключен от партията заради подкрепата, която обеща за правителството на премиера Алексис Ципрас в гласуването на вота на доверие в сряда, съобщава електронното издание на водещия гръцки ежедневник  Kathimerini . Информацията бе потвърдена от говорител на „То Потами“. \r\n„Данелис  е казал на (лидера на партията Ставрос) Теодоракис, че ще подкрепи правителството във вота на доверие. Не може част от „То Потами“ да е в опозицията, а един от депутатуте й – в управляващото мнозинство. Очевидно е, че Данелис ще бъде изключен от „То Потами“, след като нарушава решенията на [партийната] конференция и парламентарната група”, обясни цитира Димитрис Циордас пред Open TV, цитирана от изданието. \r\nВ понеделник Теодоракис  съобщи на Данелис, че партията ще гласува против правителството във вота на доверие, но ще подкрепи Преспанското споразумение, когато то бъде внесено в парламента. \r\n***  ВМРО-ДПМНЕ предупреди директора на Държавен вестник Мартин Костовски, че публикуването на Закона за употребата на езиците в печатния орган на Македония е престъпление, за което се влиза в затвора, като му припомни, че той носи пряка отговорност, както и всички участвали в процеса, съобщава електронното издание на скопския вестник  „Независен“ . \r\n„Всички участници ще бъдат държани отговорни за нарушения… при приемането на закона. СДСМ отново изнасилва демокрацията и нарушава правния ред в Република Македония. Веднага след промяната на името, правителството на СДСМ прави Република Македония нелегално и насилствено двуезична държава. Това е просто още един груб и прозрачен опит на властта на СДСМ… да привлече целия албански електорат в навечерието на президентските избори и да манипулира албанските гласове“, убедени са от ВМРО-ДПМНЕ. \r\nСпоред  опозиционната партия, ако властта е искрен в намеренията си, вместо с несъществени неща, трябва да се постараят чрез икономически политики да реализират обещанията, които дадоха преди изборите за по-добър живот и наистина да подобрят живота на албанците в Република Македония чрез откриване на нови работни места. \r\n„Но тъй като това е само опит за ухажване на албанците преди изборите чрез извършване на престъпление, един ден, когато ще паднат от власт ще носят отговорност пред съда, ще се сблъскат с предвидените наказания\", заплашват опозиционната партия. \r\n***  Членовете на националния екип на Косово за диалога за нормализиране на отношенията със Сърбия увериха, че няма да допуснат грешки в заключителната фаза на процеса, воден под егидата на Европейския съюз, съобщава електронното издание на водещия прищински ежедневник  Epoka e Re .  \r\nПредседателят на парламента Кадри Весели и кметът на Прищина Шпенд Ахмети, двамата ръководители на делегацията, подчертаха, че ще съблюдават Конституцията на Косово и няма да правят сериозни компромиси в Брюксел. Те бяха категорични, че целият процес ще бъде прозрачен за обществото в най-младата държава на Балканите. Лидерите на екипа разкриха плановете за създаването на шест комисии за обсъждане на въпросите, които се очаква да бъдат повдигнати в диалога с Белград. \r\n***  Сръбският вицепремиер и министър на търговията, туризма и телекомуникациите Расим Ляич предяви иск в Прокуратурата срещу… себе си, съобщава електронното издание на белградския вестник  Kurir , като пояснява, че той е за организирана престъпност. \r\nСтранното решение на Ляич е в отговор на обвинения от лидера на Сръбската радикална партия Воислав Шешел, че вицепремиерът е „шеф на наркокартел“. Пред медиите Ляич обясни, че е решил да предприеме стъпката, защото му е писнало от „клевети“ по негов адрес. „Това вече не е политика, боря се за собствената си чест“, категоричен бе белградският политик. \r\nНа заседание на парламента от 30 октомври миналата година Шешел определи Ляич като „главен лидер на един от най-силните наркокартели\" и увери, че „полицията има всички знаения за предприемането на оперативни действия\", но „ никой не прави нищо“. \r\nСпоред Ляич обвинението срещу него е било повтаряно няколко пъти на публично място, и кулминира в последната книга на Шешел. \r\n„Въпреки че тези претенции в действителност са лишени от всякаква основа, негативният им потенциал в публичния дискурс не трябва да се подценява, не само защото трафикът на наркотици е тежко престъпление, но и защото те идват от обществена личност и от няколко месеца замърсяват публичното пространство”, се казва в изявлението на сръбския вицепремиер. \r\nТой също така заяви, че „очевидно няма друг начин да се защитя от безсмислени и фалшиви обвинения, с изключение на това да повдигна иск в Прокуратурата да разгледа всяко едно от тези твърдения и обвинения подробно\". \r\n***", "date": "2019.01.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/15/2612251/burgas-nova-kompaniya-shte-obsluzhva-gradskite-avtobusni-linii-1-i-2-v-pomorie.html", "text": "От днес общественият превоз на пътници по градските автобусни линии 1 и 2, както и по линията град Поморие – Гробищен парк, се изпълняват от фирма \"Юнион Ивкони\". Това съобщиха от пресцентъра на  Община Поморие . С условията, които предоставя, новата обслужваща компания ще осигури на пътниците безопасно и комфортно пътуване. Всички автобуси са технически изправни и съгласно действащото законодателство отговарят на изискванията за качеството на предлаганата услуга. \r\nНяма да има промяна в утвърдената общинска транспортна схема, запазват се часовете на тръгване от отделните спирки, както и цените на билетите и абонаментните карти.", "date": "2019.01.15", "title": "Бургас: Нова компания ще обслужва градските автобусни линии 1 и 2 в Поморие"}
{"url": "http://www.focus-news.net/news/2019/01/15/2612242/alsat-m-makedoniya-zakonat-za-upotrebata-za-ezitsite-e-publikuvan-v-darzhaven-vestnik.html", "text": "Законът за официалната употреба на езиците в Македония е публикуван в Държавен вестник, след като в понеделник председателят на Събранието го изпрати без подпис от президента Георги Иванов, предава излъчващият на албански език скопски телевизионен канал  „Алсат-М“ . \r\nС публикуването му в официалния печатен орган на Република Македония, Законът за езиците влиза в сила. Това означава, че албанският език вече е официален в югозападната ни съседка.  Тереза Герова", "date": "2019.01.15", "title": "„Алсат-М“ (Македония): Законът за употребата за езиците е публикуван в Държавен вестник"}
{"url": "http://www.focus-news.net/news/2019/01/15/2612252/prof-asen-baltov-dneshniyat-den-za-umbalsm-n-i-pirogov-e-vazstanovyavane-na-edna-spravedlivost-koyato-v-prodalzhenie-na-73-godini-ne-be-napravena.html", "text": "Днешният ден за УМБАЛСМ \"Н. И. Пирогов\" е възстановяване на една справедливост, която в продължение на 73 години не бе направена. Това съобщи пред журналисти изпълнителният директор на УМБАЛСМ \"Н. И. Пирогов\" проф. Асен Балтов по време на официалното откриване на възстановения паметник на най-големия дарител и благодетел на БЧК Отто Биелигк, предаде репортер на  Агенция „Фокус” . „Отто Биелигк е направил изключително много за Българския червен кръст и за първоприемника на Пирогов, болницата на БЧК. Той е най-големият и най-щедрият дарител, който е предоставил огромна сума, с която да се поддържа болницата. Именно затова е възстановен бюст-паметникът му, за да се отблагодарим за неговото дело. Това е било неговото желание и неговите кости са тук под бюста още от 1918 година на 29 юни. Повече от 100 години са минали от тогава“, каза проф. Асен Балтов, като обясни, че паметникът е възстановен едва сега, защото той лично е поел инициативата, а преди това тя е била предприемана от няколко директора преди него, но не била осъществена докрай. \r\n„Избрахме бившият премиер Н. В. Симеон Сакскобургготски да открие паметника, защото той е дълбоко свързан с много дарителски кампании, както и защото царското семейство е тясно свързано с Българския червен кръст“, подчерта още изпълнителният директор на УМБАЛСМ \"Н. И. Пирогов\". \r\nИрина ИВАНОВА", "date": "2019.01.15", "title": "Проф. Асен Балтов: Днешният ден за УМБАЛСМ \"Н. И. Пирогов\" е възстановяване на една справедливост, която в продължение на 73 години не бе направена"}
{"url": "http://www.focus-news.net/news/2019/01/15/2612248/zam-ministar-irena-georgieva-turisticheskite-informatsionni-tsentrove-sa-sartseto-na-industriyata-onezi-koito-sazdavat-interesa-kam-dadena-destinatsiya-i-go-podhranvat.html", "text": "Туристическите информационни центрове са сърцето на индустрията - онези, които създават интереса към дадена дестинация и го подхранват. Това каза по време на откриването на първата по рода си подобна структура в Свищов зам.-министърът на туризма Ирена Георгиева, предаде репортер на  Радио „Фокус“ – Велико Търново . Церемонията се проведе в рамките на Алековите дни и в нея участваха кметът на Свищов Генчо Генчев, общинското ръководство, общественици, граждани, деца и ученици.  \r\n„Няма съмнение, че Свищов е град, който има изключително богато културно-историческо наследство. Той е роден град на велики българи и ние, като съвременници, сме длъжни не само да показваме това богато историческо минало, но и да го надграждаме и да развиваме в модерното стопанство. Туристическият информационен център е средището на туристическата информация, мястото, където всеки, който се интересува от историята на града, може да дойде да се информира. За това разчитаме на служителите, които ще работят тук и на ръководството на Общината -всеки един турист, българин или чужденец, да бъде привлечен, да се заинтересува и да дойде отново, втори, трети, четвърти път“, допълни зам.-министър Георгиева.  \r\nТуристическият информационен център в Свищов е десетият в страната, който предстои да бъде сертифициран в следващите три месеца. Структурите, които изпълняват подобни функции у нас, са над 100. \r\nПо данни на Министерство на туризма през първите 11 месеца на изминалата 2018 година България е била посетена от повече от 8 848 000 туристи, което е ръст от 4.9% спрямо същия период на предходната 2017 година, а международният туризъм отбелязва ръст от 6.8%, спрямо първите 10 месеца на 2017 година.", "date": "2019.01.15", "title": "Зам.-министър Ирена Георгиева: Туристическите информационни центрове са сърцето на индустрията - онези, които създават интереса към дадена дестинация и го подхранват"}
{"url": "http://www.focus-news.net/news/2019/01/15/2612255/dobrich-zadarzhan-e-33-godishen-mazh-napadnal-dezhuren-sluzhitel-v-obshtina-balchik.html", "text": "Задържан е 33-годишен мъж, нападнал дежурен служител в Община Балчик. Това съобщиха от  ОДМВР – Добрич . Сигналът е получен на 14 януари около 16.30 часа. Извършителят е влязъл в сградата на Община Балчик и е нанесъл удар с парче гранит на дежурния служител в Общината. Пострадалият е прегледан във ФСМП - Балчик и освободен за домашно лечение. С полицейска мярка за срок от 24 часа е задържан 33-годишен мъж от град Балчик, известен на МВР. Работата по случая продължава.", "date": "2019.01.15", "title": "Добрич: Задържан е 33-годишен мъж, нападнал дежурен служител в Община Балчик"}
{"url": "http://www.focus-news.net/news/2019/01/15/2612258/veliko-tarnovo-privlichaneto-na-poveche-turisti-v-svishtov-e-osnovna-zadacha-na-ekipa-na-novootkritiya-turisticheski-informatsionen-tsentar-v-grada.html", "text": "Привличането на повече туристи в Свищов е основна задача на екипа на новооткрития Туристически информационен център в града. Това заяви в предаването  „Добре дошли в Свищов“  на  Радио „Фокус“ – Велико Търново  Емилия Парашкевова, служител в структурата. Ще се акцентира върху груповите посещения, които са приоритетни не само в града, но и навсякъде, където се развива туризма. „За целта ще установим контакти с туроператори от цялата страна, които да съдействат за превръщането на Свищов в атрактивна туристическа дестинация. Паралелно с това, центърът ще изпълнява и основната си дейност – да информира туристите и гражданите за историческите и архитектурни забележителности на града и околностите, както и да ги консултира при избора им на туристическа дестинация“, допълни Емилия Парашкевова. От Туристически информационен център - Свищов предвиждат и разработването на двудневни и тридневни туристически пакети и заявяват и готовността си за съвместна работа с хотелиерите и ресторантьорите от региона. \r\nЛуиза ТРАНЧЕВА", "date": "2019.01.15", "title": "Велико Търново: Привличането на повече туристи в Свищов е основна задача на екипа на новооткрития Туристически информационен център в града"}
{"url": "http://www.focus-news.net/news/2019/01/15/2612253/silistra-obyavena-e-gripna-epidemiya-v-tsyalata-oblast-preustanovyavat-se-detskite-i-zhenskite-konsultatsii-i-svizhdaniyata-v-bolnitsite.html", "text": "Обявена е грипна епидемия в цялата област, преустановяват се детските и женските консултации и свижданията в болниците. Това съобщиха от пресцентъра на  Министерството на здравеопазването . Информацията относно грипната обстановка в страната е към 11.30 часа.   \r\nВъв връзка с динамичната епидемична обстановка в област Силистра и предвид трайния ръст в заболеваемостта от ОРЗ и грип, от днес РЗИ – Силистра обявява грипна епидемия на територията на областта. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2019.01.15", "title": "Силистра: Обявена е грипна епидемия в цялата област, преустановяват се детските и женските консултации и свижданията в болниците"}
{"url": "http://www.focus-news.net/news/2019/01/15/2612256/plovdiv-s-tarzhestvena-tseremoniya-na-16-yanuari-gradat-shte-otbelezhi-141-godini-ot-osvobozhdenieto-si.html", "text": "На 16 януари се навършват 141 години от Освобождението на Пловдив от османско иго. По този повод утре ще се проведе възпоменателно тържествено честване, от 11 часа пред паметника на капитан Александър Бураго в Дондуковата градина на Пловдив (градината зад Централния дом на младоженците), съобщиха за  Радио „Фокус“ - Пловдив  от Общината. Слово по повод годишнината и събитията от 1878 година ще произнесе Георги Василевски – преподавател по история в Националната търговска гимназия в Пловдив. Водещ на тържеството ще е Златко Павлов.  \r\nВ официалната церемония, включваща полагане на венци и цветя на паметника на легендарния капитан Александър Петрович Бураго, ще участват почетна рота, венценосци и военен духов оркестър, в присъствието на народни представители, кмета на Пловдив Иван Тотев, зам.-кметове, районни кметове и представители от общинската администрация, областния управител Здравко Димитров, представители на Областната администрация, председателя на Общински съвет – Пловдив Савина Петкова, общински съветници, временно изпълняващия длъжността обществен посредник на общината Борислав Стаматов, командването на Пловдивския гарнизон, представители на армията, Българската православна църква, политически и обществени организации, медии и граждани.", "date": "2019.01.15", "title": "Пловдив: С тържествена церемония на 16 януари градът ще отбележи 141 години от Освобождението си"}
{"url": "http://www.focus-news.net/news/2019/01/15/2612257/sofiya-44-godishen-mazh-e-zaginal-sled-katastrofa-v-rayona-na-selo-praveshka-lakavitsa.html", "text": "44-годишен мъж е загинал след катастрофа в района на село Правешка Лакавица. Това съобщиха от  ОДМВР - София . Сигналът за инцидента е подаден около 9.20 часа на 13 януари в ОДМВР - София. Съобщено е за пътнотранспортно произшествие на около 3 км от табелата на село Правешка Лакавица в посока село Калугерово. При извършения оглед на местопроизшествието е установено, че е катастрофирал лек автомобил, който впоследствие се е запалил. Намерено е овъглено тяло на 44-годишен мъж - собственик и водач на автомобила. По случая е образувано досъдебно производство.", "date": "2019.01.15", "title": "София: 44-годишен мъж е загинал след катастрофа в района на село Правешка Лакавица"}
{"url": "http://www.focus-news.net/news/2019/01/15/2612254/sergey-stanishev-pes-ne-se-chuvstvam-izoliran-ot-bsp.html", "text": "Не се чувствам изолиран от БСП. В събота бях на заседание на Националния съвет на партията, чувствам атмосферата към мен. Това каза на брифинг лидерът на ПЕС Сергей Станишев в отговор на въпрос изолиран ли е от БСП, предаде репортер на  Агенция „Фокус“ . „Толкова години след като не съм лидер, отношението от хората, с които съм работил, е много позитивно. Говорим си като приятели, като другари“, заяви той. Попитан как ще реагира, ако не влезе в листата на БСП за евроизборите, Станишев коментира: „По въпроса за листите - оставете партията ни да си извърви своя път. Партията ни е мъдра и опитна. Трябва да има логика в процеса, да видим крайния резултат“. „За мен да стана евродепутат не може да бъде самоцел“, заяви той. В отговор на въпрос с кой ще търси партньорство БСП при предсрочни избори, лидерът на ПЕС уточни: „Трябва да имаме много ясни критерии за партньорства след изборите, зад какво се застава“. „Патили сме си как се казва едно, а се прави друго. Това е урок, който трябва да бъде извлечен“, каза още той.  \r\nБиляна ИВАНОВА", "date": "2019.01.15", "title": "Сергей Станишев, ПЕС: Не се чувствам изолиран от БСП"}
{"url": "http://www.focus-news.net/news/2019/01/15/2612246/nezavisen-makedoniya-vmro-dpmne-kam-direktora-na-darzhaven-vestnik-za-podobno-neshto-se-vliza-v-zatvora.html", "text": "ВМРО-ДПМНЕ предупреди директора на Държавен вестник Мартин Костовски, че публикуването на Закона за употребата на езиците в печатния орган на Македония е престъпление, за което се влиза в затвора, като му припомни, че той носи пряка отговорност, както и всички участвали в процеса, съобщава електронното издание на скопския вестник  „Независен“ . \r\n„Всички участници ще бъдат държани отговорни за нарушения… при приемането на закона. СДСМ отново изнасилва демокрацията и нарушава правния ред в Република Македония. Веднага след промяната на името, правителството на СДСМ прави Република Македония нелегално и насилствено двуезична държава. Това е просто още един груб и прозрачен опит на властта на СДСМ… да привлече целия албански електорат в навечерието на президентските избори и да манипулира албанските гласове“, убедени са от ВМРО-ДПМНЕ. \r\nСпоред  опозиционната партия, ако властта е искрен в намеренията си, вместо с несъществени неща, трябва да се постараят чрез икономически политики да реализират обещанията, които дадоха преди изборите за по-добър живот и наистина да подобрят живота на албанците в Република Македония чрез откриване на нови работни места. \r\n„Но тъй като това е само опит за ухажване на албанците преди изборите чрез извършване на престъпление, един ден, когато ще паднат от власт ще носят отговорност пред съда, ще се сблъскат с предвидените наказания\", заплашват опозиционната партия. Тереза Герова", "date": "2019.01.15", "title": "„Независен“ (Македония): ВМРО-ДПМНЕ към директора на Държавен вестник: За подобно нещо се влиза в затвора"}
{"url": "http://www.focus-news.net/news/2019/01/15/2612260/sofiya-edin-chovek-e-postradal-pri-katastrofa-na-zhp-prelez-chernyovo.html", "text": "Един човек е пострадал при катастрофа на жп прелез „Черньово“. Това съобщиха от  ОДМВР - София . Сигналът за инцидента е подаден около 19.58 часа на 12 януари в РУ - Ихтиман. Извършен е оглед на местопроизшествието. Установено е, че лек автомобил „Фолксваген Голф“ е излязъл встрани от пътното платно, след което се е преобърнал по таван. Пострадал е пътник, настанен за лечение с фрактура на черепни кости и с опасност за живота. Водачът е изпробван с дрегер и задържан за срок до 24 часа, след като уредът отчел 1.22 промила алкохол в издишания от него въздух. По случая е образувано досъдебно производство.", "date": "2019.01.15", "title": "София: Един човек е пострадал при катастрофа на жп прелез „Черньово“"}
{"url": "http://www.focus-news.net/news/2019/01/15/2612259/d-r-veselka-moncheva-rzi-blagoevgrad-oblastta-e-dalech-ot-obyavyavaneto-na-gripna-epidemiya.html", "text": "Област Благоевград е далеч от обявяването на грипна епидемия. Това каза за Радио „Фокус“ – Пирин д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград (РЗИ) във връзка с появила се информация в национална медия, че областта е пред обявяване на грипна епидемия. „В никакъв случай не сме пред обявяването на грипна епидемия, както бе съобщено по една от медиите – няма да споменавам коя. Така, че заболеваемостта е съвсем спокойна за сезона“, каза още д-р Мончева. Тя добави, че наистина има регистрирани случаи на грип в Благоевград и региона, но стойностите не са толкова високи, че да достигат до епидемиологични. \r\nЛивия НИНОВА", "date": "2019.01.15", "title": "Д-р Веселка Мончева, РЗИ – Благоевград: Областта е далеч от обявяването на грипна епидемия"}
{"url": "http://www.focus-news.net/news/2019/01/15/2612262/hristo-grigorov-bchk-otto-bieligk-e-dokazal-che-chovek-tryabva-da-ima-edno-golyamo-sartse-i-da-podava-raka-na-horata-v-nuzhda.html", "text": "Отто Биелигк е доказал, че човек трябва да има едно голямо сърце и да подава ръка на хората в нужда. Това съобщи пред журналисти председателят на Българския червен кръст (БЧК) Христо Григоров по време на официалното откриване на възстановения паметник на най-големия дарител и благодетел на БЧК Отто Биелигк, предаде репортер на  Агенция „Фокус” . „На това място беше бюстът на Пирогов и много скоро ние ще се съберем и ще открием и новият паметник, но на друго място в двора. Този ден е специален не само за Българския червен кръст, а и за България като цяло. Днес всички възстановихме една историческа несправедливост. 1945 година бюстът на Отто Биелигк беше махнат от тук, а този човек е направил наистина много не само за БЧК, а и за цяла България. В момента ние се намираме върху земята, която той е дарил и същата, върху която ние изградихме болницата. Това е първата спешна помощ, първата санитарна авиация, първото взимане на кръв, първото медицинско училище, всичко това се развива благодарение на това, което този човек е направил с неговото дарение“, каза председателят на Българския червен кръст, като подчерта, че Отто Биелигк е доказал, че човек трябва да има едно голямо сърце и да подава ръка на хората в нужда. „Именно затова ние и ръководството на УМБАЛСМ \"Н. И. Пирогов\" направихме всичко възможно да възстановим неговия бюст“, допълни още Григоров. \r\nИрина ИВАНОВА", "date": "2019.01.15", "title": "Христо Григоров, БЧК: Отто Биелигк е доказал, че човек трябва да има едно голямо сърце и да подава ръка на хората в нужда"}
{"url": "http://www.focus-news.net/news/2019/01/15/2612261/pregled-na-osnovnite-temi-v-shumenskiya-pechat.html", "text": "„Ромски деца подариха на шуменския кмет златна химикалка“, е водещото заглавие във вестник  „Шуменска заря“ . Златна химикалка с пожеланието с нея да подписва златни договори подариха вчера на празника Банго Васил – ромската Нова година, на кмета на община Шумен Любомир Христов ученици от начална степен на СУ „Трайко Симеонов“ в областния град. Малчуганите сурвакаха градоначалника и членовете на неговия управленски екип. Той им подари торбички с лакомства и книгата „Малкият принц” от Екзюпери. Христов попита децата дали ходят редовно на училище, учат ли старателно и им пожела успешно да завършат образованието си. Децата пресъздадоха театрализирано легендата за Банго Васил, изиграха страстен ромски танц, а след това поканиха всички присъстващи да се хванат до тях на кръшно българско хоро. \r\n„Шумен обяви грипна епидемия“, е друго водещо заглавие. Регионална здравна инспекция – Шумен обявява грипна епидемия за област Шумен от 15 януари 2019 г. Засегнати са всички възрастови групи. С цел прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, препоръчваме на РУО на МОН прекратяване на учебните занятия в областта от 16 до 18 януари. „Във Велики Преслав не решиха въпроса с туристическата спалня“, съобщава ежедневникът. Туристи и членове на ТД „Патлейна” напуснаха общината недоволни от безплодното извънредно заседание на общинския съвет. Тъй като председателят на Постоянната комисия по законност и обществен ред Мустаджан Шабан не участвал в работата й и не бил избран неговзаместник, комисия не излязла със становище. Без решение на Постоянната комисия не може да се проведе заседание на общинския съвет, обясни председателят на местния парламент Анелия Асенова.  \r\n„Кукерската група „Арапи” отново се прослави“, информира изданието. Маскарадната кукерска група „Арапи”, към народното читалище „Просвета-1926” в шуменския квартал „Макак“, се завърна от успешното си участие в кукерския фестивал „Старчевата“ в град Разлог. Въпреки голямата конкуренция от други многобройни участници и ниските температури от минус 15 градуса, макашките „арапи” бяха отличени с първа награда в категорията „Опазване на кукерската традиция” от журито.   \r\n„Любомир Христов, кмет на община Шумен:„Скъпата поддръжка на пътищата до кварталите е непосилна за общинския бюджет“, пише вестникът. Кметът на община Шумен Любомир Христов отправил запитване до АПИ колко ще струва на кметството ни поддръжката на пътищата от областния център до кварталите. Това той направил след създалото се напрежение сред жителите на шуменските квартали “Макак” и “Мътница”, разбрали че от за да пътуват до Шумен с автомобилите си, те вече трябвало да закупуват винетки. Според Христов и досега се изисквало закупуването на стикери, но имало негласно споразумение да не се глобяват шофьорите за липсата им в тези участъци. За подобен ангажимент в момента отговорност никой не желаел да поеме. Пред журналисти вчера градоначалникът обяви, че получил обобщена информация, а точната щял да я има до няколко дни от АПИ.  \r\n„Актьорите Милен Димитров и Мария Григорова извън шуменската трупа“, е друг акцент от страниците на вестника. До месец публката на шуменския Драматично-куклен театър „Васил Друмев“ няма да гледа актьорите Милен Димитров и Мария Григорова в спектаклите на културния институт, защото те вероятно няма да са членове на трупата. „Самотни кучета и котки намериха дом в Германия“, пише изданието. Повечето от животните, които се обгрижват в общинския приют на името на журналиста и природозащитник Тонка Петрова, са намерили нов дом. 145 кучета и 59 котки са изпратени в Германия при осиновителите си.", "date": "2019.01.15", "title": "Преглед на основните теми в шуменския печат"}
{"url": "http://www.focus-news.net/news/2019/01/15/2612265/sofiya-22-godishen-mazh-e-zadarzhan-za-opit-za-vaorazhen-grabezh-v-zavedenie-v-samokov.html", "text": "22-годишен мъж е задържан за опит за въоръжен грабеж в заведение в Самоков. Това съобщиха от  ОДМВР - София . Сигналът в полицията е подаден от управителка на заведение в Самоков, след като непознат мъж насочил към нея пистолет с настояване да му предаде парите от оборота. Жената успяла да излезе навън в търсене на помощ, а нападателят избягал в неизвестна посока. В резултат на незабавно предприетите полицейски действия криминалистите бързо разкрили и задържали извършителя. 22-годишният криминално проявен и осъждан самоковец направил пълни самопризнания и предал доброволно газов пистолет без боеприпаси. По случая е образувано досъдебно производство, пълното документиране продължава.", "date": "2019.01.15", "title": "София: 22-годишен мъж е задържан за опит за въоръжен грабеж в заведение в Самоков"}
{"url": "http://www.focus-news.net/news/2019/01/15/2612264/kmetat-na-sofiya-yordanka-fandakova-izprati-saboleznovatelno-pismo-po-povod-smartta-na-kmeta-na-polskiya-grad-gdansk.html", "text": "Кметът на София Йорданка Фандъкова изпрати съболезнователно писмо по повод загубата на кмета на полския град Гданск. Това съобщиха от пресцентъра на  Столична община . „Позволете ми да изкажа искрените си съболезнования на семейството и близките на кмета на Гданск г-н Павел Адамович и на всички жители на Вашия град за огромната и нелепа загуба“. Това се посочва в писмото, изпратено от кмета Фандъкова. В съболезнованието се казва още: „Запозната съм с амбициозните планове на г-н Адамович за развитието на най-важното полско пристанище, а самия факт, че той печели доверието на гражданите шест поредни мандата са неоспоримо доказателство за личните му и професионални качества. Убедена съм, че неговата солидарност, човечността му и прогресивните му възгледи ще останат в историята на Гданск“.  \r\n„Като кмет и като човек осъждам този необясним варварски акт и Ви уверявам, че в мислите си скърбим заедно с близките на г-н Павел Адамович“, посочва Фандъкова.", "date": "2019.01.15", "title": "Кметът на София Йорданка Фандъкова изпрати съболезнователно писмо по повод смъртта на кмета на полския град Гданск"}
{"url": "http://www.focus-news.net/news/2019/01/15/2612263/sliven-skorostta-na-vyatara-v-grada-dostiga-blizo-40-kmch.html", "text": "Скоростта на вятъра в Сливен достига близо 40 км/ч, съобщи пред  Радио „Фокус“ – Сливен  началникът на общинския отдел „Сигурност и управление при кризи“ инж. Снежана Кънева. \r\nВятърът е пулсиращ и създава усещане за по-студено време. „Имаме готовност за реакция при сигнали от граждани“, посочи Кънева. \r\nЛюдмила ЙОРГОВА", "date": "2019.01.15", "title": "Сливен: Скоростта на вятъра в града достига близо 40 км/ч"}
{"url": "http://www.focus-news.net/news/2019/01/15/2612267/sergey-stanishev-pes-gerb-e-v-otstaplenie-bsp-ima-realni-vazmozhnosti-da-nadskochi-elektorata-si-na-mestnite-izbori.html", "text": "ГЕРБ е в отстъпление. БСП има реални възможности да надскочи електората си на местните избори. Това каза на брифинг лидерът на ПЕС Сергей Станишев в отговор на въпрос какви са шансовете на БСП да спечели местните избори, предаде репортер на  Агенция „Фокус“ . Попитан за шансовете на БСП да спечели местния вот в София, Станишев посочи: „В София има умора от сегашното управление и реални промени. Ако БСП намери подходяща кандидатура, може да се постигне успех“.  \r\nВ отговор на въпрос, ако беше премиер, коя оферта за изтребител би избрал, лидерът на ПЕС коментира: „Не мога да заема категорична позиция, нямам достатъчно обективна информация. Очевидно, че решението е политическо. Трябва да се отчитат и чисто бойни параметри, и финансови“. „Създава се впечатление, че се прави театър“, каза още той.  \r\nБиляна ИВАНОВА", "date": "2019.01.15", "title": "Сергей Станишев, ПЕС: ГЕРБ е в отстъпление - БСП има реални възможности да надскочи електората си на местните избори"}
{"url": "http://www.focus-news.net/news/2019/01/15/2612271/sofiya-uchenitsi-sa-nanesli-poboy-na-17-godishno-momiche-v-samokov.html", "text": "Ученици са нанесли побой на 17-годишно момиче в Самоков. Това съобщиха от  ОДМВР - София . Сигналът в полицията е подаден от пострадалото момиче. То съобщило за нанесен му побой в района на учебно заведение в Самоков. В хода на проведените оперативно-издирвателни действия полицейските служители установили, че извършители на деянието са 14-годишни ученици - момче и момиче от село Доспей, които впоследствие признали за стореното. В Районната прокуратура в Самоков са изпратени материали от извършената проверка по случая с мнение за прилагане на възпитателни мерки по чл. 61, ал.1 т НК.", "date": "2019.01.15", "title": "София: Ученици са нанесли побой на 17-годишно момиче в Самоков"}
{"url": "http://www.focus-news.net/news/2019/01/15/2612274/silistra-dnite-ot-16-do-20-yanuari-v-obshtinata-se-obyavyavat-za-neuchebni.html", "text": "Дните от 16 до 20 януари включително се обявяват за неучебни със заповед на кмета на Община Силистра, за всички училища и центрове за подкрепа. Това съобщиха от  Общината . Учебните занятия на територията на общината ще бъдат възобновени на 21 януари. Заповедта не се отнася за детските градини и ясли.", "date": "2019.01.15", "title": "Силистра: Дните от 16 до 20 януари в общината се обявяват за неучебни"}
{"url": "http://www.focus-news.net/news/2019/01/15/2612268/veliko-tarnovo-5-000-leva-za-nova-staya-grupova-terapiya-sabra-tsentarat-za-sotsialna-rehabilitatsiya-i-integratsiya-v-svishtov-po-vreme-na-blagotvoritelna-aktsiya.html", "text": "5 000 лева за нова стая групова терапия събра Центърът за социална рехабилитация и интеграция в Свищов по време на благотворителна акция през декември. Ремонтите започнаха, въпреки че за тях са нужни много повече средства, съобщи в предаването  „Добре дошли в Свищов“  на  Радио „Фокус“ – Велико Търново  директорът на социалния център Десислава Йорданова. Дейностите извършва местна фирма. „Парите, които са ни необходими за кабинета за групова работа, са около 16 000 лева – за ремонта. Отделно ни трябват средства за монтиране и купуване на климатик, както и за интерактивна стена“, посочи още Десислава Йорданова. Тя благодари на всички дарители и спомоществователи, които са участвали в кампанията, както и на фирмата, която е започнала ремонта, без цялата сума да е на лице. „Надявам в най-скоро време да успеем да набавим парите и да се изпълним на изпълнителя“, каза още директорът на Центъра за социална рехабилитация и интеграция в Свищов. \r\nНовата стая ще се намира в безвъзмездно предоставено от Община Свищов помещение, което е близо до сградата на центъра. \r\nНабирането на пари продължава и всеки, който иска да помогне, може да се свърже със служителите на социалната структура. \r\nЛуиза ТРАНЧЕВА", "date": "2019.01.15", "title": "Велико Търново: 5 000 лева за нова стая групова терапия събра Центърът за социална рехабилитация и интеграция в Свищов по време на благотворителна акция"}
{"url": "http://www.focus-news.net/news/2019/01/15/2612272/sergey-stanishev-pes-prezidentat-rumen-radev-e-dostatachno-samostoyatelen-i-kritichen-kam-pravitelstvoto.html", "text": "Президентът се държи като президент, който има характер, достатъчно самостоятелен и критичен е към правителството. Това каза на брифинг лидерът на ПЕС Сергей Станишев в отговор на въпрос как оценява ролята на президента Румен Радев досега, предаде репортер на  Агенция „Фокус“ . „Това е нормално и позитивно“, посочи той. „Президентът няма силна институционална тежест в България по Конституция, но има огромен морален авторитет и го използва“, обясни Станишев. „Президентът не може да играе ролята на опозиция“, коментира той. „Доколкото знам е най-популярният български държавник, заедно с омбудсмана. Това е някаква оценка от гражданите“, каза още лидерът на ПЕС. \r\nБиляна ИВАНОВА", "date": "2019.01.15", "title": "Сергей Станишев, ПЕС: Президентът Румен Радев е достатъчно самостоятелен и критичен към правителството"}
{"url": "http://www.focus-news.net/news/2019/01/15/2612266/georgi-svilenski-bsp-vnasyame-signal-v-ek-za-kontsesiyata-na-letishte-sofiya.html", "text": "Внасяме сигнал в ЕК за концесията на летище „София“. Това каза заместник-председателят на ПГ на „БСП за България“ Георги Свиленски по време на пресконференция, предаде репортер на  Агенция „Фокус“ . „Първата тема, с която искаме да ви запознаем е прословутата концесия на летище „София“, която както знаете всички срокът беше продължен за четвърти или пети пореден път. В момента срокът за подаване на документи е 5 февруари. Какво предприемаме ние? Внасяме сигнал до ЕК, изготвен от нашите експерти специалисти и юристи“, заяви зам.-председателят на ПГ на „БСП за България“ и обясни, че мотивите са 28 страници. Според него първото и най-основно нарушение е аргументът за предоставяне на държавна помощ. По думите му в радиус на 100 км от летището никой друг концесионер, било то частна, българска или чужда фирма, или държавната фирма, или друго държавно предприятие, няма право с участието на държавата или самостоятелно да изгражда летище. Свиленски коментира, че това дава предимство на бъдещия концесионер. \r\nДеница КИТАНОВА", "date": "2019.01.15", "title": "Георги Свиленски, БСП: Внасяме сигнал в ЕК за концесията на летище „София“"}
{"url": "http://www.focus-news.net/news/2019/01/15/2612278/sofiya-62-godishen-mazh-e-zadarzhan-za-ubiystvo-na-kuche-v-selo-lukovo.html", "text": "62-годишен мъж от София е задържан за убийство на куче в село Луково. Това съобщиха от  ОДМВР – София . Сигналът е получен около 8.20 часа на 14 януари 2019 г. от жена, която съобщила, че кучето ѝ е било убито в двора на вилата ѝ в село Луково. Служители на РУ - Своге извършили оглед на местопроизшествието и установили, че завързаният със синджир пудел е умъртвен чрез нанасяне на удари с остър предмет в областта на врата. Полицаите предприели незабавни издирвателни действия, в резултат на които установили и задържали извършителя на престъплението. 62-годишният мъж направил пълни самопризнания и предал доброволно инструмента, с който е причинил смъртта на животното. Срещу него е започнато бързо производство за извършено престъпление.", "date": "2019.01.15", "title": "София: 62-годишен мъж е задържан за убийство на куче в село Луково"}
{"url": "http://www.focus-news.net/news/2019/01/15/2612273/kathimerini-nezavisim-deputat-se-prisaedini-kam-partiyata-na-panos-kamenos.html", "text": "В навечерието на вота на доверие към правителството на премиера Алексис Ципрас, дебатите за който вече започнаха в парламента в Атина, независимият депутат Аристис Фокас обяви, че се присъединява към редиците на партията „Независими гърци“ (АНЕЛ), съобщава електронното издание на водещия атински ежедневник  Kathimerini . \r\n„Отсега нататък се включим в борбата с АНЕЛ\", обяви Фокас пред журналисти пред парламента. До него в онзи момент е стоял лидера на „Независими гърци“ Панос Каменос. „Особено съм доволен, че той отговори на патриотичния призив да обединим силите си и да се противопоставим на правителството и опозицията”, заяви на свой ред Каменос. \r\nОт редакцията припомнят, че по-рано Фокас бе депутат от „Съюза на центристите“. Тереза Герова", "date": "2019.01.15", "title": "Kathimerini: Независим депутат се присъедини към партията на Панос Каменос"}
{"url": "http://www.focus-news.net/news/2019/01/15/2612269/direktorat-na-darzhavniya-vestnik-na-makedoniya-martin-kostovski-ne-az-georgi-ivanov-narushi-konstitutsiyata.html", "text": "Директорът на Държавния вестник на Република Македония Мартин Костовски направи изявление пред скопската медия   „Лидер“ , в което подчерта, че не той, а държавният глава Георги Иванов е нарушил Конституцията, като е отказал да подпише Закона за официалната употреба на езиците. Актът бе публикуван във вторник в печатния орган, след като в понеделник вечер председателят на парламента Талат Джафери го подписа.  \r\n„Иванов наруши Конституцията, като не подписа закона, не аз. Ето защо не чувствам никаква отговорност. Ние допълнихме защо законът бе обявен с подпис от Талат Джафери“, обясни Костовски. \r\nПо случая реагира опозиционната ВМРО-ДПМНЕ.   \r\n„Предупреждаваме директора на Държавен вестник Мартин Костовски, че публикуването на Закона за езиците в Държавен вестник е престъпление, което не е остаряло и присъдата за което  е лишаване от свобода, за която носи отговорност пряко директорът на Държавен вестник, а след това и от всички участващи. Всички участници ще бъдат отговорни за нарушаване на законите и процедурите при приемането на същите закони“, гласи изявлението на ВМРО-ДПМНЕ. \r\nПравните експерти твърдят, че Костовски може да бъде подведен под отговорност заради злоупотреба със служебно положение, подправяне на документи и няколко други престъпления. Според тях Костовски може да влезе в затвора за дълъг период от време.  \r\nДиректорът на Държавен вестник се смята за близък до вътрешния министър Оливер Спасовски. Той бе назначен на поста преди 18 месеца, припомня медията. Тереза Герова", "date": "2019.01.15", "title": "Директорът на Държавния вестник на Македония Мартин Костовски: Не аз, Георги Иванов наруши Конституцията"}
{"url": "http://www.focus-news.net/news/2019/01/15/2612280/sport-holandiya-i-polsha-shte-badat-domakini-na-svetovnoto-parvenstvo-po-voleybol-prez-2022-ra-godina.html", "text": "Холандия и Полша ще бъдат домакини на световното първенство по волейбол за жени през 2022-ра година. Така и двата Мондиала ще бъдат организирани от европейски държави - през ноември миналата година, по време на световния конгрес на Международната федерация в Канкун бе анонсирано, че домакин на шампионата на планетата при мъжете ще бъде Русия. \r\nДомакини на последното световно първенство при силния пол бяха България и Италия. Титлата спечели Полша. При жените шампионатът се проведе в Япония.", "date": "2019.01.15", "title": "Спорт: Холандия и Полша ще бъдат домакини на Световното първенство по волейбол през 2022-ра година"}
{"url": "http://www.focus-news.net/news/2019/01/15/2612270/georgi-svilenski-bsp-izprashtame-pismo-do-premiera-borisov-nezabavno-da-spre-kontsesiyata-za-letishte-sofiya-do-proiznasyane-na-ek-po-nashiya-signal.html", "text": "Изпращаме писмо до премиера Борисов незабавно да спре концесията за Летище „София“ до произнасяне на ЕК дали има държавна помощ спрямо бъдещия концесионер. Това каза заместник-председателят на ПГ на „БСП за България“ Георги Свиленски по време на пресконференция, предаде репортер на  Агенция „Фокус“ . Според него няма значение дали спирането на концесията ще е пето или шесто. „С тази концесия според нас народните представители, експертите, юристите по-важно се нарушава правото на ЕС“, каза Свиленски. Той посочи, че БСП изпраща сигнала в ЕК и чака комисията да се произнесе.  \r\nДеница КИТАНОВА", "date": "2019.01.15", "title": "Георги Свиленски, БСП: Изпращаме писмо до премиера Борисов незабавно да спре концесията за Летище „София“  до произнасяне на ЕК по нашия сигнал"}
{"url": "http://www.focus-news.net/news/2019/01/15/2612275/mon-v-143-uchilishta-i-detski-gradini-v-stranata-uchebniyat-protses-e-preustanoven-pred-obyavyavane-na-gripna-epidemiya-sa-oblastite-yambol-pernik-i-pazardzhik.html", "text": "В 143 училища и детски градини в страната учебният процес е преустановен. Това съобщиха от пресцентъра на  Министерството на образованието и науката . Заради висока заболеваемост от грип в 137 училища в Бургаска област днес няма да има учебни занятия. \r\nВ три училища в област Пловдив няма да се учи заради влошени метеорологични условия. Това са ПГ по икономика „Тодор Г. Влайков\" и ОУ „Христо Г. Данов\" в село Клисура. В ПГ „Ген. Вл. Заимов\" Сопот днес няма занятия поради силен вятър и ниски температури в сградата. \r\nЛоши метеорологични условия са причина в две учебни заведения в Кюстендилска област също да няма учебен процес - ОУ „Хр. Ботев\" и ДГ „Р. Княгиня\" в община Невестино. \r\nНе се провеждат занятия и в ДГ „Детелина\" в село Черно поле, община Ружинци, Видинска област. \r\nОт 16 до 18 януари включително училищата в област Стара Загора, област Шумен и община Силистра ще бъдат в грипна ваканция.  \r\nПред обявяване на грипна епидемия са областите Ямбол, Перник и Пазарджик.", "date": "2019.01.15", "title": "МОН: В 143 училища и детски градини в страната учебният процес е преустановен, пред обявяване на грипна епидемия са областите Ямбол, Перник и Пазарджик"}
{"url": "http://www.focus-news.net/news/2019/01/15/2612279/plovdiv-silen-vyatar-e-saboril-pokriva-na-hei-v-karlovo-v-sopot-sa-naneseni-porazheniya-po-sgradata-na-gimnaziya-gen-vladimir-zaimov.html", "text": "Силен вятър е съборил покрива на сградата на ХЕИ в Карлово. В Сопот са нанесени поражения по сградата на професионална гимназия „Ген. Владимир Заимов“. Това съобщи за  Радио „Фокус” - Пловдив  зам.-кметът на Карлово Стойо Карагенски. Евакуирани са учениците от гимназията. Няма пострадали хора. „В Карлово има обърнати съдове за смет и контейнери, също. Има и обърнат метален електрически стълб”, каза Карагенски. От сутринта е имало и прекъсване на електроснабдяването, което вече е възстановено. Без ток е била и сградата на Общината. Общинска комисия вече описва щетите и ще се търси финансиране за възстановяването им. \r\nОт Община Карлово предупреждават гражданите да внимават за падащи клони и летящи от терасите предмети.  \r\nЦветана ТОНЧЕВА", "date": "2019.01.15", "title": "Пловдив: Силен вятър е съборил покрива на ХЕИ в Карлово, в Сопот са нанесени поражения по сградата на гимназия „Ген. Владимир Заимов“"}
{"url": "http://www.focus-news.net/news/2019/01/15/2612281/d-r-reni-kiryakova-rzi-razgrad-zasega-zabolevaemostta-v-regiona-e-dalech-ot-epidemichni-stoynosti.html", "text": "Засега заболеваемостта в Разград и региона е далеч от епидемични стойности. Това каза пред  Радио „Фокус“ - Шумен  д-р Рени Кирякова от Регионална здравна инспекция (РЗИ) - Разград. За миналата седмица заболеваемостта е била 99,14 на 10 000 души население, по-ниска от средната за страната, която е 147,57 на 10 000. „Нивата на този етап са ниски, предепидемичен период обявяваме при достигане на стойност 125 ,92 на 10 000, а грипна епидемия - при 154,11 на 10 000“, посочиза д-р Кирякова.  \r\nНай-много заболели към момента има в  групите 5-14 и  30-64 години- по 11 души, 7 болни  има в групата от 0 до 4 години, от 15 до 29 години има две лица, няма болни в групата над 65 години. За лабораторно изследване са били изпратени пет проби, като няма положителни за грип резултати. От учебните заведения и от Регионалния инспекторат по образованието не е съобавано завишаване на броя на отсъстващите поради заболяване учащи. Продължава ежедневното проследяване на нивата на заболеваемостта в региона. \r\nИвелина ИВАНОВА", "date": "2019.01.15", "title": "Д-р Рени Кирякова, РЗИ - Разград: Засега заболеваемостта в региона е далеч от епидемични стойности"}
{"url": "http://www.focus-news.net/news/2019/01/15/2612276/elena-yoncheva-bsp-pitam-upravlyavashtite-litseto-zad-ginka-varbakova-sashtoto-li-e-s-tova-zad-avtomagistrali.html", "text": "Питам управляващите лицето, което стои зад Гинка Върбакова, същото ли е, което стои зад „Автомагистрали“. Това каза говорителят на ПГ на „БСП за България“ Елена Йончева по време на пресконференция, предаде репортер на  Агенция „Фокус“ . Тя обясни, че става въпрос за схема за голямото ужилване на българския данъкоплатец, която е започнала преди Нова година и която в момента е в действие. Йончева обърна внимание на информацията, че директорът на „Автомагистрали“ Стоян Беличев е бил съдружник с членове на семейство Върбакови, със Славчо Върбаков. „Разбира се, може да е чисто съвпадение, но нека ни кажат, че това е случайност“, обърна се Елена Йончева към управляващите.  \r\nДеница КИТАНОВА", "date": "2019.01.15", "title": "Елена Йончева, БСП: Питам управляващите лицето зад Гинка Върбакова същото ли е с това зад „Автомагистрали“"}
{"url": "http://www.focus-news.net/news/2019/01/15/2612277/afp-turtsiya-shte-sazdade-zona-za-sigurnost-v-siriya-po-predlozhenie-na-donald-tramp.html", "text": "Държавният глава на Турция Реджеп Тайип Ердоган обяви създаването на спорна „зона за сигурност“ в северната част на Сирия, предложена от президента на САЩ Доналд Тръмп, предава  AFP  reported. \r\nЕрдоган поясни, че е провел „доста положителен\" телефонен разговор с Тръмп в понеделник, където е потвърдил, че „зоната за сигурност по протежение на сирийската граница... ще бъде създадена от нас\". Тереза Герова", "date": "2019.01.15", "title": "AFP: Турция ще създаде „зона за сигурност“ в Сирия по предложение на Доналд Тръмп"}
{"url": "http://www.focus-news.net/news/2019/01/15/2612282/sofiya-politsiyata-razsledva-sluchay-na-ubito-kuche-ot-poroda-kangal-v-mestnostta-bombeto.html", "text": "Полицията разследва случай на убито куче от порода кангал в местността Бомбето. Това съобщиха от  ОДМВР – София . Сигналът убитото животно е получен около 19.00 часа на 13 януари в РУ - Ботевград. Жител на село Новачене е съобщил, че кучето му от порода кангал е намерено убито в местността Бомбето. Полицейски екип извършил оглед на местопроизшествието в присъствието на ветеринарен лекар. Разследването продължава в рамките на образуваното по случая досъдебно производство.", "date": "2019.01.15", "title": "София: Полицията разследва случай на убито куче от порода кангал в местността Бомбето"}
{"url": "http://www.focus-news.net/news/2019/01/15/2612288/shumen-snyag-vali-v-oblastta-patnite-nastilki-sa-mokri.html", "text": "Сняг вали в област Шумен, пътните настилки са мокри. Това съобщи за  Радио „Фокус“ - Шумен  дежурният в Областно пътно управление. Техника за обработка на пътищата е на терен. Снежната покривка е под 1 см. Температурата на въздуха е от минус 1 до 0 градуса. В северната част на региона има заледени места, които се обработват. Движението се извършва нормално при зимни условия. Времето остава ветровито, но средната скорост на вятъра вече е 7-8 м/сек, докато сутринта беше 10-11 м/сек. \r\nИвелина ИВАНОВА", "date": "2019.01.15", "title": "Шумен: Сняг вали в областта, пътните настилки са мокри"}
{"url": "http://www.focus-news.net/news/2019/01/15/2612287/burgas-nad-30-000-lv-sa-otkriti-v-bagazha-na-agresiven-shofyor-na-mitnicheski-punkt-malko-tarnovo-parite-sa-nedeklarirani.html", "text": "Недекларирани парични средства в размер на 30 305 лева иззеха митническите служители на Митнически пункт „Малко Търново“ при проверка на напускащ страната автомобил с марка „Порше Кайен“, управляван от датски гражданин. Това съобщиха от пресцентъра на  Агенция „Митници“ . Автомобилът е пристигнал на митническия пункт към 23.00 часа на 10 януари 2019 г. в посока от България към Турция. Шофьорът е пътувал сам. Той е заявил пред митническите служители, че няма нищо за деклариране. При последвалата митническа проверка, митническите служители откриват в ръчната чанта на шофьора недекларирани 25 250 лева и 2585 евро в различни купюри с обща левова равностойност 30 305 лв. \r\nПри откриването на контрабандно пренасяните парични средства, шофьорът е проявил агресивно поведение към митническите служители с крясъци, блъскане на врати на автомобила и опит за нападение на митнически служител. Проявил е неподчинение и агресия и към оказалите съдействие служители на Гранично полицейско управление „Малко Търново“, поради което е задържан в РПУ - Малко Търново и срещу него е образувано досъдебно производство, под надзора на Районна прокуратура - Малко Търново. \r\nНедекларираните парични средства в размер на 30 305 лева са иззети от митническите служители. Срещу датския гражданин, с адресна регистрация в България, са съставени два акта - за нарушение на Валутния закон и за нарушение на Закона за митниците за противопоставянето на митническите органи при изпълнение на служебните им задължения.", "date": "2019.01.15", "title": "Бургас: Над 30 000 лв. са открити в багажа на агресивен шофьор на Митнически пункт „Малко Търново“, парите са недекларирани"}
{"url": "http://www.focus-news.net/news/2019/01/15/2612283/stara-zagora-na-goreshtiya-telefon-na-obshtinata-sa-registrirani-signali-za-naneseni-shteti-ot-burniya-vyatar.html", "text": "На безплатния „горещ телефон“ на Общината - 0800 157 37, са регистрирани сигнали за нанесени щети от бурния вятър. Това съобщиха от пресцентъра на  Община Стара Загора . Граждани са информирали за компрометирани конструкции на рекламни съоръжения – в района на чешмата в кв. „Три чучура“, на влизане в Стара Загора от Казанлък, както и по бул. „Св. Отец Паисий“. Съобщено е още и за съборено оградно пано на строителен обект върху тротоар на бул. „Св. Отец Паисий“.  \r\nПаднали са задните стъкла на автобусна спирка на бул. „Славянски“. При извършената проверка е установено, че едно от тях е счупено. Няма опасност за гражданите. Направен е снимков материал и докладна записка.  \r\nНационалният институт по метеорология и хидрология обяви за 15 януари жълт код за силен вятър в цяла България. Според прогнозата, в област Стара Загора духа силен и временно бурен северозападен вятър с пориви до 20 - 24 m/s.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. Призовават се гражданите да бъдат внимателни, както и да обезопасят незакрепени добре предмети на тераси и прозорци на жилища и офиси.", "date": "2019.01.15", "title": "Стара Загора: На „горещия телефон“ на Общината са регистрирани сигнали за нанесени щети от бурния вятър"}
{"url": "http://www.focus-news.net/news/2019/01/15/2612285/elena-yoncheva-bsp-shemata-za-golyamoto-uzhilvane-na-balgarskiya-danakoplatets-e-na-pat-da-se-realizira-v-pet-stapki.html", "text": "Схемата за голямото ужилване на българския данъкоплатец е на път да се реализира в пет стъпки. Това каза говорителят на ПГ на „БСП за България“ Елена Йончева по време на пресконференция, предаде репортер на  Агенция „Фокус“ .  По думите ѝ тази схема за ужилване на българския данъкоплатец се прилага в момент, в който България е обвинена за това, че корупцията, големите далавери и кражби са не просто във висшите етажи на властта, а са свързани с големите инфраструктурни проекти. „А големите инфраструктурни проекти – това са пътищата“, допълни говорителят на БСП. „В края на миналата година правителството отдели 1,350 млрд. лв. за строителството на 134 км магистрала. Бих искала да ви кажа, че става дума за грабеж, за голямо ужилване на българския избирател, данъкоплатец. Схема, която е на път да се реализира в пет стъпки. Първа стъпка, правителството дава 1,350 млрд. лв. без одобрение на парламента, без обществена поръчка. За 134 км магистрала „Хемус“. Това се прави без да има работен проект, такава практика в Европа не съществува. Това означава, че тази цена е хвърчаща, защото всеки терен е уникален. Разговорите, които имахме със специалисти, с пътни строители са категорични, че става дума за хвърчаща цена и когато говорим за такава огромна сума и за средства на данъкоплатец, не е възможно ценообразуване без работен проект. Втора стъпка от схемата за голямото ужилване на българския данъкоплатец. За да бъде извършена тази схема, трябва да се наеме държавна фирма, но условието е тя да няма капацитета да извършва подобно строителство, да се използва като черна кутия, чрез която да бъдат разпределени тези 1,350 млрд. лв. на съответните предварително избрани фирми. Кои са тези фирми може да видите, ако погледнете кои фирми извадиха своята строителна техника на 12 декември на „Цариградско шосе“, коментира още Йончева. По думите ѝ третата стъпка е да се избере конкретна държавна фирма. Говорителят на БСП поясни, че става въпрос за „Автомагистрали“. „Държавното дружество не извършва строителна дейност, не разполага със строителна техника, с експертен потенциал, със строителна база“, коментира Йончева. Тя обърна внимание, че лятно време от дружеството косят трева, чистят водостоци, а зимата извършват снегопочистване, както и дребни ремонти. „Четвърта стъпка от голямото ужилване е „Автомагистрали“ да не обяви обществена поръчка, а да раздаде тези средства 1,350 млрд. лв. чрез рамкови договори. Пета стъпка от реализацията на голямото ужилване – за да се направи тази схема, е необходимо да имате доверен човек в държавната фирма „Автомагистрали“. В средата на 2017 г. за изпълнителен директор е избран Стоян Фьодоров Беличев. Г-н Беличев е бил съдружник с членове на семейство на Върбакови“, допълни още Йончева. \r\nДеница КИТАНОВА", "date": "2019.01.15", "title": "Елена Йончева, БСП: Схемата за голямото ужилване на българския данъкоплатец е на път да се реализира в пет стъпки"}
{"url": "http://www.focus-news.net/news/2019/01/15/2612291/haskovo-nezakonni-zlatni-nakiti-za-nad-100-000-leva-sa-zadarzhani-na-mitnicheski-punkt-kapitan-andreevo.html", "text": "Незаконни златни накити за над 100 000 лева са задържани на Митнически пункт „Капитан Андреево“. Това съобщиха от пресцентъра на  Агенция „Митници“ . На 10 януари на трасе „Входящи автомобили и автобуси“ на „Капитан Андреево“ пристигнал лек автомобил „Ауди“ с чужда регистрация, влизащ в страната от Турция. В автомобила, който е отклонен за проверка, пътували съпрузи, които заявили, че не пренасят нищо за деклариране. При проверката на митническите служители е установено, че в дамската чанта и в джоба на връхната дреха на жената са укрити 42 накита от жълт метал - пръстени, медальони, гривни, синджири, обици и монети. Според експертизата на вещото лице откритите бижута с общо тегло 1550 грама са златни и са на стойност 106 272 лева. Те са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор от Териториален отдел „Митническо разузнаване и разследване - Южна морска“, под надзора на Окръжна прокуратура Хасково. \r\nНа 13 януари при проверка на лек автомобил, влизащ в страната от Турция, митническите служители откриват в несесер, увит в одеяло, близо 400 грама златни накити и монети. Накитите са задържани, а на нарушителя, австрийски гражданин е съставен акт по Валутния закон. В новогодишната нощ бе предотвратена контрабанда на над 2.5 килограма контрабандни златни изделия и накити,  открити при проверка на лек автомобил. Златото е открито в джобове в дрехите на  шофьора, поставени в кутии в различни чанти с лични вещи. По случая е образувано досъдебно производство", "date": "2019.01.15", "title": "Хасково: Незаконни златни накити за над 100 000 лева са задържани на Митнически пункт „Капитан Андреево“"}
{"url": "http://www.focus-news.net/news/2019/01/15/2612284/kap-zhivko-petrov-morska-administratsiya-burgas-na-tankera-badr-lipsvaha-sertifitsirani-sistemi-za-bezopasnost-za-i-opazvane-na-okolnata-sreda-koeto-dade-osnovanie-za-vrashtaneto-mu.html", "text": "На танкера „Бадр“ липсваха сертифицирани системи за безопасност за и опазване на околната среда, което ми даде основание да издам разпореждане за връщането му. Това каза по време на брифинг по повод връщането на танкера „Бадр“ на пристанище „Бургас“ кап. Живко Петров, директор на „Морска администрация“ – Бургас, предаде репортер на  Радио „Фокус“ – Бургас . По думите му, след като корабът е отплавал, е трябвало по разрешение на Панама и по заявка на корабособственика е трябвало да извърши еднократен преход до пристанище Тузла в Мраморно море. „Корабът не извърши този преход, а остана в изключителната икономическа зона на България“, отбеляза кап. Петров и добави, че след издаване на съответното разпореждане към капитана и корабособственика, корабът е бил върнат обратно в корабен район № 4, където се намира понастоящем. „Оттук нататък корабът остава тук, докато получи документи от администрацията на флага и е готов за експлоатация, не може да се посочи срок за това“, каза още кап. Петров. По думите му корабът престоява на българското пристанище от октомври 2017 г. \r\nМария ПОПЧЕВА", "date": "2019.01.15", "title": "Кап. Живко Петров, „Морска администрация“ – Бургас: На танкера „Бадр“ липсваха сертифицирани системи за безопасност за и опазване на околната среда, което даде основание за връщането му"}
{"url": "http://www.focus-news.net/news/2019/01/15/2612293/varna-apelativniyat-sad-namali-razmera-na-parichnata-garantsiya-na-inspektora-ot-varnenskiya-zatvor-razsledvan-za-podkup.html", "text": "Апелативният съд намали размера на паричната гаранция на инспектора от варненския затвор, разследван за подкуп. Това съобщиха от пресцентъра на  Апелативен съд - Варна . На въззивен контрол пред Варненския апелативен съд бе определение на Окръжен съд – Варна, с което е била изменена от „Домашен арест“ в „Парична гаранция“ от 5000 лева мярката за неотклонение на инспектора по социална дейност и възпитателна работа от затвора във Варна Явор Д., разследван затова, че поискал и получил подкуп, за да извърши действия по служба. \r\nСъставът на въззивната апелативна инстанция измени определението на Окръжен съд – Варна и намали размера на паричната гаранция на 1500 лева със следните основания. В материалите по делото Съдът не намери каквито и да са доказателства, че има реална опасност обвиняемият да се укрие или да извърши престъпление. В хода на следствените действия са разпитани повече от 20 лица, лишени от свобода. Според защитата техните показания разколебават обоснованото предположение, че Явор Д. е извършител на престъплението, за което е привлечен като обвиняем, но Съдът намира, че на този етап само и единствено прокуратурата има компетентността да измени обвинението или да промени квалификацията. Апелативен съд – Варна споделя аргументите на първата съдебна инстанция, че продължава да е налично обоснованото предположение за съпричастието на обвиняемия към повдигнатото обвинение. В настоящия момент обаче „Домашният арест“ е неефективна мярка за неотклонение и правилно Съдът е изменил процесуалната мярка за принуда в „Парична гаранция“. \r\nЗа да намали размера ѝ от 5000 на 1500 лв. Апелативният съд прецени обстоятелствата, свързани със семейното положение на обвиняемия, който има три деца, съпруга и родител, за когото полага грижи. По делото има данни за крайно ниския доход на съпругата на Явор. Факт е, че той не работи от близо 5 месеца, след като беше освободен от работа. Като съобрази всички тези обстоятелства, Варненският апелативен съд намали размера на гаранцията в пари на 1500 лв. \r\nИнспекторът е с мярка „Домашен арест“ от края на месец август 2018 година, когато му е било повдигнато обвинение за създадена организация и престъпна схема за получаване на парични средства от лица, изтърпяващи различни по размер наказания в Затвор - Варна. Професионалните задължения на обвиняемия са били превъзпитание на затворниците, подпомагане на тяхната ресоциализация и коригиране на поведението им. Според повдигнатото обвинение той се облагодетелствал финансово, за да извършва действия по служба, свързани с правното положение на лишени от свобода. Затворниците заплащали за предстоящите действия на инспектора чрез парични преводи към цивилно лице, свързано с лишен от свобода и привлечен като съучастник и помагач на обвиняемия.  \r\nОпределението на Апелативен съд – Варна, с което се намалява размера на паричната гаранция от 5000 на 1500 лв., взета спрямо бившия инспектор социална дейност и възпитателна работа от Затвора – Варна Явор Д., разследван за подкуп е окончателно.", "date": "2019.01.15", "title": "Варна: Апелативният съд намали размера на паричната гаранция на инспектора от варненския затвор, разследван за подкуп"}
{"url": "http://www.focus-news.net/news/2019/01/15/2612294/shumen-dvizhenieto-se-osashtestvyava-v-edna-lenta-po-pat--7-hitrino-izgrev-v-rayona-na-venets-poradi-patnotransportno-proizshestvie.html", "text": "Движението се осъществява в една лента по път І-7 Хитрино - Изгрев в района на Венец поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.01.15", "title": "Шумен: Движението се осъществява в една лента по път І-7 Хитрино - Изгрев в района на Венец поради пътнотранспортно произшествие"}
{"url": "http://www.focus-news.net/news/2019/01/15/2612289/dimitar-danchev-bsp-ne-sa-li-opit-za-skrito-vazlagane-na-obshtestvena-porachka-dogovorite-s-firmite-predostavyashti-tehnika-na-avtomagistrali-za-hemus.html", "text": "Не са ли опит за скрито възлагане на обществена поръчка договорите с фирмите, предоставящи техника на „Автомагистрали“ за „Хемус“? Това попита народният представител от ПГ на „БСП за България“ Димитър Данчев по време на пресконференция, предаде репортер на  Агенция „Фокус“ . „Вчера министър Аврамова ни уведоми, че има сключени договори с фирми, които трябва да предоставят определена техника на „Автомагистрали“ за изпълнение на съответната дейност по строителство на отделните отсечки на автомагистрала „Хемус“, коментира Данчев. По думите му въпросът, който БСП задава, е тези сключени договори не представляват ли опит за скрито възлагане на обществена поръчка. „Задавам си въпроса какво прави една фирма, когато предостави на друга такава всички свои работници и цялата своя налична техника. Може ли тя да извършва друга дейност или всъщност изпълнява поръчка, възложена от другата фирма, в случая говорим за „Автомагистрали“, попита още Данчев.  \r\nДеница КИТАНОВА", "date": "2019.01.15", "title": "Димитър Данчев, БСП: Не са ли опит за скрито възлагане на обществена поръчка договорите с фирмите, предоставящи техника на „Автомагистрали“ за „Хемус“"}
{"url": "http://www.focus-news.net/news/2019/01/15/2612295/ep-otbelyazvane-v-plenarna-zala-na-20-godishninata-ot-vavezhdaneto-na-evroto.html", "text": "На 1 януари 1999 г. еврото беше пуснато в обращение. За да отбележи 20-годишнината от неговото съществуване, Европейският парламент  ще организира церемония във вторник, съобщават от  пресслужбата на ЕП. \r\nПредседателят на ЕП Антонио Таяни ще открие церемонията, като ще бъде последван от председателя на ЕК Жан-Клод Юнкер, председателя на Европейската централна банка Марио Драги, председателя на Еврогрупата Мариу Сентену, председателя на Комисията по икономически и парични въпроси на ЕП Роберто Гуалтиери и бившия председател на ЕЦК Жан-Клод Трише.", "date": "2019.01.15", "title": "ЕП: Отбелязване в пленарна зала на 20-годишнината от въвеждането на еврото"}
{"url": "http://www.focus-news.net/news/2019/01/15/2612296/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Турция Реджеп Тайип Ердоган обяви създаването на спорна „зона за сигурност“ в северната част на Сирия, предложена от президента на САЩ Доналд Тръмп, предава  AFP  reported. \r\nЕрдоган поясни, че е провел „доста положителен\" телефонен разговор с Тръмп в понеделник, където е потвърдил, че „зоната за сигурност по протежение на сирийската граница... ще бъде създадена от нас\". \r\n***  Спасители са открили тялото на втора жертва на експлозията в жилищна сграда в руския град Шахти, Ростовска област, предизвикана от газова бутилка, предава  TACC , като се позовава на информация от Министерството на извънредните ситуации на Руската федерация. \r\n„Броят на загиналите се увеличи до двама. Намерена е загинала жена“, поясни за агенцията представител на ведомството. \r\nОстава неизвестна съдбата на трима души, които са в неизвестност след инцидента.  \r\nПрипомня се, че след експлозията бяха спасени седем души, включително дете. Евакуирани бяха 140 жители на сградата. \r\n***  В навечерието на вота на доверие към правителството на премиера Алексис Ципрас, дебатите за който вече започнаха в парламента в Атина, независимият депутат Аристис Фокас обяви, че се присъединява към редиците на партията „Независими гърци“ (АНЕЛ), съобщава електронното издание на водещия атински ежедневник  Kathimerini . \r\n„Отсега нататък се включим в борбата с АНЕЛ\", обяви Фокас пред журналисти пред парламента. До него в онзи момент е стоял лидера на „Независими гърци“ Панос Каменос. „Особено съм доволен, че той отговори на патриотичния призив да обединим силите си и да се противопоставим на правителството и опозицията”, заяви на свой ред Каменос. \r\nОт редакцията припомнят, че по-рано Фокас бе депутат от „Съюза на центристите“. \r\n***  Законът за официалната употреба на езиците в Македония е публикуван в Държавен вестник, след като в понеделник председателят на Събранието го изпрати без подпис от президента Георги Иванов, предава излъчващият на албански език скопски телевизионен канал  „Алсат-М“ . \r\nС публикуването му в официалния печатен орган на Република Македония, Законът за езиците влиза в сила. Това означава, че албанският език вече е официален в югозападната ни съседка. \r\n***  Директорът на Държавния вестник на Република Македония Мартин Костовски направи изявление пред скопската медия   „Лидер“ , в което подчерта, че не той, а държавният глава Георги Иванов е нарушил Конституцията, като е отказал да подпише Закона за официалната употреба на езиците. Актът бе публикуван във вторник в печатния орган, след като в понеделник вечер председателят на парламента Талат Джафери го подписа.  \r\n„Иванов наруши Конституцията, като не подписа закона, не аз. Ето защо не чувствам никаква отговорност. Ние допълнихме защо законът бе обявен с подпис от Талат Джафери“, обясни Костовски. \r\nПо случая реагира опозиционната ВМРО-ДПМНЕ.   \r\n„Предупреждаваме директора на Държавен вестник Мартин Костовски, че публикуването на Закона за езиците в Държавен вестник е престъпление, което не е остаряло и присъдата за което  е лишаване от свобода, за която носи отговорност пряко директорът на Държавен вестник, а след това и от всички участващи. Всички участници ще бъдат отговорни за нарушаване на законите и процедурите при приемането на същите закони“, гласи изявлението на ВМРО-ДПМНЕ. \r\nПравните експерти твърдят, че Костовски може да бъде подведен под отговорност заради злоупотреба със служебно положение, подправяне на документи и няколко други престъпления. Според тях Костовски може да влезе в затвора за дълъг период от време.  \r\nДиректорът на Държавен вестник се смята за близък до вътрешния министър Оливер Спасовски. Той бе назначен на поста преди 18 месеца, припомня медията. \r\n***  Членовете на националния екип на Косово за диалога за нормализиране на отношенията със Сърбия увериха, че няма да допуснат грешки в заключителната фаза на процеса, воден под егидата на Европейския съюз, съобщава електронното издание на водещия прищински ежедневник  Epoka e Re .  \r\nПредседателят на парламента Кадри Весели и кметът на Прищина Шпенд Ахмети, двамата ръководители на делегацията, подчертаха, че ще съблюдават Конституцията на Косово и няма да правят сериозни компромиси в Брюксел. Те бяха категорични, че целият процес ще бъде прозрачен за обществото в най-младата държава на Балканите. Лидерите на екипа разкриха плановете за създаването на шест комисии за обсъждане на въпросите, които се очаква да бъдат повдигнати в диалога с Белград. \r\n***  Депутатът от „То Потами“ („Река“) Спирис Данелис ще бъде изключен от партията заради подкрепата, която обеща за правителството на премиера Алексис Ципрас в гласуването на вота на доверие в сряда, съобщава електронното издание на водещия гръцки ежедневник  Kathimerini . Информацията бе потвърдена от говорител на „То Потами“. \r\n„Данелис  е казал на (лидера на партията Ставрос) Теодоракис, че ще подкрепи правителството във вота на доверие. Не може част от „То Потами“ да е в опозицията, а един от депутатуте й – в управляващото мнозинство. Очевидно е, че Данелис ще бъде изключен от „То Потами“, след като нарушава решенията на [партийната] конференция и парламентарната група”, обясни цитира Димитрис Циордас пред Open TV, цитирана от изданието. \r\nВ понеделник Теодоракис  съобщи на Данелис, че партията ще гласува против правителството във вота на доверие, но ще подкрепи Преспанското споразумение, когато то бъде внесено в парламента. \r\n***  Стотици полети от и за ключови летища в Германия са отменени заради предупредителна стачка на служителите по сигурността, припомня националният ежедневник  Die Welt  с коментара, че въздушният трафик в страната ще бъде парализиран. \r\nЗаради стачните действия на практика всеки трети полет от най-голямото летище в Германия – Франкфурт на Майн, няма да бъде изпълнен. Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). \r\nНа летище „Тегел“ в Берлин също бяха отменени полети – най-малко 110. Първоначално бяха засегнати линиите, свързващи федералната германска столица с Франкфурт на Майн, заяви говорителят на летищния оператор Даниел Толксдорф. По-късно се очаква връзката с Мюнхен по въздух също да бъде прекъсната заради стачката.  \r\nНа другото берлинско летище – „Шьонефелд“ няма промени в разписанията. \r\nСъюзът Верди призова служителите по сигурността на летищата в осем германски града да се включат в предупредителната стачка.  \r\nОт редакцията подчертават, че следващият кръг от преговори по исканията на служителите за изравняване и увеличаване на заплатите им е насрочен за 23 януари в Берлин. \r\n***", "date": "2019.01.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/15/2612297/varhovniyat-kasatsionen-sad-potvardi-prisadata-ot-2-g-i-4-mesetsa-zatvor-na-zhenata-koyato-blasna-s-avtomobila-si-politseyski-sluzhitel-v-plovdiv-prez-2017-g.html", "text": "Върховният касационен съд потвърди присъдата от 2 г. и 4 месеца затвор на жената, която блъсна с автомобила си полицейски служител в Пловдив през 2017 г. Това съобщиха от пресцентъра на  Апелативна прокуратура - Пловдив . Катя Л. Тя е обвинена за това, че на 13 май 2017 г. в Пловдив, при управление на моторно превозно средство, е нарушила правилата за движение и по непредпазливост е причинила смъртта на лице с инициали Д. П. Присъдата ѝ от 2 години и 4 месеца „Лишаване от свобода“ трябва да бъде изтърпяна при първоначален „общ“ режим. \r\nВ хода на разследването по случая е установено, че Катя Л. се е движела с превишена скорост в населено място, не е реагирала своевременно на опасността от удар на пострадалия, който бил полицейски служител, и вместо екстрено спиране е предприела смяна на лентата за движение на автомобила, като това са и причините за настъпване на произшествието. \r\nС решението си ВКС потвърждава присъдата и то е изпратено от Прокуратурата за привеждането й в изпълнение.", "date": "2019.01.15", "title": "Върховният касационен съд потвърди присъдата от 2 г. и 4 месеца затвор на жената, която блъсна с автомобила си полицейски служител в Пловдив през 2017 г."}
{"url": "http://www.focus-news.net/news/2019/01/15/2612298/varna-slab-snyag-vali-vav-grada-patnite-nastilki-sa-predimno-mokri.html", "text": "Пътните настилки във Варна са предимно мокри, вали слаб сняг, предаде репортер на  Радио „Фокус“ – Варна . На територията на Варненска област е облачно, но видимостта е добра.  \r\nПо данни на Националния институт по метеорология и хидрология в цялата страна е обявен жълт код за силен вятър. По Черноморието е възможно да духа северно-северозападен вятър с пориви 20-24 м/сек. (8-9 по Бофорт). Максималните температури на въздуха ще са между 1 и 3 градуса. Температурата на морската вода е 5-6 градуса. Вълнението на морето ще бъде 2-3 бала, в открито море - до 4. Към този час няма постъпила информация за отменени полети на летището в града поради метеорологичната обстановка. Пристанището във Варна е отворено за маневриране. Няма данни за постъпили сигнали за инциденти, които да затрудняват движението, по информация от полицията. \r\nБояна АТАНАСОВАц", "date": "2019.01.15", "title": "Варна: Слаб сняг вали във града, пътните настилки са предимно мокри"}
{"url": "http://www.focus-news.net/news/2019/01/15/2612286/dha-operatsiite-za-lov-na-gyulenisti-v-turskata-armiya-sledvat-pedantichno-edna-sled-druga.html", "text": "Едновременно са издадени няколко прокурорски заповеди за задържане на т.нар. „гюленисти” в турските въоръжени сили, а операциите за тяхното залавяне следват една след друга, предаде информационната агенция  ДХА . В ръководената от провинция Коня операция се издирват 50 военнослужещи, от които 32-ма на действителна военна служба, в 31 различни  провинции. Успоредно с това в столицата Анкара са издадени заповеди за задържане на 50 военни на действителна служба в Главното командване на жандармерията, заподозрени като „гюленисти”. В трета операция, ръководена от провинция Мугла, тази сутрин са проведени едновременни претърсвания и обиски в 7 различни провинции за проникването на т.нар. „Терористична организация на гюленистите/Паралелна държавна структура (ФЕТО/ПДС)” в турската армия. В рамките на тази трета операция са издадени заповеди за задържане на 14 действащи военнослужещи и едно цивилно лице, посочва още ДХА.  Георги Димов", "date": "2019.01.15", "title": "ДХА: Операциите за лов на „гюленисти” в турската армия следват педантично една след друга"}
{"url": "http://www.focus-news.net/news/2019/01/15/2612299/afp-harvatski-episkop-prostrelya-lovets.html", "text": "Хърватски епископ случайно простреля и тежко рани мъж, ловувал диви свине, предава  AFP . \r\nЕпископ Виекослав Хузяк е бил на организирано ловно турне в Източна Хърватия, когато е ранил друг ловец в бедрото, съобщиха местните медии. Инцидентът, който се е случил в петък, предизвика нова вълна на критика в социалните медии в преобладаващо католическата страна.  \r\n„Това се случва, когато свещениците, вместо да се придържат към олтара, се сдобият с пушка... Амин!\", коментира един от потребителите във „Фейсбук“. \r\nБеловарско-крижевската епархия заяви в изявление, че „изразява дълбокото си съжаление за случилото се и желае бързо възстановяване на ранения ловец\". Полицията, без да идентифицира епископа, заяви, че „е провела разследване срещу 58-годишен мъж\", който „е стрелял по дива свиня, но е пропуснал и куршумът е ударил 64-годишен мъж\". \r\nПострадалият е хоспитализиран в Загреб със сериозни наранявания, но животът му не е в опасност, съобщи полицията, добавяйки, че ще бъде образувано наказателно дело срещу стрелеца. \r\nСпоред местните медии епископът има репутацията на запален ловец. Тереза Герова", "date": "2019.01.15", "title": "AFP: Хърватски епископ простреля ловец"}
{"url": "http://www.focus-news.net/news/2019/01/15/2612292/georgi-svilenski-bsp-nankov-i-avramova-rano-ili-kasno-shte-si-otidat-no-otgovornostta-na-podpisite-pod-ramkovite-sporazumeniya-za-hemus-shte-ostanat-na-direktora.html", "text": "Нанков и Аврамова рано или късно ще си отидат, но отговорността на подписите под рамковите споразумения за „Хемус“ ще останат на изпълнителния директор. Това каза заместник-председателят на ПГ на „БСП за България“ Георги Свиленски по време на пресконференция, предаде репортер на  Агенция „Фокус“ . „Този директор, и който и да се следва, да знае, че управлението си отива, но отговорността остава и да мисли много добре какво подписва и как се разпорежда с парите на всеки един български гражданин“, каза още Свиленски. Заместник-председателят на ПГ на „БСП за България“ посочи, че не може да разбере кой от двамата дали Петя Аврамова, или Николай Нанков в момента е действащият министър. По думите му през 2014 г. участък от 234 км от автомагистрала „Хемус“ е бил обявен за 1,5 млрд. лв, а сега 100 км по-малко за 1,1 млрд. лв. без  ДДС и 1,3 млрд лв. с ДДС. „Направете си сметката на какви анализи, бази и как е изчисляването. Ние сме наясно, никога не сме казали, че има подизпълнители. Няма подизпълнители. Няма да го намерите никъде и това е проблемът. Проблемът е, че имат рамкови споразумения за пряко възлагане – наемане на техника, работници, като някакви роби ще бъдат предоставени от една фирма на друга“, коментира още Свиленски.  \r\nДеница КИТАНОВА", "date": "2019.01.15", "title": "Георги Свиленски, БСП: Нанков и Аврамова рано или късно ще си отидат, но отговорността на подписите под рамковите споразумения за „Хемус“ ще останат на директора"}
{"url": "http://www.focus-news.net/news/2019/01/15/2612290/varna-sredno-okolo-15-sa-otsastvashtite-po-bolest-v-uchilishtata-v-grada-nyama-osnovaniya-za-obyavyavane-na-gripna-vakantsiya.html", "text": "Средно по около 15 % са отсъстващите поради заболяване ученици в училищата на територията на Варна от началото на тази седмица. Това каза за  Радио „Фокус“ – Варна  директорът на Дирекция „Образование“ в Общината Лилия Христова. По думите й има няколко учебни заведения, в които заболеваемостта наближава 19 – 29 процента. Това са Професионалната гимназия по горско стопанство и дървообработване „Николай Хайтов“, ОУ „Стефан Караджа“, ОУ „Отец Паисий“ и ОУ „Св. Иван Рилски“. Според Лилия Христова засега на територията на града няма основания за обявяване на грипна епидемия. За да бъде насрочено заседание на комисията за обявяване на грипна ваканция към Регионалната здравна инспекция, отсъстващите по болест в училищата трябва да са поне 30 %. \r\nТя отбеляза също, че към момента процентът на заболеваемост от грип и настинки сред децата в градините на територията на Варна не е висок, като вчера в градините е имало 6600 деца. Днес броят им е бил 6200. Директорът на ресорната дирекция обаче уточни, че често родителите не водят децата на градина, ако са в отпуска, или за да ги предпазят от настинки в студеното време. Според Лилия Христова засега ситуацията в детските заведения в града е нормална за този период от годината. \r\nДиана СТОЕВА", "date": "2019.01.15", "title": "Варна: Средно около 15 % са отсъстващите по болест в училищата в града, няма основания за обявяване на грипна ваканция"}
{"url": "http://www.focus-news.net/news/2019/01/15/2612302/sport-novak-dzhokovich-se-klasira-za-vtoriya-krag-na-turnira-v-avstraliya.html", "text": "Новак Джокович започна с успех защитата на титлата си от Откритото първенство по тенис на Австралия. Поставеният под номер едно в основната схема сърбин се наложи с 6:3, 6:2, 6:2 над квалификанта от САЩ Мичел Крюгер в двубой, продължил малко над два часа. \r\nВъв втория кръг на световния номер едно му предстои мач с Жо-Вилфред Цонга. Двамата играха на финала в Австралия през 2008-ма година, когато Джокович спечели първата от 14-те си титли от „Големия шлем“.", "date": "2019.01.15", "title": "Спорт: Новак Джокович се класира за втория кръг на турнира в Австралия"}
{"url": "http://www.focus-news.net/news/2019/01/15/2612300/kyustendil-spokoyna-e-obstanovkata-v-grada-vyatarat-e-slab-i-ne-predstavlyava-opasnost.html", "text": "Спокойна е обстановката в Кюстендил, вятърът е слаб и не представлява опасност. Това каза пред  Радио „Фокус” – Кюстендил  Ивайло Чалъков, експерт в направление „Отбранителна и мобилизационна подготовка” към Община Кюстендил. По думите му Община има препоръчителни мерки за необходимото поведение от страна на гражданите по време на силен вятър. Необходимо е да се сведат до минимум излизанията от вкъщи, защото съществува опасност от падащи предмети, улуци, рекламни пана и дървета, при което вероятността от възникването на нещастни случаи е голяма. Хората трябва да бъдат внимателни, защото на места са се образували ледени висулки, които от поривите на вятъра може да се откъснат и също да причинят наранявания. Вятърът може да причини и временно намаляване на видимостта в отделни пътни участъци, пренасяйки частици от падналия сняг, поради което водачите на моторни превозни средства трябва да шофират с повишено внимание. \r\nВенцеслав ИЛЧЕВ", "date": "2019.01.15", "title": "Кюстендил: Спокойна е обстановката в града, вятърът е слаб и не представлява опасност"}
{"url": "http://www.focus-news.net/news/2019/01/15/2612301/yordan-yordanov-kmet-na-dobrich-dneshnoto-reshenie-na-obshtinskiya-savet-po-kazusa-s-blok-dobrich-e-politichesko-a-ne-ekspertno.html", "text": "Днешното решение на Общинския съвет по казуса с блок „Добрич“ е политическо, а не експертно. Това заяви пред журналисти кметът на Добрич Йордан Йорданов малко след приключване на заседанието, предаде кореспондент на  Радио „Фокус” – Варна . „Аз бих оставил всичко, което видяхме на сесията, без коментар. Всеки, който я проследи, може да си направи изводите. Това беше показно, че ще бъде предложено цялата сума да залегне в Бюджет‘ 2019 година. Вместо да се намери едно цялостно решение, ние пак ще вървим на парчета. Без да искам да се заяждам или да обвинявам някого, просто на сесията много ясно си пролича кой е „въздържал се“ и кой е „за“. Цялата зала от присъстващите бяха „за“, другата, една група, беше „въздържал се“. Най-голямата група беше „въздържал се“, каза кметът. Той припомни, че Общината работи много, за да бъде решен този проблем.  \r\n„Предложено бе цялостно решение, за да няма упреци, че се работи на парче. Изкараха се какви ли не доводи само и само да не стане. Г-н Германов направи много точно изказване, според мен. Аз категорично заставам зад това. И вярвам в това, което се каза. Оттук нататък не мога да обещая, че това ще залегне в Бюджет‘ 2019, защото първо един бюджет се планира и няма яснота дали ще има излишък“, посочи още Йордан Йорданов. Той добави, че през последните години Общината се е справяла много добре. Кметът благодари на своя екип за добрата работа. Всички прогнози са излизали максимално точно. По думите му през първата година от мандата е имало преизпълнение на плана от 1%, втората – 2%, третата – близо 10%. Кметът добави, че цялото това преизпълнение за трите години не е достатъчно за завършване на жилищен блок „Добрич“. „Няма как да се очаква, че в бюджета ще залегне цялата сума от 4 млн. лв. за довършване на блок „Добрич“. Това отново е работа на парче, без яснота кога ще се завърши блока, защото ако отделим едни 500 000 лв., съвсем ориентировъчно казвам, отново няма да има яснота за следващата година“, коментира кметът. Той допълни, че за да има стимул изпълнителят да работи, трябва да е наличен ресурсът за това. „Това означава ли, че парите за детски градини ще бъдат взети, за да отидат в момента за блок „Добрич“, попита Йорданов. По думите му въпросът е във връзка със заявеното от Общината намерение през тази година в бюджета да залегне значителен финансов ресурс за подобряване на инфраструктурата от образователната сфера и в частност детските заведения. Ако днес беше прието предложението за поемане на дългосрочен дълг, това щеше да даде възможност за цялостно решаване на проблема с блок „Добрич“ и същевременно да има средства и за детските градини и тяхното обновяване. „Много от планираните дейности през миналата година продължават сега. Ние ще спазим обещанието да предложим акцент в новия бюджет да бъде образованието. Защото вярваме, че така е правилно. А кредитът беше просто вариант, с който можем крайно да разрешим този проблем и да завършим блок „Добрич“, посочи Йордан Йорданов. По думите му оттук нататък потърпевшите граждани имат правото да заведат дело срещу Общината с давност много повече от 10 години. Той добави, че не е ясен крайният резултат след едно такова дело по отношение на това за какъв срок от време трябва да се изплати обезщетение – за 10 години примерно или за целия срок от 30 години, ако бъде постановено това от Съда.  \r\nЖулиета НИКОЛОВА", "date": "2019.01.15", "title": "Йордан Йорданов, кмет на Добрич: Днешното решение на Общинския съвет по казуса с блок „Добрич“ е политическо, а не експертно"}
{"url": "http://www.focus-news.net/news/2019/01/15/2612304/varna-apelativniyat-sad-potvardi-aresta-na-balgarin-izdirvan-s-evropeyska-zapoved-za-arest-ot-ungariya.html", "text": "Състав на Апелативен съд – Варна потвърди първоначалното задържане под стража на Христо Х., определено от Окръжен съд – Варна на основание европейска заповед за арест (ЕЗА), издадена от властите в Унгария. Това съобщиха от пресцентъра на  Апелативен съд – Варна . В края на септември миналата година съдия-следовател към Околийски съд – Сегед, Унгария, е издал ЕЗА, за задържане на българина.  Компетентните унгарски власти настояват за ареста и предаването на българския гражданин, за да го разследват затова, че на 14 януари 2018 г. дал подкуп на длъжностно лице. За това деяние наказанието в Унгария е лишаване от свобода от 1 до 2 години.  \r\nКакто пред първата, така и днес пред втората съдебна инстанция пасторът, който работи и живее със семейството си в Холандия заяви, че не е бил издирван до настоящия момент от унгарските власти. Станалото пред граничните власти в Унгария той определи като недоразумение, което е плод на липсата на превод при комуникацията му с граничарите.  \r\nВарненският апелативен съд се солидаризира с аргументите на първата съдебна инстанция, които посочват, че в конкретния случай, първоначалното задържане на българския гражданин е съобразено с изискванията на ЗЕЕЗА. ЕЗА съдържа всички атрибути, посочени от закона, а целта на задържането под стража е да бъде осигурено присъствието на лицето при разглеждане на делото по същество. Още тази седмица Окръжен съд – Варна ще насрочи и ще разгледа в съдебно заседание искането на Унгария за предаване на Христо Х., за да бъде  разследван затова, че дал подкуп на длъжностно лице. \r\nС оглед на това, че мъжът има адресна регистрация в Шумен и този съд намира, че за са се гарантира присъствието му на делото по същество – той трябва да остане в ареста. \r\nОпределението на Варненския апелативен съд, с което се потвърждава първоначалния арест на Христо Х., задържан на основание ЕЗА, издадена от компетентните власти в Унгария, не подлежи на обжалване.", "date": "2019.01.15", "title": "Варна: Апелативният съд потвърди ареста на българин, издирван с европейска заповед за арест от Унгария"}
{"url": "http://www.focus-news.net/news/2019/01/15/2612305/d-r-kuzman-gelov-rzok-smolyan-66-sa-lichnite-lekari-v-oblastta-i-neprekasnato-namalyavat.html", "text": "66 са личните лекари в област Смолян и непрекъснато намаляват, като преди 20 години бяха 100. Това каза за  Радио „Фокус“ – Смолян  д-р Кузман Гелов – директор на Районна здравноосигурителна каса (РЗОК) – Смолян. По думите му, броят на джипитата не е достатъчен за жителите на областта, като са необходими поне 80 лични лекари, за да има нужната обезпеченост на пациентите. „Във всички общини в областта има недостиг на лични лекари, като се изключи община Смолян. Дефицитът на лекари е тотален. Има лекарски практики с голям брой пациенти, заради липсата на достатъчно лекари в общините. Такива са по една практика в общините Мадан, Златоград и Девин, както и практиките на д-р Даниела Дариткова и д-р Здравко Матев в Смолян. Всички тези лекари имат по над 2000 човека“, поясни д-р Гелов. Той отбеляза, че голяма част от джипитата, както и повечето лекари в област Смолян, са в напреднала възраст. Има и много пенсионирани лекари, които работят и имат практика. Д-р Гелов посочи, че в региона около 70 % от лекарите са на възраст над 55 години. „Няма млади лекари, които да работят в област Смолян. През изминалата година няма и нова практика на личен лекар, а досегашните намаляват и то заради смърт на лекарите. За съжаление, такава е статистиката навсякъде в страната“, каза още д-р Гелов. \r\nНели ГЕРГЬОВСКА", "date": "2019.01.15", "title": "Д-р Кузман Гелов, РЗОК – Смолян: 66 са личните лекари в областта и непрекъснато намаляват"}
{"url": "http://www.focus-news.net/news/2019/01/15/2612306/gabrovo-mazh-e-v-bolnitsa-sled-katastrofa-kray-selo-sennik-obshtina-sevlievo.html", "text": "Мъж е в болница с комоцио и загуба на съзнание след катастрофа край село Сенник, община Севлиево. Това съобщиха от пресцентъра на  Областна дирекция на МВР – Габрово . Сигнал за инцидента е получен вчера, около 15.30 часа, в Районно управление – Севлиево.  Произшествието е възникнало между лек автомобил „Фолксваген голф“, с габровска регистрация, управляван от 55-годишен мъж от Севлиево и лек автомобил „Ауди“ с габровска регистрация, управляван от 38-годишен жител на село Дамяново. При катастрофата е пострадал водачът на Ауди-то, който е настанен за лечение в севлиевската болница с комоцио цербри и загуба на съзнание. Двамата водачи са изпробвани за употреба на алкохол, резултатите са отрицателни. На местопроизшествието е извършен оглед и е образувано досъдебно производство по случая.", "date": "2019.01.15", "title": "Габрово: Мъж е в болница след катастрофа край село Сенник, община Севлиево"}
{"url": "http://www.focus-news.net/news/2019/01/15/2612307/stara-zagora-dvama-mazhe-sa-zadarzhani-za-uchastie-v-prestapna-shema-za-telefonni-izmami.html", "text": "Двама мъже са задържани за участие в престъпна схема за телефонни измами. Това съобщиха от пресцентъра на  МВР . Те са на 62 и 67 години от Хасково и са установени в рамките на разследване, проведено от криминалисти на ОДМВР - Стара Загора. Изяснено е, че мъжете са изпълнявали ролята на „куриери“ в престъпната схема. Разследването е проведено в рамките на образувани досъдебни производства, след получени сигнали от две жени, станали поредни жертви на телефонни измами по сценария „помощ на полицията“ и предали общо 4 600 евро и 6 500 лева. С постановление на прокуратурата на 67-годишният участник в телефонната измама е наложена мярка за неотклонение \"Задържане под стража\" до 72 часа. Работа по документиране на случая продължава под наблюдението на Прокуратурата.", "date": "2019.01.15", "title": "Стара Загора: Двама мъже са задържани за участие в престъпна схема за телефонни измами"}
{"url": "http://www.focus-news.net/news/2019/01/15/2612309/ruse-vremenno-dvizhenieto-se-osashtestvyava-v-edna-lenta-po-pat-i-5-ruse-byala-v-rayona-na-trastenik-poradi-patnotransportno-proizshestvie.html", "text": "Временно движението се осъществява в една лента по път I-5 Русе - Бяла в района на Тръстеник поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция“.", "date": "2019.01.15", "title": "Русе: Временно движението се осъществява в една лента по път I-5 Русе - Бяла в района на Тръстеник поради пътнотранспортно произшествие"}
{"url": "http://www.focus-news.net/news/2019/01/15/2612303/kyustendil-v-po-golyamata-chast-ot-malkite-naseleni-mesta-na-teritoriyata-na-obshtinata-ulitsite-sa-pochisteni.html", "text": "В по-голямата част от малките населени места на територията на община Кюстендил улиците са почистени. Това стана ясно по време на провелото се първо за годината съвещание на кметовете и кметските наместници на селата в общината, предаде репортер на  Радио „Фокус” – Кюстендил . „Там, където все още не е направено почистване, Община Кюстендил е осигурила гориво за техника и предстои да се случи”, каза Огнян Янев, кмет на село Стенско. По думите се очаква до края на месеца да стане ясно и какво ще бъде увеличението на месечните възнаграждения на кметовете и кметските наместници. От началото на зимата в село Стенско има само една кражба от частен дом. „Тази къща е обитавана периодично и собствениците са установили кражбата по-късно. Имаше видими следи, беше подаден сигнал до полицията, сега е в процес разследване”, каза Огнян Янев. \r\nВенцеслав ИЛЧЕВ", "date": "2019.01.15", "title": "Кюстендил: В по-голямата част от малките населени места на територията на общината улиците са почистени"}
{"url": "http://www.focus-news.net/news/2019/01/15/2612308/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Пътят е проходим при зимни условия.  Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.15", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/15/2612312/kyustendil-v-obshtina-dupnitsa-nyama-informatsiya-za-zavishen-broy-otsastvashti-detsa-i-uchenitsi.html", "text": "В Община Дупница няма информация за завишен брой отсъстващи деца и ученици. Това каза пред  Радио „Фокус” – Кюстендил  Христо Апостолов, пресаташе на Община Дупница. „Във връзка с обявяването на грипна епидемия в някои области на страната и разпускането на учениците, това е от компетенцията на РЗИ, а не на Община Дупница. В Община Дупница няма получена информация за завишен брой на отсъстващи деца и ученици заради грип и учебните часове си се провеждат нормално”, каза Христо Апостолов. По думите му, ако в Община Дупница пристигне писмо, с което да бъде обявена грипна ваканция, информацията ще бъде разпространена до всички. \r\nВенцеслав ИЛЧЕВ", "date": "2019.01.15", "title": "Кюстендил: В Община Дупница няма информация за завишен брой отсъстващи деца и ученици"}
{"url": "http://www.focus-news.net/news/2019/01/15/2612311/gl-komisar-svetlan-kichikov-gd-granichna-politsiya-kategorichno-nyama-danni-za-uprazhnyavano-nasilie-varhu-ekipazha-na-tankera-badr.html", "text": "Категорично няма данни за упражнявано насилие върху екипажа на танкера „Бадр“. Това каза гл. комисар Светлан Кичиков, директор на Главна дирекция „Гранична полиция“, по време на брифинг по повод връщането на танкера „Бадр“ на пристанище „Бургас“, предаде репортер на  Радио „Фокус“ – Бургас . По думите му това се потвърждава от проведения разговор с всеки член на екипажа на кораба. „Не са използвани и помощни средства спрямо него от служители на МВР“, допълни още гл. комисар Кичуков и отбеляза, че участието на служители от „Гранична полиция“ в случая се свежда до съдействие корабът да бъде върнат обратно в Бургас вследствие на разпореждането на кап. Живко Петров, директор на „Морска администрация“ – Бургас. „Корабът е висок 18 м, с абсолютното съдействие на капитана хората са се прехвърлили, без да са използвани каквито и да било други способи“, каза още гл. комисар Светлан Кичиков. \r\nМария ПОПЧЕВА", "date": "2019.01.15", "title": "Гл. комисар Светлан Кичиков, ГД „Гранична полиция“: Категорично няма данни за упражнявано насилие върху екипажа на танкера „Бадр“"}
{"url": "http://www.focus-news.net/news/2019/01/15/2612314/haskovo-golyamo-kolichestvo-kontrabandni-tsigari-i-stoki-s-logo-na-zashtiteni-marki-sa-otkriti-pri-proverka-na-avtobus-v-harmanli.html", "text": "Голямо количество контрабандни цигари и стоки с лого на защитени марки са открити при проверка на автобус в Харманли. Това съобщиха от пресцентъра на  МВР . Около 17.00 часа на 14 януари 2019 г. на паркинг в града служители на полицията предприели проверка на автобус „Сетра“ с турска регистрация. В багажа на трима румънски граждани - на 28, 41 и 63 години, и 18-годишен молдовец, са намерени общо 11 560 къса безакцизни папироси, а в куфарите на молдовеца - 250 парфюма, 100 чифта маратонки, колани и шалове на търговски марки без разрешение на правопритежателя. Безакцизните тютюневи изделия и артикулите са иззети с протоколи от собствениците им, съставени са им актове по Закона за акцизите и данъчните складове. Молдовецът е задържан до 24 часа по образуваното досъдебно производство.", "date": "2019.01.15", "title": "Хасково: Голямо количество контрабандни цигари и стоки с лого на защитени марки са открити при проверка на автобус в Харманли"}
{"url": "http://www.focus-news.net/news/2019/01/15/2612313/german-germanov-obshtinski-savet-dobrich-samo-s-nadezhda-blok-ne-se-stroi-toy-se-stroi-s-pari.html", "text": "Само с надежда блок не се строи, той се строи с пари. Това заяви общинският съветник Герман Германов, предаде кореспондентът на  Радио „Фокус” – Варна . По думите на Германов няма гаранция, че напред във времето ще има възможност със собствени средства Общината да дострои жилищен блок „Добрич“. Според него подобен модел е видно досега колко е работещ. „Общината е задължена не само хората, които 30 години чакат да бъде възстановена една справедливост, тя е задължена към тях да поправи тази справедливост. Задължена е и към останалите граждани, защото този блок освен съдба на 30 семейства, е и цирей в центъра на града, който тормози всички останали хора от града. Явно е, че няма как да стане с по 200 000 лв. на три години да успеем да свършим нещо. Изтеглянето на кредит е целево. Тези средства не могат да бъдат отклонени никъде другаде освен и само за изграждането на блока. А когато имаме такива големи излишъци, както твърдят колегите, още в края на годината ще си върнем кредита без да плащаме лихви, без да затормозяваме Общината, но ще знаем, че тези средства наистина отиват сега и директно единствено за изграждането на блок „Добрич“, каза Герман Германов. Той отново подчерта, че въпросът не е само за пари, а за възстановяване на една несправедливост, която продължава 30 години. „Това не се измерва само с пари“, каза в заключение Герман Германов.  \r\nЖулиета НИКОЛОВА", "date": "2019.01.15", "title": "Герман Германов, Общински съвет - Добрич: Само с надежда блок не се строи, той се строи с пари"}
{"url": "http://www.focus-news.net/news/2019/01/15/2612318/dobrich-patnite-nastilki-v-grada-sa-mokri-i-hlazgavi-izvarsheni-sa-snegopochistvane-i-obrabotka-na-osnovnite-ulitsi.html", "text": "Пътните настилки в града са мокри и хлъзгави заради превалявания от сняг, които започнаха по-рано през деня, предаде кореспондент на  Радио „Фокус” – Варна . Основните пътни отсечки в града за почистени от снега, но малките улици и междублоковите пространства са заснежени. Под снежната покривка се е образувал тънък слой лед. В Добрич времето е облачно, духа слаб вятър, температурата на въздуха е около минус 1 градус.  \r\nЖулиета НИКОЛОВА", "date": "2019.01.15", "title": "Добрич: Пътните настилки в града са мокри и хлъзгави, извършени са снегопочистване и обработка на основните улици"}
{"url": "http://www.focus-news.net/news/2019/01/15/2612319/sliven-natsionalnata-hudozhestvena-gimnaziya-dimitar-dobrovich-zapochna-stroezh-na-sobstveno-obshtezhitie.html", "text": "Националната художествена гимназия (НХГ) „Димитър Добрович“ в Сливен започна строеж на собствено общежитие с церемония по официално полагане на първа копка, предаде репортер на  Радио „Фокус“ – Сливен .  \r\nСградата ще разполага с 12 стаи с по две легла. Там ще бъдат настанени 24 ученици. Средната площ на помещение е около 18 кв.м и включва кухненски бокс и санитарен възел, стаите отговарят и на  специфичните нужди на младите художници.   Очаква се до месец май да приключи грубият строеж. \r\nОбщежитието се строи със средства на гимназията и с подкрепата на Министерството на културата. По първоначални разчети за цялостното завършване са необходими около 250 хиляди евро. \r\nОбщежитието е замислено още преди учебното заведение да се нанесе в сградата в центъра на града, която е паметник на културата. Това съобщи на церемонията по „първа копка“ директорът на гимназията Александър Дойчинов. НХГ „Димитър Добрович“ получава сградата през 2009 година и там се обучават ученици от цялата страна. Според Дойчинов, заради липсата на общежитие, училището губи между 5 и 8 ученици на година. \r\nВ НХГ „Димитър Добрович“ се обучават средно 120 ученици в три специалности – „Рекламна графика“, „Иконопис“ и „Художествена тъкан“. Училището е предпочитано освен от сливенските ученици и традиционно от деца от Стара Загора, Ямбол, Котел, Нова Загора и др. \r\nЛюдмила ЙОРГОВА", "date": "2019.01.15", "title": "Сливен: Националната художествена гимназия „Димитър Добрович“ започна строеж на собствено общежитие"}
{"url": "http://www.focus-news.net/news/2019/01/15/2612316/d-r-veselka-moncheva-rzi-blagoevgrad-za-da-se-predpazim-ot-gripa-e-neobhodimo-da-se-izbyagvat-kontaktite-s-mnogo-hora-v-obshti-pomeshteniya.html", "text": "За да се предпазим от грипа и другите остри респираторни заболявания, е необходимо да се избягват контактите с много хора в общи помещения. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград (РЗИ). По думите ѝ дори, стоейки на разстояние от 2 метра, е възможно да се заразим с грип или друг вид остро респираторно заболяване.  \r\n„Самият вирус се отделя чрез кашляне, кихане, а дори и чрез говор. Хубаво е помещенията да се проветряват по-често, подът и повърхностите да се почистват с дезинфектанти поне веднъж в деня. Препоръчително е да се спазва добра обща хигиена и да се използват повече мокри кърпички за почистване на ръцете и лицето. Когато има някой болен в семейството, то добре е той да бъде изолиран в отделна стая, а контактите с него от другите членове на домакинството трябва да бъдат ограничени“, каза още д-р Мончева. Директорът на Дирекция „Надзор на заразните болести“ към Регионална здравна инспекция – Благоевград (РЗИ) коментира, че освен това е важно да носят маски на лицето, но те трябва да се сменят много често, защото когато се навлажнят, вируса много бързо минава през тях. \r\nЛивия НИНОВА", "date": "2019.01.15", "title": "Д-р Веселка Мончева, РЗИ – Благоевград: За да се предпазим от грипа, е необходимо да се избягват контактите с много хора в общи помещения"}
{"url": "http://www.focus-news.net/news/2019/01/15/2612310/a1-on-makedoniya-edi-rama-nasarchava-postiganeto-na-sporazumenie-mezhdu-belgrad-i-prishtina-to-shte-napravi-vazmozhno-obedinyavaneto-na-albaniya-i-kosovo.html", "text": "Тирана насърчава постигането на окончателно споразумение за нормализиране на двустранните отношения между Белград и Прищина, тъй като то ще направи възможно обединението на Албания и Косово. Това подчерта лидерът на кабинета в Тирана Еди Рама, предава скопската електронна медия  A1 On . \r\nВ предаване на местна медия Рама говори за диалога между двете страни. „Моето мнение е, че окончателното споразумение между Сърбия и Косово ще приключи с признаване на Косово и разграничаване от сръбската история; признание, гарантирано от САЩ и ЕС, е споразумението, което искаме“, подчерта албанският министър-председател.  Тереза Герова", "date": "2019.01.15", "title": "A1 On (Македония): Еди Рама насърчава постигането на споразумение между Белград и Прищина, то ще направи \"възможно обединяването на Албания и Косово\""}
{"url": "http://www.focus-news.net/news/2019/01/15/2612320/tass-sreshtata-putin-erdogan-shte-se-provede-na-23-yanuari.html", "text": "Държавният глава на Турция Реджеп Тайип Ердоган обяви пред журналисти, че следващата му среща с руския президент Владимир Путин ще се проведе на 23 януари. Съответното изявление той направи след реч в парламента в Анкара, предава  ТАСС . \r\n„Много е вероятно да се срещнем с Путин в сряда, 23 януари“, заяви турският президент, като същевременно допълни, че „в дневния ред е и тристранната среща с (държавния глава на Иран Хасан) Роухани и с Путин.  \r\nНа 10 януари турският външен министър Мевлут Чавушоглу разкри, че през следващите седмици се планира среща на върха на Турция, Русия и Иран за Сирия. Именно тогава той отбеляза, че предстои среща на Ердоган и Путин. \r\nПо-рано говорителят на на руския президент Дмитрий Песков заяви, че посещението на Ердоган в Русия „се подготвя в близко бъдеще\", но „конкретна дата все още не е определена\". Тереза Герова", "date": "2019.01.15", "title": "ТАСС: Срещата Путин-Ердоган ще се проведе на 23 януари"}
{"url": "http://www.focus-news.net/news/2019/01/15/2612321/varna-apelativniyat-sad-ostavi-v-aresta-mazh-obvinen-za-pritezhanie-i-razprostranenie-na-narkotitsi.html", "text": "Състав на Апелативен съд – Варна уважи протеста на Окръжната прокуратура и отмени определение на Окръжен съд – Варна от миналата седмица, с което е била изменена от „Задържане под стража“ в „Домашен арест“ мярката за неотклонение на Али А., разследван за разпространение на наркотици. Това съобщиха от пресцентъра на  Апелативен съд – Варна . Мъжът е привлечен към наказателна отговорност на 4 ноември миналата година за това, че държал, за да разпространява значително количество високо рискови наркотични вещества – 320 грама марихуана и 1.95 грама амфитаминопроизводни. \r\n Въззивната апелативна инстанция сподели изводите на ОС – Варна, че и в настоящия етап от разследването може да се направи обосновано предположение, че Али А. е съпричастен към престъплението, което е с висока степен на обществена опасност и е тежко, умишлено по смисъла закона. В материалите по делото има данни, че обвиняемият е претърпял оперативна интервенция, но никъде в медицинската документация не е посочено, че той не може да се възстанови в условията на следствения арест. \r\nВарненският апелативен съд цени събраните доказателства, според които Али А. е продавал дрогата продължително време от дома си в с.Каменар, в който отглеждал 4-те си деца. Обвиняемият имал връзки с криминално проявени лица, а разпространявал забранените от закона вещества и на непълнолетни. Али нямал никакви други легални доходи, извън тези които получавал вследствие на престъпната дейност. Обвиняемият е криминално проявен, в миналото е бил осъждан и въпреки, че е реабилитиран по право съдът намира, че е налице опасност мъжът да извърши престъпление или да се укрие, за да избегне наказателната репресия спрямо него.  \r\nОпределението на Варненския апелативен съд, с което се отменя „домашния арест“ и се потвърждава задържането под стража на Али А., разследван за притежание на голямо количество марихуана и амфетамини, предназначени за разпространение е окончателно.", "date": "2019.01.15", "title": "Варна: Апелативният съд остави в ареста мъж, обвинен за притежание и разпространение на наркотици"}
{"url": "http://www.focus-news.net/news/2019/01/15/2612323/d-r-atanas-kambitov-kmet-na-obshtina-blagoevgrad-zakrivaneto-na-bulgartabak-ne-e-dobar-fakt-i-okazva-negativen-rezultat-varhu-ikonomikata.html", "text": "Закриването на „Булгартабак“ не е добър факт и оказва негативен резултат върху икономиката. Това каза на пресконференция д-р Атанас Камбитов, кмет на Община Благоевград, предаде репортер на  Радио „Фокус“-Пирин . Той посочи, че това е и социален проблем, тъй като 1 500 души са останали без работа. По думите му в световен мащаб подобни закривания са тенденция в този бизнес. „Много се говори за инвеститори. Всеки ден имаме срещи с потенциални инвеститори. От много време слушам, че няма инвеститори, но това изобщо не е така. Всячески се стремим да привлечем инвеститори и да ги улесним максимално. Две неща обаче Общината не може да подсигури – терени и работна ръка, а и двете са проблем“, подчерта кметът.  \r\nД-р Камбитов допълни, че Общината разполага със 115 дка черешови градини, на които е имало идея да бъде изграден спортен терминал. По думите му вървят и процедурите по Подробния устройствен план, но в последно време имат доста запитвания от инвеститори за такива общински терени, и то на благоевградски фирми, които искат по 10-15 декара и казват, че ще разкрият между 100-130 работни места, и в момента Общината работи в посока поетапно осигуряване на такива терени. Кметът на Община Благоевград посочи, че след това, ако остане свободно място ще мислят и за други проекти, но идеята е местният бизнес максимално да бъде подсигурен за това, което търси. Той обясни, че другият проблем, който трябва да бъде преодолян, е, че ако започнат да развиват инвестиционни проекти, ще попаднат под ударите на Закона за държавни помощи, тъй като на този терен може да се изграждат обекти, които са от обществено значение, но не и такива, които носят финансови резултати и развиват търговска дейност. \r\nНатали СТЕФАНОВА", "date": "2019.01.15", "title": "Д-р Атанас Камбитов, кмет на Община Благоевград: Закриването на Булгартабак не е добър факт и оказва негативен резултат върху икономиката"}
{"url": "http://www.focus-news.net/news/2019/01/15/2612315/d-r-yanka-draganova-rzi-varna-raste-broyat-na-bolnite-ot-grip-i-nastinki-na-vazrast-nad-29-godini.html", "text": "От началото на седмицата в Регионалната здравна инспекция (РЗИ) във Варна се отчита ръст на болните от грип и остри респираторни заболявания. Увеличението е сред пациентите във възрастовата група над 29 години. Това каза за  Радио „Фокус“ – Варна  началникът на Дирекцията по надзор на заразните болести в РЗИ д-р Янка Драганова. По думите й утре ще стане ясно дали в четвъртък ще заседава Областната комисия за борба с грипа, за да обсъди евентуални предепидемични мерки. Според данните за миналата седмица обаче, засега броят на болните във Варна остава по-нисък в сравнение с други области в страната.  \r\nЗа периода от 4 до 10 януари регистрираните случаи на остри респираторни заболявания в града и областта са били 392 срещу 286 за предходния отчетен период. До петък, най-висока заболяемост бе регистрирана във възрастта от 30 до 64 години – 117 лица, и от 5 до 14 години – 105 лица. Регистрирани бяха и 18 случая на грип поклинични данни и 78 усложнения от грип и остри респираторни заболявания като бронхити и пневмонии. \r\nДиана СТОЕВАц", "date": "2019.01.15", "title": "Д-р Янка Драганова, РЗИ-Варна: Расте броят на болните от грип и настинки на възраст над 29 години"}
{"url": "http://www.focus-news.net/news/2019/01/15/2612317/trima-lekari-shte-izsledvat-zdravoslovnoto-sastoyanie-na-valcho-arabadzhiev.html", "text": "Трима лекари ще изследват здравословно състояние на сина на хотелиерите Ветко и Маринела Арабаджиеви, който е зад решетките вече пети месец, предаде  бТВ . Според адвокатите му той страда от гръбначни проблеми заради тежка катастрофа в Лондон през 2016 г. \r\nАпелативният специализиран съд прие искането на защитата за извършването на медицинска експертиза. Тя трябва да бъде готова до 24 януари, когато магистратите ще преценят дали Вълчо Арабаджиев ще остане в ареста, или ще му бъде наложена по-лека мярка за неотклонение. \r\nВълчо Арабаджиев бе оставен в ареста, а мотивите на съда бяха, че има риск да се укрие, тъй като родителите му все още се издирват. Адвокатите поискаха по-лека мярка заради гръбначно заболяване, но според експертизата Арабаджиев може да се лекува в ареста. \r\nПред съда Вълчо Арабаджиев обясни, че иска да се стигне до истината по случая, за да изчисти името си. Причините да поиска свобода са две - да довърши магистратурата си и да се погрижи за здравето си. \r\nВ края на август бе извършена специализирана акция в офисите на хотел „Маринела” в София и хотел „Марица” в Пловдив, собственост на Ветко Арабаджиев. 10 души, сред които и синът му Вълчо, бяха задържани. Шест души бяха обвинени за пране на пари.", "date": "2019.01.15", "title": "Трима лекари ще изследват здравословното състояние на Вълчо Арабаджиев"}
{"url": "http://www.focus-news.net/news/2019/01/15/2612325/rumen-petkov-abv-shte-predlozhim-dva-varianta-na-bsp-i-dps-za-vot-na-nedoverie-kam-pravitelstvoto.html", "text": "Ще предложим два варианта на БСП и ДПС за вот на недоверие към правителството. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . Той обяви, че двата варианта са свързани с недоверието към цялото творчество на правителството и модернизацията на българската армия.  „Преди 5-6 месеца държавата обяви, че повече от 80 язовира са безстопанствени. Тази година имаме обилни снеговалежи. От АБВ предупреждаваме сега, бедствията и трагедиите в Бисер, Варна, Мездра могат да ни сполетят с пълна сила и държавата ще бъде неподготвена, защото независимо от всички трагедии, които се случиха, така и не се стигна до изграждания на ефективна национална система. Напето предложение беше много ясно - възстановяване на Агенцията за борба с бедствията и авариите, това не се случи и сега ще продължим да даваме жертви и да ликвидираме поминък на хора от определени райони“, коментира Петков. „Ние от АБВ изрично подчертаваме необходимостта от изграждане на нова ядрена мощност в Белене“, подчерта той, като обясни, че продължаващото забавяне е престъпно и то може до доведе до преустановяване на проекта. „Това ще бъде фатално за енергийната ни система. Пропуснахме да гарантираме пряка доставка на газ от Русия за България и от тук за Европа, в момента даже нямаме гаранция, че втората тръба на турски поток ще мине през България. Включително по този въпрос правителството е мудно. Правителството, Министерството на енергетиката, БЕХ и НЕК допуснаха серия от действия, които са недопустими“, коментира той. „След като не се търси сметка, подобен род на грубо нарушаване на предварително постигнати договорености ще продължи да ни съпътства и за в бъдеще“, обясни той. Ние плащаме на „Марица 1 и 3“ въгледвуокисите, това са огромни суми“, посочи Петков, като обясни, че по този начин се обезкостява българската централа „Марица 2“. Според него тя е в състояние на фалит. \"Това е първият вариант на вот на недоверие за цялостното творчество на правителството“, коментира Петков. По думите му вторият вариант на вот на недоверие, който ще бъде предложен на БСП и ДПС, е свързан с модернизацията на армията. „Ние сме политическа партия, която е заявила необходимостта от мораториум. Предвидените милиарди за превъоръжаване създават повече скандали, отколкото перспектива за изправяне на военните ни сили. Ще хвърлим повече от 2 млрд. за 8 изтребители. Кого ще пазим с тези изтребители? Ние на този етап имаме три излаза, които съвсем на са натовски“, коментира той. „Преди всичко днес да обявим мораториум, тези средства да бъдат насочени в борба с демографската катастрофа, инвестициите в нови технологии, изграждането на нови съоръжения и създаването на работни места\", допълни Петков. По думите му мотивите за вота на недоверие са свързани с недостатъчна информация за разходите на жизнения цикъл, времеви график и цинично посегателство към парламент на демократична държава. \"Ако ще променяме условията, то трябва да променяме процедурата изцяло“, посочи още Петков. „Тези два варианта на вот на недоверие ще ги представим на ДПС и БСП, защото те в досегашното си поведение много ясно са изразили воля да имат опозиционно поведение. За нас като политическа партия това ще е тест как те ще приемат тези варианти на вот на недоверие\", подчерта лидерът на АБВ. Той обясни, че ще бъдат изпратени писма до парламентарните групи и ръководствата на партиите, а разговорите между тях ще се водят публично.  \r\nДаяна ДЮЛГЕРОВА", "date": "2019.01.15", "title": "Румен Петков, АБВ: Ще предложим два варианта на БСП и ДПС за вот на недоверие към правителството"}
{"url": "http://www.focus-news.net/news/2019/01/15/2612322/prof-emiliya-drumeva-prezidentat-ne-spodelya-podhoda-v-promenite-v-nakazatelniya-kodeks-stiga-se-do-nadhvarlyane-na-tselite.html", "text": "С връщането на отделни текстове от Наказателния кодекс президентът Румен Радев приветства усилията на законодателя, но не споделя подхода при процеса на транспониране на директивата. При него се стига до надхвърляне на целите ѝ. Това каза на заседание на правна комисия секретарят на президента Румен Радев по правните въпроси проф. Емилия Друмева, предаде репортер на  Агенция „Фокус“ . „Върнатите за ново обсъждане текстове покриват три права на задържания с транспониране на една директива на ЕС, която конкретно се отнася до правото на достъп до адвокат в досъдебното производство; правото на уведомяване на трето лице при задържане; правото на комуникации с трети лица и консулски органи“, обясни проф. Друмева. „Това са значими права, които и досега в българското законодателство са ясно регламентирани“, уточни тя. „Директивата оставя на националните компетентни органи избора на формите и средствата за постигане на предписаната от нея цел“, заяви секретарят на президента. „Възраженията на ветото са само по отношение на възможността за временна дерогация, за правото на уведомяване на трето лице за задържането“, заяви Емилия Друмева и допълни, че от законодателя не е транспонирана възможността за временна дерогация на правото на адвокат, защото Конституцията не го позволява. „Така предложена временна дерогация става приложима за неограничен брой случаи“, коментира тя. „С този подход, с непрецизиране, с общо описание на хипотезата, съществува риск изключението да се превърне в правило. Да се получи непропорционално засягане на права“, заяви проф. Друмева. \r\nБиляна ИВАНОВА", "date": "2019.01.15", "title": "Проф. Емилия Друмева: Президентът не споделя подхода в промените в Наказателния кодекс - стига се до надхвърляне на целите"}
{"url": "http://www.focus-news.net/news/2019/01/15/2612330/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.01.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/15/2612331/kabinetat-na-makedonskiya-prezident-obnarodvaneto-na-zakona-za-ezitsite-v-darzhaven-vestnik-e-protivokonstitutsionna-i-nezakonna-stapka.html", "text": "Обнародването на Закона за официалната употреба на езиците в Държавен вестни\" е противоконституционна стъпка, твърдят от кабинет на президента на Македония Георги Иванов. Ходът не е законен и следователно директорът на Държавен вестник може да бъде подведен под отговорност, предава македонската информационна агенция  „Макфакс“ . \r\n„Късно снощи имахме възможност да видим истинското лице на правителствената коалиция на СДСМ и ДСИ, която се счита за проевропейска. Публикуването на Закона за употребата на езиците и Законът за ратифициране на Преспанското споразумение в Държавен вестник без подпис на президента на Република Македония са противоконституционни. С подаването на тези два закона в Държавен вестник е нарушен чл. 75 от Конституцията на Република Македония, а публикуването на законите е извършено незаконно и е основание за съдебно преследване\", се казва в разпространеното изявление от кабинета на македонския президент.  \r\nСпоред текста това е момент, в който ще се види дали функционира независима съдебна система и прокуратура в страната, но и дали в Македония има върховенство на закона. \r\n„Чудя се дали висши представители на международната общност, които подкрепят тази правителствена коалиция, ще излязат и одобрят този начин на приемане на закони? Ще подкрепят ли тези прецеденти, които носят непредсказуеми последици и щети на закона и върховенството на закона ,и дали такива прецеденти се прилагат в собствените им страни? ”, се казва още в писмото от кабинета на Иванов. Тереза Герова", "date": "2019.01.15", "title": "Кабинетът на македонския президент: Обнародването на Закона за езиците в Държавен вестник е противоконституционна и незаконна стъпка"}
{"url": "http://www.focus-news.net/news/2019/01/15/2612328/nimh-nay-silen-vyatar-e-duhal-v-pazardzhik-s-porivi-do-28-msek.html", "text": "Най-силен вятър е духал в Пазарджик – с пориви до 28 м/сек. Това съобщиха за  Агенция „Фокус“  от  Националния институт по метеорология и хидрология . С пориви до 24 м/сек. е вятърът в Сливен и Пловдив, в Кърджали вятърът е 23 м/сек., а в Оряхово - 20 м/сек. Температурите варират между минус седем градуса в Кюстендил до плюс четири в Ахтопол. Обявен е жълт код в Северна България и Горнотракийската низина и има предупреждение за силен вятър с пориви до 20-22 м/сек. за 16 януари.", "date": "2019.01.15", "title": "НИМХ: Най-силен вятър е духал в Пазарджик – с пориви до 28 м/сек."}
{"url": "http://www.focus-news.net/news/2019/01/15/2612327/zam-ministar-evgeni-stoyanov-v-nakazatelniya-kodeks-e-spazeno-iziskvaneto-vremennata-derogatsiya-da-se-izpolzva-samo-pri-izklyuchitelni-obstoyatelstva.html", "text": "Разпоредбите правилно транспонират изискванията на директивата. В Наказателния кодекс са спазени изискванията временната дерогация да се използва само при изключителни обстоятелства. Това каза на заседание на правна комисия зам.-министърът на правосъдието Евгени Стоянов, предаде репортер на  Агенция „Фокус“ . „Министерството на правосъдието счита, че процесът на транспониране е в пълно съответствие с директивата. Това важи и за разпоредбите във ветото на президента“, заяви той. „Предвидената дерогация за децата отговаря на общите условия на директивата. Тя е пропорционална, не надхвърля необходимото“, посочи зам.-министърът. „Защо не изброяваме конкретни състави на престъпления - защото това е изискване на директивата“, каза още Евгени Стоянов. \r\nБиляна ИВАНОВА", "date": "2019.01.15", "title": "Зам.-министър Евгени Стоянов: В Наказателния кодекс е спазено изискването временната дерогация да се използва само при изключителни обстоятелства"}
{"url": "http://www.focus-news.net/news/2019/01/15/2612329/plovdiv-vyatarat-e-schupil-dvete-vrati-na-gimnaziya-gen-vladimir-zaimov-v-sopot-koyato-beshe-evakuirana-otlepen-e-chastichno-i-pokrivat-na-uchenicheskiya-stol.html", "text": "Вятърът е счупил двете врати на гимназия „Ген. Владимир Заимов“ в Сопот, учениците от която бяха евакуирани, и сградата е останала отворена. Това съобщи за  Радио „Фокус” - Пловдив  директорът на училището Катя Адърска. Тя заяви, че е имало опасност от счупване на прозорци и нараняване на децата. Отлепен е частично и покривът на ученическия стол. „Цяла нощ имаше силен вятър, в 7.15 часа сутринта се счупи вратата на най-северната страна на сградата”, разказа директорът на гимназията. По думите й училището поема най-големия напор на вятъра от планината. Това е било причината да се счупи и стъклопакетът на вратата. След първия част децата са били евакуирани, тъй като са се счупили и двете врати. За тежката ситуация е са били уведомени началникът на Регионалното управление на образованието и кмета на Общината Деян Дойнов. Учениците са били изпратени до автобусите, придружавани от учителите. „Учебен процес не може да има при това положение”, каза Катя Адърска. \r\nТя отбеляза, че вятърът продължава и сега. За утре прогнозите са, че той ще бъде по-слаб. Ако, е така учебният процес, ще бъде възстановен. Вратите ще бъдат укрепени. \r\nЦветана ТОНЧЕВА", "date": "2019.01.15", "title": "Пловдив: Вятърът е счупил двете врати на гимназия „Ген. Владимир Заимов“ в Сопот, която беше евакуирана, отлепен е частично и покривът на ученическия стол"}
{"url": "http://www.focus-news.net/news/2019/01/15/2612332/aktsenti-v-predavaneto-chasat-na-karlovo-po-radio-fokus-plovdiv.html", "text": "АюВ предаването  „Часът на Карлово”  на  Радио „Фокус” - Пловдив  ще ви информираме за метеорологичната обстановка в региона и за нанесените щети от ураганния вятър, който вилнее от снощи там. Ще чуем зам.-кмета Стойо Карагенски, който ще ни каже какви мерки е предприела Общината. \r\nИ тази година, на 16 януари Общински съвет – Карлово и Община Карлово ще честват 141 години от създаването на Първия градски съвет в България, сложил началото на съвременните общински съвети. Празникът ще бъде утре, програмата започва с водосвет в храм “Св. Николай” – мястото, където е избран първият Градски съвет. \r\nЗа историческата дата и за това, каква е ролята на този първи общински съвет у нас ще ни разкаже в предаването директорът на Историческия музей в Карлово Мария Деянова. Предаването   се излъчва всеки вторник, от 15.00 до 16.00 часа. Водещ е Цветана Тончева.", "date": "2019.01.15", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/01/15/2612324/makfaks-makedoniya-deputat-ot-dsi-preporacha-na-vmro-dpmne-parvi-da-si-slozhat-tabela-na-albanski-ezik.html", "text": "Депутатът от „Демократичен съюз за интеграция“ Артан Груби препоръча на опозиционната ВМРО-ДПМНЕ и президента на Македония Георги Иванов да бъдат първите, които ще напишат имената си на албански език, след като в югозападната ни съседка бе обнародван Законът за официалната употреба на езиците, предава македонската информационна агенция  „Макфакс“ . \r\nГруби призна, че прилагането на закона ще бъде трудно, но с добрата воля на институциите това е постижимо.  \r\n„…Президентът има още два месеца от мандата си.. Прочетете законите, Конституцията и Правилника за дейността на парламента. Обнародването на Закона за езиците в Държавен вестник е в съответствие със закона. Смятаме, че Иванов и ВМРО-ДПМНЕ трябва да преодолеят себе си и да бъдат първите, които да напишат имената си на албански език”, смята Груби. \r\nПредстои да бъде създаден инспекторат за прилагане на Закона за езиците, припомня агенцията. Тереза Герова", "date": "2019.01.15", "title": "„Макфакс“ (Македония): Депутат от ДСИ препоръча на ВМРО-ДПМНЕ първи да си сложат табела на албански език"}
{"url": "http://www.focus-news.net/news/2019/01/15/2612337/haskovo-vremenno-e-ogranicheno-dvizhenieto-po-pat-8007-haskovo-simeonovgrad-v-uchastaka-aleksandrovo-konstantinovo.html", "text": "Временно е ограничено движението по път III-8007 Хасково - Симеоновград в участъка Александрово - Константиново. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходен маршрут по път I-8 Хасково - Харманли - път III-554 Харманли - Симеоновград.", "date": "2019.01.15", "title": "Хасково: Временно е ограничено движението по път III-8007 Хасково - Симеоновград в участъка Александрово - Константиново"}
{"url": "http://www.focus-news.net/news/2019/01/15/2612326/gl-inspektor-angel-papalezov-gdnp-s-13-po-malko-sa-otkradnatite-kartini-prez-2018-godina-u-nas-balgariya-poddarzha-sredno-za-evropa-nivo.html", "text": "С 1/3 по-малко са откраднатите картини през 2018 година у нас. Това каза за предаването „Съкровищницата на тайните“ на  Радио „Фокус“  главен инспектор Ангел Папалезов - началник на сектор „Културно-исторически ценности“ към ГД „Национална полиция“. Той уточни, че през миналата година са откраднати малко над 150 картини, за разлика от 2017 година, когато броят им е по-голям – почти 230. „Според ежегодната статистиката на Интерпол, където се поддържа световната база данни на откраднати произведения на изкуството, в европейски мащаб България поддържа средно ниво на брой извършени кражби на картини, скулптори и икони. При колегите от партньорски и полицейски служби в ЕС основното правило е, че трябва пласирането на откраднати произведения на изкуството да става все по-трудно. Това може да се постигне чрез регулация и контрол на търговци, на аукционни къщи, на самия арт пазар. В България сектор „Културно-исторически ценности“ към ГД „Национална полиция“ работи съвместно с Главна дирекция „Инспекторат за опазване на културното наследство“ към Министерство на културата, като целта е да се поддържа възможно най-близък контакт с търговците на културни ценности в България“, обясни гл. инсп. Ангел Папалезов. Провеждат се превантивни политики по контрол на аукционите, добави той и уточни, че по този начин се следи дали културните ценности, предлагани за продажба, са с ясен произход. Всички тези действия от страна на пазителите на реда ограничават нерегламентираните произведения в търговския оборот, каза още гл. инсп. Папалезов.  \r\nАнна АНГЕЛОВА", "date": "2019.01.15", "title": "Гл. инспектор Ангел Папалезов, ГДНП: С 1/3 по-малко са откраднатите картини през 2018 година у нас – България поддържа средно за Европа ниво"}
{"url": "http://www.focus-news.net/news/2019/01/15/2612338/d-r-atanas-kambitov-kmet-na-blagoevgrad-v-byudzheta-za-2019-godina-sa-zalozheni-pochti-vsichki-predlozhiya-ot-initsiativata-ti-predlozhi-kmete-napravi.html", "text": "В бюджета на Община Благоевград за 2019 година са заложени почти всички предложия от инициативата „Ти предложи, кмете, направи“. Това каза на пресконференция д-р Атанас Камбитов, кмет на Благоевград, предаде репортер на  Радио „Фокус“-Пирин . „Над 500 000 лв. са средствата, за да можем да реализираме тези предложения, без тези които включват строителство и изграждане на улиците. В предложенията, които ще реализираме, става въпрос за детски площадки и т.н.“, уточни той.  \r\nКметът на Благоевград допълни, че абсолютно всички предложения за детски площадки са включени в бюджета, с изключение на 2 или 3, където действително не е имало възможност да бъдат построени такива. По думите му бюджетът на Община Благоевград за 2019 година е 72 млн. лв. Д-р Камбитов добави, че инвестиционната програма е около 19 млн. лв., като в момента я прецизират и някои от проектите може би ще отпаднат. Той посочи, че в срок до 17,00 часа утре ще бъде внесен окончателният бюджет, такъв ,какъвто ще влезе за разглеждане в комисиите и на 25 януари трябва да бъде приет окончателно от Общински съвет. Д-р Атанас Камбитов подчерта, че акцент в инвестиционната програма е изграждането на уличната мрежа, като специално внимание се обръща на селата. Той заяви, че в абсолютно всички села главните улици ще бъдат рехабилитирани. \r\nНатали СТЕФАНОВА", "date": "2019.01.15", "title": "Д-р Атанас Камбитов, кмет на Благоевград: В бюджета за 2019 година са заложени почти всички предложия от инициативата „Ти предложи, кмете, направи“"}
{"url": "http://www.focus-news.net/news/2019/01/15/2612339/targovishte-vremenno-dvizhenieto-se-osashtestvyava-v-edna-lenta-po-pat-4-antonovo-omurtag-v-rayona-na-kamburovo-poradi-patnotransportno-proizshestvie.html", "text": "Временно движението се осъществява в една лента по път I-4 Антоново – Омуртаг в района на Камбурово поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2019.01.15", "title": "Търговище: Временно движението се осъществява в една лента по път I-4 Антоново – Омуртаг в района на Камбурово поради пътнотранспортно произшествие"}
{"url": "http://www.focus-news.net/news/2019/01/15/2612334/rumen-petkov-abv-vazhno-e-krasimir-karakachanov-da-izleze-i-da-komentira-vseki-edin-ot-tekstovete-koito-e-podpisal-za-pridobivaneto-na-novi-iztrebiteli.html", "text": "Важно е Красимир Каракачанов да излезе и да коментира всеки един от текстовете, които е подписал за придобиването на нови изтребители. Това каза председателят на ПП АБВ Румен Петков по време на пресконференция на партията във връзка със срещата му с вицепремиера и министър на отбраната Красимир Каракачанов относно доклада за процедурата за закупуване на нов боен самолет, предаде репортер на  Агенция „Фокус“ . „Нашият разговор беше много коректен, ние с г-н Каракачанов сме приятели от 1994 г. Той излъчваше интелект на голямо пластмасово копче, зашито на балтона на подлога, обслужваща чужди интереси. Той не можа да ме убеди, аз много ясно го питах как оценява доклада. Питах го, дали го е чел. Това, че е подписал не означава, че го е чел. Да внесеш доклад, който по никакъв начин не обяснява, защо тръгваш към процедурата, това е кураж, това е патриотично решение.  Последните месеци като гледам „Обединени патриоти“, но си мисля, в основата да не е ограда и паспорти“, коментира той. „Много е важно г-н Каракачанов да излезе и да коментира всеки един от текстовете, които е подписал. Аз изложих първата група аргументи, които са подписани, те са написали „не отговаря на интереси, на цена, на времевия порядък, на условия, на процедурата приета от НС, не може всичко да е „не отговаря“ и накрая \"дай да го направим“, посочи лидерът на АБВ.  \r\nДаяна ДЮЛГЕРОВА", "date": "2019.01.15", "title": "Румен Петков, АБВ: Важно е Красимир Каракачанов да излезе и да коментира всеки един от текстовете, които е подписал за придобиването на нови изтребители"}
{"url": "http://www.focus-news.net/news/2019/01/15/2612341/bild-germanskite-vlasti-arestuvaha-predpolagaem-agent-na-iran-v-bundesvera.html", "text": "В продължение на години в Бундесвера е служил предполагаем агент на Иран, съобщава германският вестник  BILD ,   \r\nДлъжностни лица от Федералната криминална полиция арестуваха член на войската в провинция Райнланд. Става въпрос за 50-годишен германски гражданин от афганистански произход, поясни главният прокурор. Абдул Хамид С. е „силно подозиран, че е работил за чужда разузнавателна служба“. \r\nОбвиняемият е бил съветник на провинцията в Бундесвера. Той е събирал и предавал „силно чувствителна информация“ на разузнавателната служба на Иран.  \r\nСпоред източниците от сигурността през последните години иранският режим е много активен в Европа. Задълженията на неговите агенти включват и атаки – какви точно обаче редакцията не пояснява.  \r\nСпоред Федералната служба за защита на Конституцията, разузнавателната служба на Иран е една от най-активните в Германия. В допълнение към шпионирането на опозицията, чувствителната информация от бизнеса, политиката, военните и оръжейните технологии за масово унищожение са сред интересите на агентите на Техеран. \r\n\"Фактът, че една чуждестранна разузнавателна служба разполага с информация в германския апарат за сигурност е много проблематична и опасна\", подчерта Бижан Джир-Сарай, говорител по външната политика от парламентарната група на Свободната демократическа партия (СвДП). „Трябва да се разработят стратегии за предотвратяване на подобни инциденти в бъдеще\", категоричен бе политикът.  Тереза Герова", "date": "2019.01.15", "title": "BILD: Германските власти арестуваха предполагаем агент на Иран в Бундесвера"}
{"url": "http://www.focus-news.net/news/2019/01/15/2612340/shumen-lek-paten-intsident-mezhdu-dva-avtomobila-e-stanal-po-patya-hitrino-izgrev-v-rayona-na-venets.html", "text": "Лек пътен инцидент между два автомобила е станал по пътя Хитрино – Изгрев в района на Венец. Това съобщиха за  Радио „Фокус“ - Шумен  от ОДМВР - Шумен.  Лек автомобил, при излизане от завой, е навлязъл в насрещното движение и се е ударил в друга лека кола.  \r\nПътнотранспортното произшествие ще бъде отразено по общия ред. \r\nИвелина ИВАНОВА", "date": "2019.01.15", "title": "Шумен: Лек пътен инцидент между два автомобила е станал по пътя Хитрино – Изгрев в района на Венец"}
{"url": "http://www.focus-news.net/news/2019/01/15/2612333/kyustendil-uchilishteto-i-detskata-gradina-v-selo-nevestino-sa-preustanovili-zanyatiya-do-16-yanuari-vklyuchitelno.html", "text": "Училището и детската градина в село Невестино са преустановили занятия до 16 януари. Това съобщи за  Радио „Фокус” – Кюстендил  Мая Стойчева, началник на Регионално управление на образованието – Кюстендил. Със заповед на кмета на Община Невестино занятията в двете институции са преустановени до 16 януари, включително. Причина за предприетата мярка е проблем с един от котлите за отопление в Основно училище „Христо Ботев”, както и наличието на много сняг и невъзможност за превозване на учениците и децата от отдалечените населени места. По думите на Мая Стойчева до момента от Регионална здравна инспекция – Кюстендил няма постъпила информация относно висока заболяемост сред учениците в областта. Учебните занятия се провеждат нормално. \r\nВенцеслав ИЛЧЕВ", "date": "2019.01.15", "title": "Кюстендил: Училището и детската градина в село Невестино са преустановили занятия до 16 януари, включително"}
{"url": "http://www.focus-news.net/news/2019/01/15/2612335/pg-na-bsp-shte-podkrepi-prezidentskoto-veto-varhu-nakazatelniya-kodeks.html", "text": "Ще подкрепим ветото на президента Румен Радев, няма да подкрепим текстовете в Наказателния кодекс на второ четене. Това каза на заседание на правна комисия секретарят на ПГ на БСП Филип Попов, предаде репортер на  Агенция „Фокус“ . „Нарушен е балансът между защита на основни човешки права и защита интересa на държавата“, заяви той. „Поради липсата на конкретика за престъпленията, ще се стигне до произвол“, коментира Филип Попов във връзка с възможността за арест до 48 часа без уведомление на близките. „Кои ще бъдат изключителните обстоятелства“, попита депутатът. „Това е връщане към тъмните времена, когато правото не се е прилагало“, посочи Попов и изтъкна, че предложението за непълнолетните в Наказателния кодекс е недопустимо. „Считаме ветото за мотивирано. Напълно го споделяме. В голяма степен отговаря на доводите ни в първото четене“, каза още депутатът от левицата. \r\nБиляна ИВАНОВА", "date": "2019.01.15", "title": "ПГ на БСП ще подкрепи президентското вето върху Наказателния кодекс"}
{"url": "http://www.focus-news.net/news/2019/01/15/2612344/sport-nik-kirios-otpadna-ot-otkritoto-parvenstvo-po-tenis-na-avstraliya.html", "text": "Ник Кириос отпадна от Откритото първенство по тенис на Австралия. В двубой от първи кръг представителят на домакините допусна загуба с 0:3 сета от Милош Раонич, в отделните части 4:6, 6:7, 4:6.  \r\nВъв втория кръг Раонич ще играе срещу шампиона от 2014-та година Стан Вавринка, който по-рано се класира за втория кръг на турнира в Мелбърн, след като латвиецът Ернест Гулбис се отказа от игра при 6:3, 1:3 заради контузия в областта на кръста. Тереза Герова", "date": "2019.01.15", "title": "Спорт: Ник Кириос отпадна от Откритото първенство по тенис на Австралия"}
{"url": "http://www.focus-news.net/news/2019/01/15/2612345/pazardzhik-v-peshtera-shte-se-provede-obshtestveno-obsazhdane-na-proektobyudzheta-na-obshtinata-za-2019-godina.html", "text": "В Пещера ще се проведе обществено обсъждане на проектобюджета на общината за 2019 година, от 15.00 часа в заседателната зала на Общинския съвет, съобщиха за  Радио „Фокус“ – Пазарджик  от пресцентъра на Общината.  \r\nКметът на Пещера Николай Зайчев кани жителите на общината, представители на бизнеса, НПО, второстепенните разпоредители с бюджет, читалищните настоятелства, представителите на спорта и цялата общественост на обществено обсъждане на проектобюджета на Община Пещера за 2019 г. Предложения и становища ще се приемат на адрес:  Пещера, ул. “Дойранска епопея” № 17, Общински център за услуги или на e-mail: kmet@peshtera.bg. Проектобюджета на Община Пещера за 2019 г ще да бъде публикуван на интернет-страницата на общината – www. peshtera.bg.", "date": "2019.01.15", "title": "Пазарджик: В Пещера ще се проведе обществено обсъждане на проектобюджета на Общината за 2019 година"}
{"url": "http://www.focus-news.net/news/2019/01/15/2612336/gl-inspektor-angel-papalezov-gdnp-pazete-proizvedeniyata-na-izkustvoto-v-dobre-podsigureni-pomeshteniya-i-razpolagayte-sas-snimkov-material-za-da-sadeystvate-na-sluzhbite.html", "text": "Произведенията на изкуството трябва да се съхраняват в добре подсигурени помещения и да се пази снимков материал, чрез който да се съдейства на пазителите на реда. Това каза за предаването „Съкровищницата на тайните“ на  Радио „Фокус“  главен инспектор Ангел Папалезов - началник на сектор „Културно-исторически ценности“ към ГД „Национална полиция“. Той уточни, че в МВР се поддържа регистър на инкриминираните произведения на изкуството – картини, икони и археологически обекти. В него обаче влизат само произведения на изкуството със съответните идентификационни данни – снимка, размери, тегло, материал, обясни гл. инспектор Папалезов. „Първо и основно изискване спрямо колекция, формирана от физически и юридически лица, е произведенията на изкуството да бъдат съхранявани в помещения, които са добре подсигурени срещу крадци – със СОТ система, с надеждни ключалки и външни щори. На второ място е необходимо да се създаде добър архив на притежаваните предмети – със снимки, размери, някакви вторични белези, които биха подпомогнали издирването и разпознаването на вещите, ако бъдат откраднати. Вече няколко фирми предлагат застраховане на културни ценности, дори и на колекции с археологически предмети. Сумата за такава услуга не е толкова голяма и непосилна за самите колекционери, така че все повече хора трябва да се замислят в тази посока“, коментира гл. инспектор Ангел Папалезов. Според него наследниците на български художници и скулптори, а също и на колекционерите трябва да обърнат повече внимание на подобни мерки. За да има едно разследване на такъв вид престъпление добър издирвателен процес и щастлив край, от ключово значение е наличието на снимков материал на произведенията на изкуството, които са откраднати, каза още той.  \r\nАнна АНГЕЛОВА", "date": "2019.01.15", "title": "Гл. инспектор Ангел Папалезов, ГДНП: Пазете произведенията на изкуството в добре подсигурени помещения и разполагайте със снимков материал, за да съдействате на службите"}
{"url": "http://www.focus-news.net/news/2019/01/15/2612342/plamena-zayachka-abv-balgariya-se-ottegli-ot-protsesa-za-imeto-na-makedoniya-kogato-vaprosat-stana-svetoven-s-koeto-otstapi-ot-natsionalnite-si-interesi.html", "text": "България се оттегли от процеса за името на Македония, когато въпросът стана световен, с което отстъпи от националните си интереси. Това каза председателят на АБВ-Младежи Пламена Заячка по време на пресконференция на партията, предаде репортер на  Агенция „Фокус“ . „Преди 27 години България първа признава независимостта на Република Македония. 27 години по-късно ние нямаме стратегия за развитие на отношенията ни с Македония. Най-яркият пример, е че правителството прие с еднакъв ентусиазъм предложените две имена и Северна и Илинденска Македония без каквито и да е аргументи. Дори последният пример е, че името няма значение. България се оттегли, след като въпросът стана световен, след намесата на ЕС, НАТО. България се оттегли и заяви, че въпросът с името за Македония е въпрос между Гърция и Македония, с което отстъпи всякакви национални интереси, които има страната ни“, подчерта Заячка. Тя обясни, че ПП АБВ недоумява действията на правителството. „На 12 януари парламентът на Република Македония гласува смяната на името, нашето правителство не постави в преговорния процес никакви условия. Това, което каза външният ни министър е, че България ще постави конкретни условия за приемането на Македония в ЕС. Как ще стане това след като една година ние не правим нищо по развитието на отношенията ни? Повече от година и половина няма реални действия. Какво прави България и какви действия ще предприеме за защита на българите, които са се самоопределили като такива в Македония. Как ще защити техните права? Ще постави този ли този въпрос?“, попита Заячка. „За една година се проведоха няколко срещи, не надвишават четири. Правителството не даде мандат на комисията да се защитава националния интерес и да постави въпроса за характера на Илинденско-Преображенското въстание“, коментира още лидерът на АБВ-Младежи.    \r\nДаяна ДЮЛГЕРОВА", "date": "2019.01.15", "title": "Пламена Заячка, АБВ: България се оттегли от процеса за името на Македония, когато въпросът стана световен, с което отстъпи от националните си интереси"}
{"url": "http://www.focus-news.net/news/2019/01/15/2612347/shumen-vazstanoveno-e-dvizhenieto-po-pat-i-7-hitrino-izgrev-v-rayona-na-venets.html", "text": "Възстановено е движението по път І-7 Хитрино - Изгрев в района на Венец. Това съобщиха от  пресцентъра на Агенция \"Пътна инфраструктура\" .", "date": "2019.01.15", "title": "Шумен: Възстановено е движението по път І-7 Хитрино - Изгрев в района на Венец"}
{"url": "http://www.focus-news.net/news/2019/01/15/2612343/pazardzhik-nyama-podadeni-signali-za-shteti-naneseni-ot-silniya-vyatar-v-oblastta.html", "text": "До момента няма подадени сигнали за паднали клони, дървета или прекъснато електроснабдяване на територията на област Пазарджик, в резултат на силния вятър, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че в пожарната и в полицията няма подадени сигнали и за проблеми от друг характер, причинени от вятъра.  \r\nПо данни на НИМХ поривите на вятъра в Пазарджик достигат до 28 м/сек., което се равнява на над 100 км/ч. \r\nВаня НИКОЛОВА", "date": "2019.01.15", "title": "Пазарджик: Няма подадени сигнали за щети, нанесени от силния вятър в областта"}
{"url": "http://www.focus-news.net/news/2019/01/15/2612350/mariya-semerdzhieva-ruo-smolyan-zaradi-problem-s-elektrozahranvaneto-v-su-otets-paisiy-uchenitsite-sa-vav-vakantsiya-a-v-ou-prof-d-r-asen-zlatarov-chasovete-sa-namaleni.html", "text": "Заради проблем с електрозахранването в СУ „Отец Паисий“ в Смолян учениците са във ваканция, а в ОУ „Проф. д-р Асен Златаров“ часовете са намалени. Това каза за  Радио „Фокус“ – Смолян  Мария Семерджиева – началник на Регионално управление на образованието (РУО) – Смолян. Тази сутрин в района на Новия център в града, най-вероятно заради вятъра, е нямало ток и затова учениците са пуснати в еднодневна ваканция. Проблемът вече е отстранен и утре учебният процес ще бъде възобновен, поясни Семерджиева. Тя допълни, че в ОУ „Проф. д-р Асен Златаров“ часовете са намалени с по 10 минути, за да може учениците да се приберат по-рано, тъй като там също електрозахранването е слабо. \r\nПо отношение на грипната обстановка в училищата и детските градини в областта, началникът на РУО – Смолян отбеляза, че има леко нарастване на броя на заболелите, но все още няма да се обявява грипна ваканция. „Сформиран е кризисен щаб съвместно с Регионалната здравна инспекция – Смолян и се следи броят на заболелите деца и ученици. Към момента обаче няма населени места, в които да е достигнат процентът, при който се обявява грипна ваканция. Утре в 9:00 часа ще имаме и новите данни за заболелите в учебните заведения“, каза още Семерджиева. \r\nНели ГЕРГЬОВСКА", "date": "2019.01.15", "title": "Мария Семерджиева, РУО – Смолян: Заради проблем с електрозахранването в СУ „Отец Паисий“ учениците са във ваканция, а в ОУ „Проф. д-р Асен Златаров“ часовете са намалени"}
{"url": "http://www.focus-news.net/news/2019/01/15/2612349/literaturen-salon-lege-10-organizira-vecher-posvetena-na-nikolay-haytov-na-16-yanuari.html", "text": "На 16 януари Литературен салон „Леге 10“ организира вечер, посветена на Николай Хайтов по повод 100-годишнината от рождението му, която ще честваме тази година. Това съобщиха от пресцентъра на  БСП-София .  \r\nВ събитието ще вземе участие синът на големия български писател арх. Здравец Хайтов, а водещ на вечерта ще бъде издателят Иван Гранитски. \r\nЛитературната вечер ще състои от 18.30 часа, в залата на Градския съвет на БСП – София на ул. „Леге“ № 10, етаж 1.", "date": "2019.01.15", "title": "Литературен салон „Леге 10“ организира вечер, посветена на Николай Хайтов на 16 януари"}
{"url": "http://www.focus-news.net/news/2019/01/15/2612352/obshtina-svishtov-s-1-752-lv-shte-bade-preizdadeno-fototipnoto-izdanie-na-knigata-bay-ganyo-na-aleko-konstantinov.html", "text": "С 1 752 лв. ще бъде преиздадено фототипното издание на книгата „Бай Ганьо“ на Алеко Константинов. Парите бяха събрани по време на т. нар. Алекови дни, които се провеждат ежегодно в Свищов, в началото на януари. Това съобщиха за  Радио „Фокус“ – Велико Търново  от Община Свищов, кято е сред организаторите на празника. Средствата са от продажбата на билети за благотворителния спектакъл „Империята на мюзикъла“. \r\nПрез настоящата 2019-та година почетохме 156 години от рождението на неповторимия Алеко Константинов. Кулминацията на Алековите празници се състоя в салона на  ПБНЧ „Еленка и Кирил Д. Аврамови – 1856“, където жителите и гостите на Свищов се насладиха представлението  „Империята на мюзикъла“, в изпълнение на Държавна опера – Русе. По традиция, преди тържествената вечер, се състоя факелно шествие от къщата музей „Алеко Константинов“ до паметника на Щастливеца в градската градина. Кметът на Свищов и председател на Международна фонд „Алеко Константинов“ Генчо Генчев произнесе празнично слово, след което паметника на най-бележития свищовлия бе отрупан от цветя, поднесени от признателните му съграждани. \r\nЛуиза ТРАНЧЕВА", "date": "2019.01.15", "title": "Община Свищов: С 1 752 лв. ще бъде преиздадено фототипното издание на книгата „Бай Ганьо“ на Алеко Константинов"}
{"url": "http://www.focus-news.net/news/2019/01/15/2612351/lyubomira-gancheva-abv-partiyata-ni-e-edinstvenata-koyato-sistemno-zashtitava-natsionalniya-interes.html", "text": "ПП АБВ е може би единствената в момента на политическата сцена, която системно защитава националния интерес. Това каза зам.-председателят на ПП АБВ Любомира Ганчева по време на пресконференция на партията, предаде репортер на  Агенция „Фокус“ . „Управлението през 2018 г., управление на трети мандат на ГЕРБ, дава оценка провали, системни провали във всяка една сфера. Тези провали дават своя резултат като бедност в обществото. В областта на демографската и социалната политика нещата придобиват все по-зловещи измерения с рекордно висока смъртност, ниска раждаемост, както виждаме отново правителството нехае за това“, посочи тя. Ганчева обясни, че АБВ уважава партии в парламента, които дават заявки за искане на вот на недоверие, но само когато това е ясно и конкретно обяснено. \"Едно е да поискаш вот на недоверие просто за да изчерпаш това свое право и всичко след това да продължи по същия си начин и да виждаме тези резултати, за които ние системно от АБВ сме сигнализирали и за които сме предлагали конкретните решения“, подчерта тя.  \r\n„ПП АБВ може би е единствената в момент на политическата сцена, която системно защитава националния интерес, сигнализира за проблеми и предлага решения. В края на миналата година ние ви представихме и нашия манифест, с който ще се явяваме на изборите през 2019 г.“, каза Ганчева, като обясни, че в него са засегнати всички теми, по които правителството не е успяло да се справи.  \r\nДаяна ДЮЛГЕРОВА", "date": "2019.01.15", "title": "Любомира Ганчева, АБВ: Партията ни е единствената, която системно защитава националния интерес"}
{"url": "http://www.focus-news.net/news/2019/01/15/2612346/vratsa-77-sluchaya-na-ostri-respiratorni-zabolyavaniya-i-grip-sa-registrirani-za-edna-sedmitsa-v-oblastta.html", "text": "77 случая на заболели от остри респираторни заболявания и грип са регистрирани за една седмица в област Враца, съобщиха от  Регионална здравна инспекция-Враца . Данните са за периода 7 – 11 януари. В началото на годината случаите са били 37 на 10 000 души.  \r\n14 са случаите на други заболявания, три от тях са за варицела, шест – ротавирус, и два случая на хепатит А. По един случай е регистриран на ентероколит, скарлатина и вирусен менингит.", "date": "2019.01.15", "title": "Враца: 77 случая на остри респираторни заболявания и грип са регистрирани за една седмица в областта"}
{"url": "http://www.focus-news.net/news/2019/01/15/2612354/lyubomira-gancheva-abv-prez-poslednite-12-godini-balgariya-prisastva-no-ne-uchastva-v-es-i-nato.html", "text": "През последните 12 години България присъства, но не участва в ЕС и НАТО. Това каза зам.-председателят на ПП АБВ Любомира Ганчева по време на пресконференция на партията, предаде репортер на  Агенция „Фокус“ . „В Европейските институции България просто присъства и то присъства по начин, който уронва нашите национални интереси“, обясни зам.-председателят на партията, като изтъкна, че пакет „Мобилност 1“ се разглежда в ЕП от 2011 година, а българските институции са реагирали сега по този въпрос. „Председателството на Съвета на ЕС е поредната пропусната възможност да заявим нашите позиции и да отстояваме нашите интереси в областта на външната политика. В нашия манифест сме заявили, че сме свидетели на пълен разпад на държавност, пълен разпад на институции. Ежедневното управление на държавата дава само нови и нови причини за искане на вот на недоверие. Управлението на ГЕРБ води само до едно - провали във всички сектори на политиката, които ги плащаме ние“, допълни Любомира Ганчева.  \r\nДаяна ДЮЛГЕРОВА", "date": "2019.01.15", "title": "Любомира Ганчева, АБВ: През последните 12 години България присъства, но не участва в ЕС и НАТО"}
{"url": "http://www.focus-news.net/news/2019/01/15/2612355/kyustendil-rabotna-sreshta-za-plan-priema-za-novata-2019-2020-godina-se-provede-v-obshtinata.html", "text": "Работна среща за план-приема за новата 2019/ 2020 година се проведе в Община Кюстендил, предаде репортер на  Радио „Фокус” – Кюстендил . На нея присъстваха зам.-кметът на Кюстендил Светослав Василев, областният управител Виктор Янев, директори на учебни заведения, представители на Регионално управление на образованието и на бизнеса. Дадени са разяснения за въведената възможност за защитени паралелки. Самите директори са представили своите предложения за прием. 477 са учениците, които предстои да завършат 7 клас от общините Кюстендил, Невестино и Трекляно. Предложени са общо 22 паралелки за прием след завършен 7 клас. Отново ще има паралелки за дуално обучение. \r\nВенцеслав ИЛЧЕВ", "date": "2019.01.15", "title": "Кюстендил: Работна среща за план-приема за новата 2019/ 2020 година се проведе в Общината"}
{"url": "http://www.focus-news.net/news/2019/01/15/2612356/burgas-obshtinata-organizira-sastezanie-po-angliyski-ezik-za-uchenitsi-ot-vtori-klas.html", "text": "Общината организира състезание по английски език за всички желаещи ученици от втори клас. То се нарича „We love English“ и ще се проведе на 23 февруари 2019 г. от 10.00 до 11.00 часа. Това съобщиха от пресцентъра на  Община Бургас . Срокът за подаване на заявления за участие е до 08 февруари 2019 г. Разпределението по зали ще бъде публикувано в интернет страницата на   и   на 18 февруари 2019 г. \r\nЕдна от целите на състезанието е да провери развитието и устойчивостта на програмата за ранно чуждоезиково обучение, която бе въведена преди няколко години по идея на кмета Димитър Николов. Тогава часове по английски език бяха включени в занятията на абсолютно всички детски градини в Бургас, както и при първокласниците. Именно първите обхванати деца в програмата, тогава 4 и 5-годишни, сега са второкласници. Състезанието ще провери техните знания и ще покаже резултатите от работата на техните учители. Община Бургас настоятелно ще развива през следващите години програмата си за ранно чуждоезиково обучение, тъй като е важна за реализацията на новите поколения на пазара на труда. \r\nУчастниците в „We love English“ ще бъдат разпределени в училища по райони, според тяхното местоживеене. Разпределението ще бъде предоставено на директорите на училищата, които ще уведомят участниците в кое училище ще се състезават. Учениците, записани за участие в състезанието, следва да се явят в съответното училище в 9.30 часа на 23 февруари 2019 г., като носят със себе си синя химикалка, ученически бележник за идентификация и входящ номер на заявлението. Право на участие в състезанието имат ученици, записани във II клас за учебната 2018/2019 година, от всички училища на територията на община Бургас. Участието е безплатно. Срокът за подаване на заявления за участие е 08 февруари 2019 г. включително. Регистрацията може да се извърши от техните родители или настойници по електронен път  .", "date": "2019.01.15", "title": "Бургас: Общината организира състезание по английски език за ученици от втори клас"}
{"url": "http://www.focus-news.net/news/2019/01/15/2612357/faz-kontrarazuznavatelnata-sluzhba-na-frg-razporedi-proverka-na-alternativa-za-germaniya-na-natsionalno-nivo-partiyata-mozhe-da-bade-postavena-pod-nablyudenie.html", "text": "Федералната служба за защита на Конституцията обяви предприемането на проверка на национално ниво на партията „Алтернатива за Германия“, съобщава ежедневникът  Die Frankfurter Allgemeine Zeitung . \r\nПо-рано проверка бе извършена в Младежката организация на партията „Млада Алтернатива“, както и на организацията „Крилото“ около тюрингския лидер на десните популисти Бьорн Хьоке. Те вече са окачествени като достатъчно подозрителни за поставянето им под наблюдение. \r\nПроверката е последната стъпка преди поставяне под наблюдение. При подобен сценарий контраразузнаването започва да работи с внедрени агенти, записи на разговори и съхраняване на данни.  Тереза Герова", "date": "2019.01.15", "title": "FAZ: Контраразузнавателната служба на ФРГ разпореди проверка на „Алтернатива за Германия“ на национално ниво, партията може да бъде поставена под наблюдение"}
{"url": "http://www.focus-news.net/news/2019/01/15/2612358/varna-katastrofa-mezhdu-kamion-i-dva-leki-avtomobila-e-stanala-na-bul-hristo-smirnenski-nyama-danni-za-postradali.html", "text": "Катастрофа между камион и два леки автомобила е станала на бул. „Христо Смирненски“ във Варна. Това съобщи за  Радио „Фокус“ – Варна  говорителят на Областна дирекция на МВР Ивана Милева. Сигналът за инцидента на околовръстния път във Варна е постъпил около 14.00 часа. „По първоначална информация, става дума за сблъсък между товарен автомобил и два леки такива\", каза Ивана Милева. По думите ѝ към момента няма данни за пострадали граждани. Ивана Милева съобщи, че екипи на „Пътна полиция“ пътуват към мястото на катастрофата, за да регулират движението и да не се получават задръствания.  \r\nПътните настилки във Варна са мокри и хлъзгави, водачите трябва да се движат с повишено внимание и да спазват дистанция. \r\nБояна АТАНАСОВА", "date": "2019.01.15", "title": "Варна: Катастрофа между камион и два леки автомобила е станала на бул. „Христо Смирненски“, няма данни за пострадали"}
{"url": "http://www.focus-news.net/news/2019/01/15/2612359/d-r-atanas-kambitov-kmet-na-blagoevgrad-sistemata-za-videonablyudenie-v-grada-tryabva-da-bade-zavarshena-do-yuni.html", "text": "Системата за видеонаблюдение в Благоевград трябва да бъде завършена до юни. Това каза на пресконференция д-р Атанас Камбитов, кмет на Община Благоевград, предаде репортер на  Радио „Фокус“-Пирин . Той посочи, че в бюджета на Общината за тази система са заложени около 440 000 лв. По думите му по този начин ще има техническа възможност Полицията да наблюдава какво се случва навсякъде в града с цел превенция, като ще се подсигурят и всички технически средства на полицаите – таблети в патрулните коли и др., за да има постоянен контрол и възможност за бърза реакция на органите на реда. Д-р Камбитов заяви, че Благоевград ще бъде първият град с изградена система за видеонаблюдение „SaveCity“. \r\n„Предвиденият бюджет на ОФК „Пирин“ е 500 000 лв. Спортният директор на футболният клуб каза, че за годината на отбора са необходими между 700 и 750 хил. лв. Ние нарочно залагаме само 500 000 лв., за да може да дадем възможност да се работи и да се търсят средства от спонсори, но ако се наложи ще помогнем с още средства“, коментира още кметът на Община Благоевград. \r\nД-р Камбитов добави, че в бюджета са заложили по искане на директора на онкодиспансера 200 хил.лв. за закупуване на комбинирана и дълбока лъчетерапия, като цената на подобен апарат е над 800 хил. лв, а Общината залага средствата, които са първоначална вноска по лизингова система и след това вече онкодиспансера с приходите, които има, ще го изплаща. Според него важното е, че по този начин много от пациентите ще могат да се лекуват в онкодиспансера в Благоевград, вместо да се налага да пътуват до София. \r\nНатали СТЕФАНОВА", "date": "2019.01.15", "title": "Д-р Атанас Камбитов, кмет на Благоевград: Системата за видеонаблюдение в града трябва да бъде завършена до юни"}
{"url": "http://www.focus-news.net/news/2019/01/15/2612360/burgas-vzeti-sa-probi-ot-vodata-v-kanal-na-yazovir-mandra-zaradi-signal-za-martva-riba.html", "text": "Експерти от РИОСВ-Бургас, Басейнова дирекция „Черноморски район“ и Изпълнителна агенция по рибарство и аквакултури провериха сигнал за мъртва риба в язовир „Мандра“. Това съобщиха от  РИОСВ-Бургас . При огледа се установи мъртва риба в открит канал на язовира. Екземплярите са от видовете  платика, сулка, скобар и таранка и са с размери около 10-15 см на площ около 200 м2 от водната повърхност.  Каналът е обрасъл с гъста водна растителност. Водата в него е видимо чиста, без цвят, специфична миризма и опалесценция на повърхността. Няма констатирано заустване на отпадъчни води. Регионалната лаборатория към ИАОС в Бургас извърши пробонабиране от водата в канала. Измерените на място показателите показаха ниско съдържание на разтворен кислород 2,03 мг/л, при норма от 6.00 мг/л. Резултатите от другите показатели ще са известни след приключване на всички анализи на водната проба. Община Бургас е уведомена и трябва да почисти мъртвата риба.", "date": "2019.01.15", "title": "Бургас: Взети са проби от водата в канал на язовир „Мандра“ заради сигнал за мъртва риба"}
{"url": "http://www.focus-news.net/news/2019/01/15/2612362/2018-godina-belezhi-istoricheski-nay-niskite-stoynosti-na-broya-registrirani-bezrabotni-v-balgariya.html", "text": "Изминалата 2018 година бележи исторически най-ниските стойности на броя регистрирани безработни в България. Това съобщиха от пресцентъра на  Агенцията по заетостта . Административната статистика на Агенцията по заетостта показва, че средномесечният им брой през миналата година е бил 202 995 – с 33 757 по-малко в сравнение с 2017 г. Така средногодишната безработица през 2018 г. се установява на равнище от 6,2%, като спрямо предходната година коефициентът се е понижил с един процентен пункт.   \r\nНай-съществено е снижението в броя на продължително безработните. За година техният брой е намалял с 19 247 лица или с 26%. Средномесечният им брой на годишна база за 2018 г. е 65 074 лица, което е 32,1% от средногодишния брой безработни през годината. Така средната продължителност на регистрацията в бюрата по труда намалява от 5,8 месеца през декември 2017 г. на 4,8 месеца през декември 2018 г.  \r\nВ резултат на интензивната работа на екипите на Агенцията по заетостта по прилагане на активната политика през годината, повече хора с увреждания са потърсили посредническите услуги на бюрата по труда за достъп до трудовия пазар. На годишна база броят на регистрираните хора с увреждания е нараснал с 12,3% от 12 878 лица в края на 2017 г. на 14 460 в края на 2018 г. В същото време преходите в заетост при тази група са се увеличили с 2,2 пр.п. от 5,7% през 2017 на 7,9% през 2018 г. \r\nПрез декември 2018 г. броят на регистрираните безработни е 201 466. Равнището на безработица е 6.1%  - с 1 процентен пункт по-ниско в сравнение със същия месец на 2017 г. Спрямо ноември броят на безработните се е повишил с малко над 3 500 души. Лекият ръст е сезонно обусловен от понижената икономическа активност на бизнеса в края на годината. \r\nНоворегистрираните лица през декември са 25 562, като от тях 1 036 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 69 239 лица чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др.  \r\nОсвен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 372 души от тези групи. \r\nПрез декември общо 15 322 лица са постъпили на работа, като 79.5% от тях са устроени в реалната икономика.  \r\nВ резултат от изпълнението на активните мерки за насърчаване на заетостта сред безработните, в субсидирана заетост са включени 3 139 лица: 3 069 – по схеми на Оперативна програма „Развитие на човешките ресурси”, 43 – по програми и 27 по мерки за обучение и заетост. \r\nОт началото на годината общо 16 119 безработни са включени в обучения за придобиване на нова квалификация и ключови компетентности, а завършилите успешно са 14 489. \r\nЗаявените работни места на първичния пазар на труда през декември са 7 526, като 80.4% от тях са в частния сектор. Най-голям дял свободни работни места са заявени в преработващата промишленост (31.0%), търговията, ремонта на автомобили и мотоциклети (15.2%), хотелиерството и ресторантьорството (7.8%), административните и спомагателните дейности (7.7%), строителството (5.6%), и др. \r\nНай-търсените групи професии през месеца са: оператори на стационарни машини и съоръжения; продавачи; работници в добивната и преработващата промишленост, строителството и транспорта; работници по събиране на отпадъци и сродни на тях;  стопански и административни техници и приложни специалисти; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии; водачи на МПС и подвижни съоръжения и др.", "date": "2019.01.15", "title": "2018 година бележи исторически най-ниските стойности на броя регистрирани безработни в България"}
{"url": "http://www.focus-news.net/news/2019/01/15/2612348/gl-inspektor-angel-papalezov-gdnp-blizo-90-ot-krazhbite-na-kulturni-tsennosti-u-nas-se-izvarshvat-v-doma-ili-ofisa-ot-kriminalen-kontingent-predimno-ot-romski-proizhod.html", "text": "Близо 90% от кражбите на културни ценности у нас се извършват в дома или офиса от криминален контингент предимно от ромски произход. Това каза за предаването „Съкровищницата на тайните“ на  Радио „Фокус“  главен инспектор Ангел Папалезов - началник на сектор „Културно-исторически ценности“ към ГД „Национална полиция“. Той допълни, че е работено дори по случаи, когато извършителите на посегателства върху произведения на изкуството са били бездомници. „По-голямата част от извършените кражби са от нискоквалифицирани лица от криминалния контингент. Повечето се случват през тъмната част на денонощието, когато крадците проникват през прозорци, тераси, неукрепени врати. Домовете не са защитени със специална техника или с по-здрави прегради като решетки, щори, така че да затруднят по някакъв начин крадците. Това се доказа и при постоянните мерки на двете лица, които задържахме по кражбата на картини на Владимир Димитров-Майстора“, обясни гл. инспектор Ангел Папалезов. Той обърна внимание, че при посегателството над творби на Майстора крадците са наблюдавали обекта преди това и така са разбрали, че лесно може да се проникне там. Те обаче не са били предварително наясно какво точно ще откраднат, уточни гл. инспектор Папалезов.  \r\nАнна АНГЕЛОВА", "date": "2019.01.15", "title": "Гл. инспектор Ангел Папалезов, ГДНП: Близо 90% от кражбите на културни ценности у нас се извършват в дома или офиса от криминален контингент предимно от ромски произход"}
{"url": "http://www.focus-news.net/news/2019/01/15/2612364/kyustendil-ledena-pokrivka-se-e-obrazuvala-na-reka-sovolyanska-bistritsa-rayona-na-selo-garlyano.html", "text": "През последното денонощие нивата на наблюдаваните реки в Западнобеломорският басейн са останали без съществени изменения, сочи справка на сайта на  Националния институт по метеорология и хидрология  (НИМХ). Регистрираните колебания на речните нива са от -8 см до +6 см. Водните количества на реките в басейна са под прага за средни води. Ледена покривка се е образувала на река Соволянска Бистрица района на село Гърляно. Днес и през следващите три дни речните нива във водосборния басейн ще останат без съществени изменения. Краткотрайни повишения на речните нива ще има на 16 и 17.01 в следобедните часове, в резултат на снеготопене. Водните количества на наблюдаваните реки ще бъдат под праговете за внимание.", "date": "2019.01.15", "title": "Кюстендил: Ледена покривка се е образувала на река Соволянска Бистрица района на село Гърляно"}
{"url": "http://www.focus-news.net/news/2019/01/15/2612366/burgas-shte-bade-podpisan-memorandum-za-kulturno-satrudnichestvo-mezhdu-tvortsi-ot-grada-i-makedonskiya-grad-radovish.html", "text": "Творци от Бургас и македонския град Радовиш подписват меморандум за културно сътрудничество. Това съобщиха от пресцентъра на  Община Бургас . Начинанието беше инициирано от Бургаската писателска общност и подкрепено от ръководството на Международния литературен фестивал „Караманови срещи на поезията\". \r\nВ 45-ото му издание в края на миналата година участие взе известната бургаска поетеса Роза Боянова, а в новата книга на председателя на Съвета на литературния фест Борче Панов - „Глождеща мида\", са включени стихотворения, вдъхновени от Бургас, остров Света Анастасия и морето. „С тяхната красота авторът се запозна по време на форума на славянските творци „Свято Слово\", който традиционно се провежда през май в Бургас. \r\nМеждународното сътрудничество, което ще позволи творчеството на бургаски автори да бъде популяризирано извън границите на България, а съвременни творци от чужбина да бъдат представяни у нас, е едно от направленията в тазгодишната работа на Бургаската писателската общност\", коментира председателят на Управителния ѝ съвет Росен Друмев. \r\n„Особен акцент ще бъде поставен и върху дейността на бургаската преводаческа школа, чиито представители активно участват в литературния живот на града и дават своя принос за неговото популяризиране в международен мащаб\", допълни председателят на Творческата комисия към БПО Наталия Недялкова.", "date": "2019.01.15", "title": "Бургас: Ще бъде подписан меморандум за културно сътрудничество между творци от града и македонския град Радовиш"}
{"url": "http://www.focus-news.net/news/2019/01/15/2612365/tv-21-makedoniya-sedem-hilyadi-politseyski-sluzhiteli-shte-badat-zadeystvani-za-poseshtenieto-na-putin-v-sarbiya.html", "text": "Сигурността на държавния глава на Руската федерация Владимир Путин при посещението му в Сърбия ще бъде гарантирано от внушителните седем хиляди полицейски служители, предава скопската  „ТВ 21“ . \r\nСпоред непотвърдени данни в Сърбия вече са пристигнали 250 руски специалисти по сигурността, натоварени със задачата да проверят храната, климата и маршрута, по който ще се движи лидерът на Кремъл. В гарантирането на сигурността му ще бъде задействана и сръбската армия. \r\nУлиците, по които ще се движи Путин, ще бъдат затворени, всички полети ще бъдат спрени до пристигането му, руски и сръбски снайперисти ще бъдат разположени на покривите на сградите, а граждани, живеещи в близост до Президентството в Белград, ще бъдат инструктирани да затворят прозорците си и да дръпнат завесите си. \r\nПутин пристига на посещение в Белград на 17 януари.  Тереза Герова", "date": "2019.01.15", "title": "„ТВ 21“ (Македония): Седем хиляди полицейски служители ще бъдат задействани за посещението на Путин в Сърбия"}
{"url": "http://www.focus-news.net/news/2019/01/15/2612368/kyustendil-okolo-20-sa-se-uvelichili-izdadenite-razreshitelni-za-zhilishtni-sgradi-pristroyki-nadstroyki-i-preustroystva-v-dupnitsa-prez-2018-g.html", "text": "Около 20 % са се увеличили издадените разрешителни за жилищни сгради, пристройки, надстройки и преустройства в Дупни през 2018 г. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му за изминалата година от администрацията са издадени 152 разрешителни за посочените дейности. Няма издадено разрешително за строеж на жилищен блок. За сравнение през 2017 година броят на издадените разрешителни е бил 130. Незначително увеличение се наблюдава и при издадените с решения на Общински съвет – Дупница заповеди на кмета на Община Дупница за изработване и изменение на подробни устройствени планове. През 2017 година те са били 55, а през 2018 те са 58. Касае се основно за промяна статута на земеделски земи в такива, но за неземеделски нужди. Най-голям е броят за изграждането на автокъщи, за халета за работилници, както и за изграждането на къщи за гости в землището на село Бистрица. \r\nВенцеслав ИЛЧЕВ", "date": "2019.01.15", "title": "Кюстендил: Около 20 % са се увеличили издадените разрешителни за жилищни сгради, пристройки, надстройки и преустройства в Дупница през 2018 г."}
{"url": "http://www.focus-news.net/news/2019/01/15/2612353/kathimerini-tsipras-prizovava-deputatite-da-podkrepyat-pravitelstvoto-zashtiti-prespanskoto-sporazumenie.html", "text": "Министър-председателят на Гърция Алексис Ципрас призова депутатите да подновят подкрепата си към правителството по време на първия ден на напрегнато разискване в парламента по повод вота на доверие, който ще бъде гласуван в сряда, съобщава електронното издание на водещия атински ежедневник  Kathimerini . \r\n„Искам с честност и яснота да потвърдя доверието в правителството\", подчерта Ципрас, допълвайки, че последните месеци на власт ще бъдат използвани от правителството за приемане на решаващо законодателство и завършване на преразглеждането на Конституцията. \r\nЗащитавайки споразумението  между Атина и Скопие, което слага край на десетилетия спор за името на Бившата югославска република Македония, Ципрас заяви, че той и бившият външен министър Никос Коцияс са се възползвали от „историческата възможност“ за решаване на проблема. \r\n„Съвестта ми и моят патриотичен дълг изискваха от мен да използвам тази историческа възможност да реша македонския въпрос, знаейки, че ще това ще има политическа цена“, призна гръцкият премиер.  \r\nТой повтори, че „разводът“ с бившия младши коалиционен партньор Панос Каменос е в резултат на несъгласието на двете партии по въпроса за Преспанското споразумение.  \r\n„Нашите политически и идеологически различия бяха длъжни да дадат своите резултати в някакъв момент. Това не беше неизбежно, но се случи“, коментира Ципрас.  \r\n„Мисля, че той прави грешка, не действа правилно. Казах му го толкова много. Не мисля, че този вариант е неизбежен, защото застрашава правителството в решаващ момент. Но ще уважава неговото решение“.  \r\nЦипрас също така обвини „Нова демокрация“ за нападението срещу депутати, които са заявили, че ще подкрепят Преспанското споразумение. През последните дни редица народни представители от АНЕЛ и независими депутати получиха заплахи, припомня изданието.  \r\nПолицията арестува в понеделник вечерта 62-годишен мъж, който твърди, че е изпратил заплашителни съобщения до депутатите след поста, който е видял в социалните медии от член на „Нова демокрация“, който призова гражданите да окажат натиск върху съответните народни представители. Той е изправен пред обвинения в опит за насилие срещу политически орган, правителството или неговите членове, и подстрекателство към извършване на престъпление. Тереза Герова", "date": "2019.01.15", "title": "Kathimerini: Ципрас призовава депутатите да подкрепят правителството, защити Преспанското споразумение"}
{"url": "http://www.focus-news.net/news/2019/01/15/2612369/plovdiv-apelativniyat-sad-nalozhi-25-godini-zatvor-na-mazh-obvinen-za-ubiystvoto-na-7-godishno-dete-v-momchilgrad.html", "text": "Апелативният съд увеличи присъдата на мъж, обвинен за убийството на 7-годишно дете в Момчилград. Това съобщиха от пресцентъра на  Съдебната палата в Пловдив . Пловдивският апелативен съд увеличи наказанието, наложено на мъжа с инициали М. Х., от 23 на 25 години затвор. Той е признат от Окръжен съд – Кърджали за виновен в това че, на 17 декември 2017 г. в Момчилград е влязъл в чуждо жилище през нощта със специално техническо средство ключ. Освен това е признат за виновен в това, че на същата дата умишлено е умъртвил 7-годишно момиченце, намиращо се в безпомощно състояние, което е извършено по особено мъчителен начин за пострадалата и с цел да бъде прикрито друго престъпление.  \r\nСпоред апелативните магистрати увеличеното и наложено най-тежко общо наказание от 25 години лишаване от свобода отговаря на изключително високата степен на обществена опасност на деянието и на много високата степен на обществена опасност на самия деец. Като отегчаващо отговорността обстоятелство магистратите приемат, че момиченцето било силно привързано към подсъдимия и изпитвало към него обич. Родителите ѝ също се намирали в близки роднински отношения с М. Х., имали му доверие, с което той злоупотребил по недопустим начин, проявявайки бездушие към малолетното момиченце.  \r\nДелото е протекло пред Кърджалийския окръжен съд по реда на съкратеното съдебно следствие, след като подсъдимият признал изцяло фактите по обвинението. Поради това първоначално определеното наказание доживотен затвор е заменено с лишаване от свобода, съгласно задължителното изискване на закона в тези случаи. \r\nМ.Х. е осъден да изплати по 150 000 лева обезщетение на родителите на пострадалата и 100 000 лева на нейната баба за претърпени неимуществени вреди. \r\nРешението на Апелативния съд подлежи на обжалване и протест пред Върховния касационен съд.", "date": "2019.01.15", "title": "Пловдив: Апелативният съд наложи 25 години затвор на мъж, обвинен за убийството на 7-годишно дете в Момчилград"}
{"url": "http://www.focus-news.net/news/2019/01/15/2612370/d-r-zlatina-dimova-odbh-varna-v-kraya-na-minalata-godina-proverihme-nyakolko-signala-za-praseta-s-virusa-na-afrikanska-chuma.html", "text": "В края на миналата година, инспектори от Областната дирекция по безопасност на храните (ОДБХ) във Варна, са проверили няколко сигнала за прасета в частни стопанства с вируса на африканска чума. Взетите проби обаче, не са потвърдили наличието на болестта. Това каза за  Радио „Фокус“ – Варна  директорът на ОДБХ, д-р Златина Димова. По думите й, в единия случай е подаден сигнал за изхвърлено мъртво прасе на път в едно от селата в областта. При проверка на място инспекторите са установили, че животното е било покосено от инфаркт, но вероятно стопаните са се притеснили, че става въпрос за африканска чума и са изхвърлили трупа на пътя. „Въведените мерки за контрол за биосигурност в областта се спазват стриктно, предвид и новините, които идват ежедневно за ситуацията в Румъния“, обясни д-р Димова. По думите й в момента ситуацията в областта е спокойна. Не са установени нови положителни проби за наличие на вируса на африканска чума по свинете. \r\nДиана СТОЕВА", "date": "2019.01.15", "title": "Д-р Златина Димова, ОДБХ-Варна: В края на миналата година проверихме няколко сигнала за прасета с вируса на африканска чума"}
{"url": "http://www.focus-news.net/news/2019/01/15/2612371/burgas-kmetat-dimitar-nikolov-i-predstaviteli-na-uchitelskite-sindikati-v-burgas-podpisaha-sporazumenie-kam-kolektivniya-trudov-dogovor-v-sferata-na-obrazovanieto.html", "text": "Кметът Димитър Николов и представители на учителските синдикати в Бургас подписаха споразумение към Колективния трудов договор в сферата на образованието, съобщиха от пресцентъра на  Община Бургас . В документа са договорени условията на труд и заплащане в учебните заведения в рамките на действащата система на делегирани бюджети и самоуправление. На подписването на документа присъства и зам.-кметът по култура и образование Йорданка Ананиева. \r\nСпоразумението към Колективния трудов договор регламентира увеличението на учителските заплати с 20 процента. Това ще мотивира повече млади хора да потърсят реализация в сферата на образованието и в същото време ще даде допълнителен стимул на преподавателите с опит да развиват своята професионална квалификация, коментираха представителите на учителските синдикати. \r\nПо време на срещата представителите на администрацията и учителските синдикати обсъдиха теми, свързани с развитието на образованието, въвеждането на иновативни технологии в учебния процес и подобряването на инфраструктурата.", "date": "2019.01.15", "title": "Бургас: Кметът Димитър Николов и представители на учителските синдикати в Бургас подписаха споразумение към Колективния трудов договор в сферата на образованието"}
{"url": "http://www.focus-news.net/news/2019/01/15/2612373/varna-okrazhniyat-sad-ostavi-v-aresta-19-godishen-mladezh-za-pritezhanie-i-razprostranenie-na-narkotitsi.html", "text": "Окръжен съд – Варна определи постоянна мярка „Задържане под стража“ на 19-годишния Георги Ж., обвиняем за притежание и разпространение на рискови наркотични вещества. При претърсване в дома му на 11 януари са били намерени 220.18 грама марихуана и електронна везна, по чиято повърхност е имало следи от същото вещество. Това съобщиха от пресцентъра на  Окръжен съд – Варна . Наказателният кодекс предвижда наказание „Лишаване от свобода“ от 1 до 6 години и глоба от 2 000 до 10 000 лева за посоченото престъпление. \r\nЗащитата на Георги Ж. поиска по-лека мярка за неотклонение, като посочи добрите характеристични данни на лицето – студент първи курс, с чисто съдебно минало, работи, спортува и дори е носител на няколко златни медала. Адвокатът изтъкна, че няма опасност студентът да се укрие или да повлияе на разследването, тъй като има постоянен адрес, а повече свидетели вече са били разпитани пред съдия. \r\nКато разгледа всички събраните до момента гласни и писмени доказателства, протоколи от претърсвания и изземвания, Съдът прецени че съществува обосновано подозрение Георги Ж., да е автор на деянието, за което е обвинен. Предвид високата обществена опасност и предвидените наказания, съдебният състав прецени „Задържане под стража“ като най-подходяща мярка за неотклонение спрямо обвиняемия. \r\nОпределението на Окръжен съд – Варна може да бъде обжалвано пред Апелативен съд – Варна.", "date": "2019.01.15", "title": "Варна: Окръжният съд остави в ареста 19-годишен младеж за притежание и разпространение на наркотици"}
{"url": "http://www.focus-news.net/news/2019/01/15/2612372/d-r-atanas-kambitov-kmet-na-obshtina-blagoevgrad-teche-protsedura-za-otdavane-pod-naem-na-liniite-na-gradskiya-transport.html", "text": "В момента тече процедура за отдаване под наем на линиите на градския транспорт в Благоевград. Това каза на пресконференция д-р Атанас Камбитов, кмет на Община Благоевград, предаде репортер на  Радио „Фокус“-Пирин . Той уточни, че на 19 февруари е крайният срок заподаване на документи. По думите му това, което е заложено като изисквания са автобусите да са със Сертификат Евро5, което означава, че отговарят на всички изисквания за незамърсяване на атмосферния въздух. „Създават се и няколко нови автобусни линии. Ще има линии всеки ден до парк „Бачиново“. Свързва се директно кв. „Струмско“ с кв. „Еленово“ чрез бул. „Пейо Яворов“ и не на последно място се създава линия през улица „Славянска“, за да може студентите да имат удобен транспорт“, посочи кметът. \r\nД-р Камбитов коментира, че няма съществено увеличение в броя на служителите в администрацията, както и че заплатите на ръководния екип на администрацията няма да бъдат променяни. Той посочи, че ще бъдат повишени заплатите на хората с по-ниски такива, както и на кметовете на селата. \r\nКметът на Община Благоевград подчерта, че е направил вече една неофициална среща с кандидатите за стопанисване на ски-писта „Картала“, като те са посочили, че имат сериозни инвестиционни намерения. По думите му те също са на мнение, че не бива да има никакви презастрояване в района на пистата, а трябва да има добра свързваща инфраструктура с областния център Благоевград, тъй като само за 20 минути може да се стигне до града. Д-р Камбитов заяви, че предстои представяне на инвеститорите пред благоевградската общественост, както и че се очаква пистата да бъде пусната в експлоатация. \r\nНатали СТЕФАНОВА", "date": "2019.01.15", "title": "Д-р Атанас Камбитов, кмет на Община Благоевград: Тече процедура за отдаване под наем на линиите на градския транспорт"}
{"url": "http://www.focus-news.net/news/2019/01/15/2612363/d-r-mariya-kamenova-rzi-montana-spokoyna-e-epedimichnata-obstanovka-v-oblastta.html", "text": "Спокойна е епедимичната обстановка в област Монтана, каза за  Радио „Фокус“ – Видин  д-р Мария Каменова, зам.-директор на Регионална здравна дирекция (РЗИ)-Монтана. Тя посочи, че за последната седмица има увеличение на заболелите от остри респираторни заболявания и грип, но това увеличение не е драстично, както е при грипна ситуация.  \r\n„От 31 декември миналата година до 6 януари заболеваемостта е била 68,17 на 10 000 души, а за миналата седмица от 7 до 13 януари, заболеваемостта се е покачила с 10 пункта и е била 78, 71 заболели на 10 000 души. Това е доста под стойностите за обявяване на грипна епидемия. Реално предепедимичната обстановка ще се обяви когато заболеваемостта е два пъти и половина по-голяма, т.е. 190 заболели на 10 000 души, а епедимичната обстановка е при 520 заболели“, заяви д-р Каменова. Тя посочи, се очаква грипната вълна да достигне до областта след около 10 дни. „След като в страната има области с висока заболеваемост и като се има предвид бързото разпространение на грипа вероятно при нас заболеваемостта ще се увеличи до края на месец януари“, допълни д-р Каменова. \r\nАнна ЛОЗАНОВА", "date": "2019.01.15", "title": "Д-р Мария Каменова, РЗИ – Монтана: Спокойна е епедимичната обстановка в областта"}
{"url": "http://www.focus-news.net/news/2019/01/15/2612375/sport-simona-halep-i-vinas-uilyams-se-klasiraha-za-vtoriya-krag-na-otkritoto-parvenstvo-po-tenis-na-avstraliya.html", "text": "Симона Халеп се класира за втория кръг на Откритото първенство по тенис на Австралия. На старта румънката спечели с 6:7, 6:4, 6:2 срещу Кая Канепи от Естония. В следващия кръг световната номер едно ще играе с американката София Кенин. \r\nЗа втория кръг се класира и двукратната финалистка Винъс Уилямс. Американката преодоля румънката Михаела Бузарнеску с 6:7, 7:6, 6:2. В следващия етап на надпреварата Уилямс ще играе с французойката Ализе Корне.", "date": "2019.01.15", "title": "Спорт: Симона Халеп и Винъс Уилямс се класираха за втория кръг на Откритото първенство по тенис на Австралия"}
{"url": "http://www.focus-news.net/news/2019/01/15/2612367/veliko-tarnovo-dva-pati-po-niska-ot-srednata-za-stranata-e-zabolevaemostta-ot-ostri-respiratorni-zabolyavaniya-oblastta.html", "text": "Два пъти по-ниска от средната за страната е заболеваемостта от остри респираторни заболявания във Великотърновска област. Това съобщиха за  Радио „Фокус“ – Велико Търново  от Регионалната здравна инспекция. За периода 7 – 13 януари са отчетени 65.43 заболели на 10 000 души, при средна стойност за страната 147.57 човека. За сравнение в предходната седмица заболеваемостта в региона е била 52.34 на 10 000 души, а за България – 95.21 на 10 000 човека. \r\nВ областите Стара Загора, Силистра, Бургас и Шумен Министерството на здравеопазването обяви грипна епидемия. \r\nЛуиза ТРАНЧЕВА", "date": "2019.01.15", "title": "Велико Търново: Два пъти по-ниска от средната за страната е заболеваемостта от остри респираторни заболявания областта"}
{"url": "http://www.focus-news.net/news/2019/01/15/2612376/targovishte-vazstanoveno-e-dvizhenieto-po-pat-i-4-antonovo-omurtag-v-rayona-na-selo-kamburovo-pri-km-195.html", "text": "Възстановено е движението по път I-4 Антоново – Омуртаг в района на село Камбурово при км 195. Това съобщиха от пресцентъра на  Агенция „Пътна инфраструктура“ .", "date": "2019.01.15", "title": "Търговище: Възстановено е движението по път I-4 Антоново – Омуртаг в района на село Камбурово при км 195"}
{"url": "http://www.focus-news.net/news/2019/01/15/2612377/d-r-zlatina-dimova-odbh-varna-vav-vsyaka-lovna-druzhinka-ima-obucheni-probovzemachi-v-sluchai-na-namereni-martvi-divi-praseta.html", "text": "Областната дирекция по безопасност на храните (ОДБХ) е в добра взаимовръзка с Изпълнителната агенция по горите по отношение на мерките за недопускане на зараза от африканска чума по дивите прасета. През миналата година са проведени множество срещи с представители на всички ловни дружинки във връзка с опасността от разпространение на вируса. Това коментира за  Радио „Фокус“ – Варна  директорът на ОДБХ д-р Златина Димова. Според нея във всяка ловна дружинка на територията на областта има обучени представители, така наречените „пробовземачи“. „Тези хора знаят какво точно трябва да предприемат при отстрелването на дивеча. Считам, че ловците са запознати и знаят как да действат. По отношение на дивеча ние в Дирекцията по безопасност на храните, не сме получавали сигнал за съмнения за африканска чума“, обясни още д-р Димова. Тя припомни, че целта на срещите, проведени през миналата година, е била именно ловците да бъдат инструктирани как да реагират при съмнения за наличие на болестта. \r\nДиана СТОЕВА", "date": "2019.01.15", "title": "Д-р Златина Димова, ОДБХ – Варна: Във всяка ловна дружинка има обучени „пробовземачи“ в случаи на намерени мъртви диви прасета"}
{"url": "http://www.focus-news.net/news/2019/01/15/2612378/burgas-mazh-i-zhena-sa-postradali-pri-pozhar-v-k-s-meden-rudnik.html", "text": "Мъж и жена са пострадали при пожар в к-с „Меден Рудник”. Това съобщиха от  ОДМВР - Бургас . Сигналът за пожара е подаден около 13.12 часа в 4-то Районно управление – Бургас. Съобщено е за пожар в апартамент, разположен на седмия етаж във вх. 1 на бл. 47 в к-с „Меден Рудник”. Своевременно към мястото на инцидента се отправил един противопожарен екип с четирима огнеборци и полицейски екипи. В 13.40 часа огънят е потушен, като е констатирано, че вероятна причина за възникналото запалване е късо съединение в ел. контакт, в който е бил включен климатик. От пожара едната от стаите на апартамента е изцяло изгоряла, а останалите са опушени.  \r\nДвамата обитатели на жилището – 66 годишна жена от Бургас и 70 годишния ѝ съпруг са обгазени и с екип на „Спешна помощ” са откарани в УМБАЛ – Бургас, където в момента се уточнява здравословното им състояние. \r\nРаботата по случая продължава от служители на 4-то Районно управление – Бургас.", "date": "2019.01.15", "title": "Бургас: Мъж и жена са пострадали при пожар в к-с „Меден Рудник”"}
{"url": "http://www.focus-news.net/news/2019/01/15/2612380/yambol-okrazhnata-prokuratura-zadarzha-za-72-chasa-ukrainski-grazhdanin-obvinen-za-kontrabanda-na-stoki-za-nad-117-000-lv.html", "text": "Окръжна прокуратура – Ямбол задържа за срок до 72 часа украинския гражданин Михайло Н. Това съобщиха от пресцентъра на  Окръжна прокуратура – Ямбол . Той е обвинен за това, че на 13 януари 2019 г. през ГКПП \"Лесово\" от Република Турция за България на трасе за обработка на входящи товарни автомобили с камион с ремарке, е пренесъл през границата без знанието и разрешението на митниците стоки за търговски цели в големи размери. Стоките са: свързващи биологични материали Connect biologics – Product code CT.2050, Tissue, ID:M1874-358, cortico – cancellous chips – 15 броя на стойност 150 лева; гинекологични спирали Mirena Levonorgestrel 52 mg Rahim ici Sistem Bayer Part № TU021CX – 98 броя на стойност 3 920 лева; зъбни импланти Implant Swiss smart choice Bone Level Dental Implant System (PVC опаковка) – 200 броя на стойност 30 000 лева; зъбни импланти Implant Swiss smart choice Bone Level Dental Implant System (хартиена опаковка) – 250 броя на стойност 37 500лева; хранителна добавка:Epimedyumlu Macun – 240 грама – 100 броя на стойност 2 000 лева; парфюми и тоалетни води с различна вместимост и търговска марка - 2205 броя на стойност 44 100 лева, всичко на обща стойност 117 670 лева. \r\nКонтрабандните стоки и обвиняемото лице са задържани благодарение на отличната работа на митническите служители, които са извършили проверката на превозното средство. \r\nПредстои (в следващите дни) Окръжна прокуратура – Ямбол да внесе в съда искане за определяне на мярка за неотклонение „задържане под стража“ спрямо украинския гражданин.", "date": "2019.01.15", "title": "Ямбол: Окръжната прокуратура задържа за 72 часа украински гражданин, обвинен за контрабанда на стоки за над 117 000 лв."}
{"url": "http://www.focus-news.net/news/2019/01/15/2612361/plovdiv-stotitsi-mezhdunarodni-medii-otraziha-otkrivashtiya-uikend-na-plovdiv-evropeyska-stolitsa-na-kulturata.html", "text": "Откриващият уикенд на „Пловдив - Европейска столица на културата“ предизвика голям медиен интерес, съобщиха от  Фондация „Пловдив 2019“ . През последните дни обширни материали се появиха в почти всяка страна на Стария континент, в САЩ, Китай, Индия, Русия и т.н. Сред най-известните медии са Фигаро, The New York Times,  „Euro News“, La Repubblica, „Daily Telegraph“, “Deutsche Welle”, RAI TV, The EconomicTimes,  немските национални телевизии. ZDF и ARD, също „France-Presse“, „Reuters“, „ТАСС“, китайската агенция „Xinhua“ , Associated Press, и още много други. Последните два дни над 120 международни публикации показват откриването в Пловдив като начало на културната програма за 2019-та на Стария континент с много снимки, видеа и журналистически коментари. Ето и цитати на по-популярните от тях: „Бляскаво шоу с участието на над 1500 изпълнители бележи началото на програмата на българския град Пловдив като Европейска столица на културата за 2019 г. в събота вечер“ (Xinhua) \r\n„Южният град Пловдив стартира годината си като Европейска столица на културата със светлинно и музикално шоу на 30-метрова кула в центъра на града и фойерверки, които привлякоха публика късно в събота, въпреки хладното време.“ (Reuters) \r\n„Пловдив 2019: Исторически момент в исторически град“ (Deutsche Welle). \r\n„Град, готов за светлината на прожекторите. Като европейска културна столица на 2019 г. този европейски скъпоценен камък е готов да блесне пред света“. \r\nПо програма чуждите медии присъстваха и на откриването на изложбата „ДИМ. Истории за тютюна“, изложбата „Изкуството на свободата – от Берлинската стена до уличното изкуство“, огненото шоу изпълнено на Пеещите фонтани и др. събития от изминалия уикенд. Разходката сред забележителностите на града ги запозна с хилядолетната история на Пловдив и предстоящите културни събития през годината. Всички те събраха впечатления и от разговори с граждани и участници в програмата на Пловдив 2019. \r\nТе планират да посетят Пловдив отново, за да бъдат отразени с още по-голям международен отзвук моменти от разнообразната културна програма през цялата година. \r\nЕдин от основните аспекти на програмата Eвропейска столица на културата е възможността страната и градът домакин да се рекламират в позитивен план, да привлекат внимание със стойностно културно съдържание. През 2019 вече се очакват над 2 млн. туристи да посетят Пловдив заради титлата, като вече има и първият рекорд. По време на откриващия уикенд повече от 10 хил. български и чуждестранни туристи посетиха града.", "date": "2019.01.15", "title": "Пловдив: Стотици международни медии отразиха откриващия уикенд на „Пловдив - Европейска столица на културата“"}
{"url": "http://www.focus-news.net/news/2019/01/15/2612382/plovdiv-punktovete-za-monitoring-na-vazduha-v-grada-otchitat-podobryavane-na-kachestvoto-prez-2018-godina.html", "text": "Пунктовете за мониторинг на въздуха в Пловдив отчитат подобряване на качеството на въздуха през 2018 година, съобщиха от  РИОСВ . Проследено е изменението на регистрираните средногодишни стойности и брой превишения на средноденонощната норма по показател фини прахови частици от 2009 г. до 2018 г. Данните, регистрирани в двата пункта – АИС „Каменица“и АИС„Тракия“, показват низходяща тенденция. Измерените средногодишни стойности през 2009 г. в АИС „Каменица“ са 61,65 µg/m3 при регистрирани 165 превишения, а в АИС „Баня Старинна“ – 66,41 µg/m3 със 178 превишения. През 2018 г. данните по този показател от двата пункта констатират намаляване на измерените средногодишни стойности и на превишенията на средноденонощната норма. В АИС „Каменица“ са отчетени 78 дни с превишения на средноденонощната норма за фини прахови частици, а в АИС „Тракия“ са 107. Измерените средногодишни стойности през 2018 г. в АИС „Каменица“ са 38,97 µg/m3, като средногодишната норма за опазване на човешкото здраве е 40 µg/m3. \r\nС последните изменения в Закона за чистотата на атмосферния въздух на кметовете на общини, в които има превишаване на нормите за вредни вещества в атмосферния въздух, са  въведени задължения за отчитане изпълнението на общинските програми по КАВ. Оценката на изпълнението се извършва от РИОСВ и е на база средната стойност на регистрираните превишения на нормите и на средногодишните нива на замърсителите за последните три календарни години. \r\nКачеството на въздуха в Пловдив се характеризира със сезонна зависимост.  Превишенията на фини прахови частици под 10 микрона (ФПЧ10) са предимно през зимния сезон. Основната причина за тези замърсявания са използването на твърди горива с ниско качество и засиления автомобилен трафик в съчетание с неблагоприятните метеорологични условия – мъгли, безветрие и температурни инверсии. Експертите препоръчват да се премине към използването на газ, електричество и централно топлоснабдяване, както и ограничаване ползването на автомобили, за да се намали замърсяването на атмосферния въздух. \r\nДанните от измерванията на двата пункта в Пловдив се оценяват съгласно методите на Ръководството на Европейския комитет по стандартизация и са представителни за района и различните условия на климата.", "date": "2019.01.15", "title": "Пловдив: Пунктовете за мониторинг на въздуха в града отчитат подобряване на качеството през 2018 година"}
{"url": "http://www.focus-news.net/news/2019/01/15/2612374/parlamentarnata-pravna-komisiya-othvarli-prezidentskoto-veto-varhu-promenite-v-nakazatelniya-kodeks.html", "text": "Парламентарната правна комисия отхвърли ветото на президента Румен Радев върху последните промени в Наказателния кодекс, предаде репортер на  Агенция „Фокус“ . „За“ повторното приемане на оспорените с президентското вето текстове гласуваха 10 депутати. „Против“ гласуваха шестима депутати. Така правната комисия отхвърли ветото на президента и прие повторно оспорените текстове.  „Фокус“ припомня:  Държавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа. Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nБиляна ИВАНОВА", "date": "2019.01.15", "title": "Парламентарната правна комисия отхвърли президентското вето върху промените в Наказателния кодекс"}
{"url": "http://www.focus-news.net/news/2019/01/15/2612383/sliven-rayonnata-prokuratura-se-samosezira-vav-vrazka-s-tvardeniya-che-kradtsi-razgrabvat-bivshata-belodrobna-bolnitsa-v-grada.html", "text": "Районна прокуратура – Сливен се самосезира по повод журналистически материали, в които е посочено, че бившата белодробна болница в града, която е и паметник на културата, се разграбва. Това съобщиха от пресцентъра на  Районна прокуратура – Сливен . По случая е разпредена проверка (на 11 януари 2019 г.), тъй като в материалите се съдържат данни за извършено престъпление от общ характер. \r\nПроверката, която е по общия  надзор за законност на Районна прокуратура - Сливен, цели да установи статута и състоянието на сградата, застрашена ли е от самосрутване, полага ли собственика дължимите по закон грижи за сградата, осъществяват ли компетентните институции необходимия контрол, застрашава ли сградата живота и здравето на преминаващите граждани, охранява ли се същата и дали е извършено престъпление от общ характер.      \r\nИзвършването на проверката е възложено на служители от ОДМВР – Сливен, Община Сливен и РО на ДНСК в града. Тя трябва да бъде приключена в срок от 30 дни. \r\nСлед приключване на посочения срок резултатите от проверката трябва да бъдат докладвани на наблюдаващия прокурор, който да предприеме последващи действия.", "date": "2019.01.15", "title": "Сливен: Районната прокуратура се самосезира във връзка с твърдения, че крадци разграбват бившата белодробна болница в града"}
{"url": "http://www.focus-news.net/news/2019/01/15/2612381/sliven-okrazhnata-prokuratura-predade-na-sad-zhena-obvinena-v-opit-da-poluchi-parichno-obezshtetenie-za-bezrabotitsa-ot-12-406-lv-chrez-falshiv-dokument.html", "text": "Окръжна прокуратура – Сливен предаде на съд Росица Р. Тя е обвинена за това, че на 04 май 2018 г. в Сливен, чрез използване на документ с невярно съдържание – трудов договор, сключен между търговско дружество като работодател и обвиняемата, като работник/служител, удостоверяващ неверни обстоятелства относно образованието и придобитият трудов стаж на Росица Р. Това съобщиха от пресцентъра на  Окръжна прокуратура – Сливен . Тя е направила опит да получи от държавния бюджет на Република България неследваща се парична сума в големи размери – 12 406 лв. \r\nОбвиняема е родена в гр. Котел, където и живее. През 2004 г. е завършила средното си образование в гр. Котел, не е завършила висше образование и не е работила никога като счетоводител. През 2005 г. заминала да живее и работи в Кралство Великобритания. Съгласно получен в ТП на НОИ – Сливен формуляр от компетентната институция на Великобритания, обвиняемата е с потвърден период на осигурителна заетост  от общо 8 години, 3 месеца и 18 календарни дни.  \r\nТъй като съпругът на обвиняемата е отишъл да работи в Дубай и тя останала сама във Великобритания се наложило да се прибере и да заживее в България.  \r\nТя решила след пристигането си в България да се възползва от възможността, която ѝ дава прякото прилагане на нормативна разпоредба за получаване на парично обезщетение за безработица и да получи максимално възможния размер на обезщетение за максимално дълъг период, съобразно трудовия ѝ стаж. Съгласно цитираната разпоредба, компетентната институция на държава-членка, чието законодателство предвижда изчисляването на обезщетенията да се основава на размера на предишното трудово възнаграждение или професионален доход, отчита изключително трудовото възнаграждение или професионалния доход получавани от заинтересованото лице при последната му работа по трудово правоотношение или като самостоятелно заето лице, съгласно посоченото законодателство. Това означава, че при изчисляване размера на паричното обезщетение за безработица на Росица Р., която има осигурителни периоди по законодателството на друга държава–членка на ЕС - Великобритания, когато компетентната държава е България, а компетентната институция е НОИ, ще се прилага правото на България. При изчисляване на дохода, въз основа на който ще бъде определен размера на обезщетението се вземат предвид само доходите, получавани от  обвиняемата при последната ѝ работа от трудово или служебно правоотношение в България и от изискуемите 24 календарни месеца, предхождащи месеца на прекратяване на осигуряването.  \r\nЗа тази цел Росица Р. е следвало да сключи трудов договор с български работодател, с висок размер на трудовото възнаграждение, тъй като съгласно чл. 54б от Кодекса за социално осигуряване дневното парично обезщетение за безработица е в размер на 60% от среднодневното възнаграждение или среднодневния осигурителен доход, върху който са внесени или дължими осигурителни вноски във фонд „Безработица“ за предходните 24 календарни месеца, предхождащи месеца на прекратяване на осигуряването, и не може да бъде по-малък от минималния дневен размер и по-голям от максималния дневен размер на обезщетението за безработица, които се определят ежегодно със Закона за бюджета на държавното обществено осигуряване. За трудовия стаж, който обвиняемата е имала – 8 години, 3 месеца и 18 календарни дни, съгласно чл.54 в от Кодекса за социално осигуряване, тя е следвало да получи обезщетение за безработица за 8 месеца. Съгласно чл.12 от Закона за бюджета на държавното обществено осигуряване за 2018 г. минималния размер на обезщетение за безработица е 9 лв., а максималният размер на обезщетението възлиза на 74.29 лв. на ден. \r\nОбвиняемата се познавала с жена (свидетелка по делото), която е била управител на търговско дружество от гр. Сливен и с предмет на дейност - счетоводни услуги. Обвиняемата поискала от свидетелката формално да я назначи с трудов договор в управляваното от нея дружество, с изпитателен срок от един месец, като сумата на дължимото й трудово възнаграждение щяло да бъде осигурено от самата нея, за да не се ощети дружеството-работодател. След изтичането на едномесечния изпитателен срок е следвало свидетелката формално да освободи от заеманата длъжност обвиняемата, което от своя страна ще доведе до възможността Росица Р. да подаде заявление в ТД на НОИ - Сливен за получаване на обезщетение за безработица със средства от държавния бюджет, съобразно Закона за бюджета на държавното обществено осигуряване за 2018 г.  \r\nВъпреки че Росица Р. нямала необходимото образование и професионален опит, с цел да получи максималния размер на обезщетение за безработица, тя поискала от свидетелката да бъде назначена на длъжност „Ръководител счетоводен отдел“, с основно месечно възнаграждение 2 300 лв. и допълнително възнаграждение за трудов стаж и придобит професионален опит 7.80% - 179.40 лв.  \r\nТакъв договор бил сключен, а след един месец прекратен. След това Росица Р.е подала заявление в ТП на НОИ гр. Сливен, за получаване на обезщетение за безработица, като в тези случаи при определяне размера на обезщетението за безработица се вземат предвид само доходите, получавани от лицето при последната му работа по трудово или служебно правоотношение при български работодател.  \r\nСлед като заявлението било получено в ТП на НОИ – Сливен, от тяхна страна е била извършена проверка по разходите на държавно обществено осигуряване на търговското дружество и след  установяване  гореизложените факти е сигнализирана прокуратурата.  \r\nОкръжен съд – Сливен е насрочил заседанието си за 16 януари 2019 г.", "date": "2019.01.15", "title": "Сливен: Окръжната прокуратура предаде на съд жена, обвинена в опит да получи парично обезщетение за безработица от 12 406 лв. чрез фалшив документ"}
{"url": "http://www.focus-news.net/news/2019/01/15/2612385/blagoevgrad-bchk-zapochna-razdavaneto-na-hranitelni-produkti-na-nuzhdaeshti-se-v-oblastta.html", "text": "БЧК започна раздаването на хранителни продукти на нуждаещи се в Благоевградска област. Това каза за  Радио „Фокус“ - Пирин  Йорданка Стойчева, директор на БЧК - Благоевград. До момента са направени доставки до половината общини на територията на областта. Раздаването е започнало от Струмяни и Разлог на 11 декември 2018 година. На 12 декември раздаването е продължило в Хаджидимово и Гоце Делчев. На 14 декември раздаването се е  състояло в общините Гърмен, Белица и Якоруда. На 16 декември в Сандански, а на 17 декември продукти са получили нуждаещите от град Петрич и Сатовча. На 18 декември траншът е продължил селата на Петрич и община Банско. Последното раздаване на храни за 2018 година се е провело на територията на общините Симитли и Кресна. Раздаването ще продължи до 20 март и всички правоимащи, включени в списъците на АСП, ще получат получат по 24,070 кг от 16 вида хранителни продукти – спагети – 1,5 кг; говеждо в собствен сос – 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л. \r\nЙорданка Стойчева съобщи също, че на 23 януари ще започне раздаването на хранителни продукти на нуждаещи се в Благоевград. Пунктът ще се намира на ул. „Борис  Ангелушев” № 1, 9 ОУ. Работното време му време ще бъде от 13.00 до 17.00 часа. „Тъй като е доста дълъг периодът на раздаване- до 28 февруари, се случва хората взимайки помощи януари месец, пак идват при нас през февруари. Всички трябва да знаят, че тези три месеца ние раздаваме един транш, т.е. те вече са си взели полагаемото. Право на подпомагане по програмата имат: лица и семейства, подпомагани с целева помощ за отопление (2016 г.– 2017 г.);  майки (осиновителки), които получават месечни помощи за отглеждане на дете до навършване на една година (м. юни 2018 г.); лица и семейства, получили еднократна помощ за ученици в първи клас (за учебната 2017/2018); лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (м. юни 2018 г.); лица и семейства, които получават месечни помощи за отглеждане на дете с трайно увреждане (м. юни 2018 г.); лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода от 1 януари до 30 юни 2018 г.; лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода от 1 януари до 30 юни 2018 г. \r\nЙорданка Стойчева отбеляза, че няма да бъде предоставена помощ на хорац, които не представят лична карта или пълномощно. „Лицата трябва да носят и торби, за да могат да си приберат хранителните продукти. Молбата ми е когато хората идват на пунктовете на БЧК, на които работят предимно доброволци на организацията, да се държат със съответното уважение към тях“, каза Стойчева. \r\nТя посочи, че продуктите на нуждаещите се в селата от община Благоевград ще бъдат предоставени на място. Общо 27 населени места ще бъдат обиколени и ще им бъде предоставена помощта. По този начин се процедира и в селата от община Белица, тъй като те са високопланински. „Такава практика повече от 10 години имаме и за селата в общините Якоруда, Сандански, Петрич“, каза още Стойчева. \r\nЛора КАЛЧЕВА", "date": "2019.01.15", "title": "Благоевград: БЧК започна раздаването на хранителни продукти на нуждаещи се в областта"}
{"url": "http://www.focus-news.net/news/2019/01/15/2612388/afp-eksploziya-i-strelba-v-hotelski-kompleks-v-nayrobi-kam-momenta-nyama-danni-za-zaginali.html", "text": "Експлозия и последвала престрелка са чути в хотелски комплекс в престижен квартал на кенийската столица Найроби, съобщиха местни медии и журналист на  AFP  на място. \r\nВзривът е бил чут в офиса на агенцията. Към момента обаче не е известно естеството на атаката. Частен охранител твърди, че извършителите са „бандити“. Съобщава се и за няколко подпалени превозни средства. \r\nКъм настоящия момент не се привеждат данни за пострадали или загинали.  Тереза Герова", "date": "2019.01.15", "title": "AFP: Eксплозия и стрелба в хотелски комплекс в Найроби, към момента няма данни за загинали"}
{"url": "http://www.focus-news.net/news/2019/01/15/2612389/obshtina-pomorie-shte-badat-izgradeni-buni-za-zapazvane-i-zashtita-na-brega-v-aheloy.html", "text": "Големи проекти ще преобразят Ахелой още тази година, съобщиха от пресцентъра на  Община Поморие . „Основна задача пред нас е развитието на град Ахелой. В момента само Поморие генерира приходи и издържа цялата община. Това е все по-непосилна задача, като се има предвид увеличените активи на Общината и високите очаквания на жителите ѝ. Трябва ни втори стълб, който да генерира приходи и това е именно Ахелой, защото е единственият друг град, разположен на морския бряг”, каза кметът на Община Поморие Иван Алексиев по време на срещата за обсъждане на проектобюджета за 2019 г. в град Ахелой. Едно от най-значимите неща в тази посока е изграждането на буни за запазване и защита на ахелойския бряг. Проектът, който освен буни, включва и изграждане на пристан, вече е внесен в регионалното министерство и очаква одобрение за финансиране. \r\nПрез пролетта на 2019 г., предстои да бъде решен и още един от проблемите на града – канализацията на Ахелой ще бъде заустена в Пречиствателна станция Равда. Това ще се случи благодарение на два големи инвестиционни проекта, които се реализират в момента на територията на Ахелой. Доброто сътрудничество и партньорство между инвеститорите и Общината доведе до разработване на цялостно развитие на зоната, в която са инвестициите, включително и изграждане на водопровод, ремонт и заустване на отпадните води в канално-помпена станция, а оттам и в Пречиствателна станция Равда чрез тласкател.  Освен за инфраструктурата, тези инвестиции ще спомогнат и за туристическото развитие на града, осигурявайки над 4 000 легла и над 500 работни места в Ахелой. \r\nПо програмата за развитие на селските райони и Местната инициативна група Поморие ще се извърши основен ремонт на три основи улици в Ахелой – Рила, Струма и Искър. По същата програма е одобрен и проект за изграждане на екоалея, разположена между морския бряг и Поморийското солено езеро, която да свърже Ахелой с Поморие. \r\n„Спомням си, че преди години с вас коментирахме кога ще изчистим залива – той вече е чист; кога ще се изгради обхода – и той е факт; много пъти обсъждахме въпроса за изграждане на детска ясла – строителството ѝ започва; за буните, за улиците и много други. \r\nПолагаме много усилия да променим Ахелой, но основното беше да се изведе трафикът от града. Убеден съм, че отсега нататък нещата ще започнат да се случват. Необходимо ни е малко разбиране и малко повече комуникация помежду ни”, заключи кметът Иван Алексиев в края на срещата. \r\nНа обществено обсъждане присъстваха още заместник-кметът на Община Поморие Янчо Илиев, председателят на Общинския съвет Адам Адамов, кметът на Ахелой Иван Георгиев и общинските съветници.", "date": "2019.01.15", "title": "Община Поморие: Ще бъдат изградени буни за запазване и защита на брега в Ахелой"}
{"url": "http://www.focus-news.net/news/2019/01/15/2612386/d-r-atanas-kambitov-kmet-na-obshtina-blagoevgrad-povecheto-ulichni-kucheta-v-blagoevgrad-sa-chipirani-i-kastrirani.html", "text": "Повечето улични кучета в Благоевград са чипирани и кастрирани. Това каза на пресконференция д-р Атанас Камбитов, кмет на Община Благоевград, предаде репортер на  Радио „Фокус“-Пирин . По думите му Общината няма какво друго да направи по проблема с безстопанствените животни. Той отбеляза, че след предложение от една неправителствена организация, е увеличен бюджетът за храноден за животните в общинския приют в село Мощанец, а освен това е подсигурен и терен за изграждане на приют на доброволни начала за отглеждане на безстопанствени животни. \r\nД-р Камбитов коментира и, че в момента се приключва консервацията на античното селище „Скаптопара“, която всъщност е ангажимент на Агенция „Пътна инфраструктура“ и на Министерството на културата. По думите му ангажиментът на Общината е да проведат обществено обсъждане и да направят задание за изграждане на цялостен проект с изграждане на цялата инфраструктура – обходен път, туристически обекти, туристически информационен център и т.н. Той обясни, че трябва да се направи  идейният проект и после поетапно да се търси финансиране. \r\nПо време на пресконференцията стана ясно, че тази година ще бъдат вложени повече средства за облагородяването на парк „Македония“, който е отворен за всички посетители, както и че до броени дни ще бъде изградена ледена пързалка на площад „Македония“ в града, тъй като това е било едно от желанията на децата в писмата им в Кутията на Дядо Коледа, която беше разположена пред сградата на Общината през месец декември. Пързалката ще е с капацитет 50 души. На разположение ще бъдат общо 200 чифта кънки и инструктор, а цените ще са преференциални. Пързалката ще остане в града до 1 март. \r\nД-р Камбитов посочи, че старите плочки от площад „Георги Измирлиев“ преди неговия ремонт, в момента се съхраняват на склад, и след това ще бъдат използвани за ремонти в селата. \r\nХристина Шопова, заместник-кмет по култура и хуманитарни дейности, заяви, че фестивалът „Франкофоли Благоевград“ тази година ще се проведе на 20 и 21 юни, като вече се водят преговори с големите звезди, които ще вземат участие в него. \r\nНатали СТЕФАНОВА", "date": "2019.01.15", "title": "Д-р Атанас Камбитов, кмет на Община Благоевград: Повечето улични кучета в Благоевград са чипирани и кастрирани"}
{"url": "http://www.focus-news.net/news/2019/01/15/2612379/talat-dzhaferi-ne-se-chuvstvam-otgovoren-za-podpisvaneto-na-zakona-za-ezitsite-dadoh-dostatachno-vreme-na-georgi-ivanov.html", "text": "В рамките на пресконференция председателят на парламента на Република Македония Талат Джафери информира за последните дейности и процедури на Събранието в Скопие – предаването на два закона за обнародване в Държавен вестник – за използване на езиците и за ратифициране на Преспанския договор, отбелязва електронното издание  МКД . \r\nДжафери подчерта, че въз основа на правомощията си е подписал двата указа и ги е предал за публикуване в Държавен вестник. „Двата указа са представени в Държавен вестник с допълнително обяснение защо са подписани само от моя страна\", каза Джафери. \r\nЗапитан от медиите дали чувства отговорност и дали е нарушил Конституцията за подписването на двата документа и изпращането им в Държавен вестник, председателят на парламента отговори: „От самото начало на процедурата за приемане на Закона за езиците съм твърдял, че съм действал съгласно положенията в Конституцията и Правилника за дейността на парламента. Може да се счита, че със служебното задължение се злоупотребява с отказа за подписването на закона от страна на президента. В чл. 8 на Конституцията е разпределено правомощията в законодателната, изпълнителната и съдебната власт. Президентът е част от изпълнителната власт и не може да се намесва в частта на законодателната власт и да не изпълнява задълженията си”, подчерта Джафери. \r\nПредседателят на Събранието подчерта, че не чувства никаква отговорност за подписването на двата указа и че е дал достатъчно време на президента на Република Македония да направи същото.  \r\nОт редакцията подчертават, че Джефери се е обърнал на пресконференцията както на македонски, така и на албански език. Тереза Герова", "date": "2019.01.15", "title": "Талат Джафери: Не се чувствам отговорен за подписването на Закона за езиците, дадох достатъчно време на Георги Иванов"}
{"url": "http://www.focus-news.net/news/2019/01/15/2612391/stara-zagora-rayonniyat-sad-ostavi-v-aresta-67-godishen-mazh-privlechen-kato-obvinyaem-za-telefonna-izmama.html", "text": "Районният съд в Стара Загора остави в съда 67-годишен мъж, привлечен като обвиняем за телефонна измама. Това съобщиха от  пресцентъра на Апелативна прокуратура - Пловдив . Районен съд - Стара Загора привлякъл като обвиняем 67-годишен мъж с инициали Д.Л.,по досъдебно производство. На 13 ноември 2018 г., в гр. Стара Загора, в съучастие с неустановено лице, като извършител,той заблудил жена, че участва в полицейска акция за залавяне на телефонни измамници, и с това й взел сумата в размер на 6 000 лева, два златни пръстена и чифт обеци, с общо тегло 14 грама. \r\nВ хода на образуваното досъдебно производство е установено, че обвиняемият отговорил на интернет обява за работа за куриер. С „работодателя“ контактувал само чрез разговори по мобилен телефон, като бил търсен от „скрит“ номер. След като започнал работа обв. Д. Л. разбрал, че участва в схема за телефонни измами, но не сигнализирал на органите на полицията, а продължил да посещава адреси, да взима пари и ценности, които оставял на територията на Южна България, като преди това взимал част от средствата като възнаграждение.  \r\nНа 13 ноември 2018  г. обвиняемият Д. Л. бил изпратен на адрес в гр. Стара Загора, където живеела пострадалата. От неустановения съучастник на обвиняемия, предварително тя била въведена в заблуждение, че участва в полицейска акция за залавяне на телефонни измамници. Поради тази причина, след като видяла Д. Л. пред жилищната кооперация, пострадалата пуснала през терасата найлонова торба, в която била поставила сумата от 6 000 лева и наличните си златни бижута. Обвиняемият взел торбата и се отправил към място, съобщено му по телефона от съучастника му. Взел сумата от 600 лева, а останалото оставил на посоченото място. \r\nВ хода на разследването, под ръководството на Районна прокуратура –  Стара Загора, се установява съпричастността на обвиняемият Д. Л. към извършването на подобни измами на територията на цялата страна. \r\nРайонен съд - Стара Загора е преценил, че от събраните по делото доказателства може да се направи обосновано предположение, че Д. Л. е извършил престъплението, за което е привлечен като обвиняем и съществува реална опасност да се укрие или да извърши друго престъпление. \r\nНаложената спрямо Д. Л. мярка за неотклонение може да се обжалва и протестира пред Окръжен съд-Стара Загора.", "date": "2019.01.15", "title": "Стара Загора: Районният съд остави в ареста 67-годишен мъж, привлечен като обвиняем за телефонна измама"}
{"url": "http://www.focus-news.net/news/2019/01/15/2612393/deyan-slavov-teritorialno-statistichesko-byuro-severoiztok-27-mln-leva-sa-prihodite-ot-noshtuvki-vav-varnenska-oblast-prez-noemvri-2018-godina.html", "text": "2.7 млн. лева са приходите от нощувки във Варна и областта през месец ноември 2018 година. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Той отбеляза, че се наблюдава увеличение на приходите от нощувки с 6.9% спрямо месец ноември 2017 година. Регистрирано е увеличение на приходите както от чужди граждани – с 9.8%, така и от български граждани – с 4.7%, допълни Деян Славов. \r\nСтатистиката сочи, че общата заетост на леглата в местата за настаняване в областта през ноември 2018 година е 12.3%, като тя е най-висока в хотелите с 4 и 5 звезди – 13.7%, следвана от местата за настаняване с 1 и 2 звезди – 12.1% и местата за настаняване с 3 звезди – 10.4%. В сравнение със същия месец на предходната година заетостта на леглата намалява с 1.5 процентни пункта, като най-голямо е намалението при местата за настаняване с 3 звезди – с 2.7 процентни пункта. \r\nМарияна ВАЛЕНТИНОВА", "date": "2019.01.15", "title": "Деян Славов, Териториално статистическо бюро – Североизток: 2.7 млн. лева са приходите от нощувки във Варненска област през ноември 2018 година"}
{"url": "http://www.focus-news.net/news/2019/01/15/2612392/api-vazstanoveno-e-dvizhenieto-po-pat-i-5-ruse-byala-pri-km-23.html", "text": "Възстановено е движението по път I-5 Русе - Бяла при км 23. Това съобщиха от пресцентъра на  Агенция \"Пътна инфраструра\" .", "date": "2019.01.15", "title": "АПИ: Възстановено е движението по път I-5 Русе - Бяла при км 23"}
{"url": "http://www.focus-news.net/news/2019/01/15/2612397/ministerstvoto-na-pravosadieto-vavede-elektronna-registratsiya-za-podavane-na-dokumenti-i-provezhdane-na-intervyu-za-grazhdanstvo.html", "text": "Кандидатите за промяна на гражданството резервират само по електронен път дата и час за подаване на молби и провеждане на интервю в дирекция „Българско гражданство“ от втори януари т.г. Това съобщиха от пресцентъра на  Министерство на правосъдието . \r\nНовият ред за регистрация на молбите на придобиване, възстановяване и освобождаване от българско гражданство, регламентиран с влезлите в сила промени на Наредба № 1 от 1999 г. за прилагане на глава пета от Закона за българското гражданство, цели намаляване на административната тежест за гражданите и превенция срещу опити за злоупотреби. \r\nЧрез автоматизираната информационна система на Министерството на правосъдието /  всеки кандидат може да избере подходяща дата и час за подаване на своите документи, без да се налага да чака на опашка. \r\nВ деня на подаване на молбата, ако се установи, че са представени всички необходими документи, се провежда и интервюто с кандидатите. Така се преодолява старата практика за отлагане на интервюто и насрочване на нова дата, на която кандидатите отново да се явят за неговото провеждане, което необосновано удължаваше процедурата с почти година. \r\nСлед провеждането на интервюто, в 14-дневен срок се извършва експертен преглед за съответствието на представените документи с нормативните изисквания и при констатирани несъответствия на молителя, се предоставя двумесечен срок за отстраняването им чрез публикуване на съобщение за това в автоматизираната информационна система. При неотстраняване на несъответствията в определения срок, производството се прекратява със заповед на министъра на правосъдието. \r\nЗа кандидатите отпадат и част от  административни тежести, като не се налага да представят удостоверение от МВР за разрешено постоянно или дългосрочно пребиваване в България, документ, удостоверяващ внасянето на задължителните осигурителни вноски и наличието или липсата на задължения, удостоверение за сключен граждански брак, когато бракът е сключен от български гражданин на територията на България. \r\nЗа всички тези обстоятелства служителите от дирекция „Българско гражданство“ извършват служебна справка в Националната база данни на „Население“ и междурегистровия обмен (RegiX).", "date": "2019.01.15", "title": "Министерството на правосъдието въведе електронна регистрация за подаване на документи и провеждане на интервю за гражданство"}
{"url": "http://www.focus-news.net/news/2019/01/15/2612396/zam-ministar-irena-georgieva-spetsialnostta-na-darzhavna-targovska-gimnaziya-svishtov-organizatsiya-na-turizma-i-svobodnoto-vreme-ima-izklyuchitelno-znachenie-za-turisticheskiya-protses.html", "text": "Специалността на Държавна търговска гимназия „Димитър Хадживасилев“ „Организация на туризма и свободното време“ има изключително значение за туристическия процес. Това коментира при посещението си в Свищов във връзка с откриване на нов туристически информационен център зам.-министърът на туризма Ирена Георгиева, предаде репортер на  Радио „Фокус“ – Велико Търново . Тя уточни, че тези, които се обучават в нея, са хората, които ще създават интелектуалния продукт, който привлича туристите.  \r\n„Разбира се, туристическият процес е единен и не може да се каже кой има първо, второ или трето място, защото всичко трябва да се прави в синхрон и съгласувано, но подготовката на кадри е наистина много важна. Съвместните усилия на държава, общини, туроператори, хотелиери, ресторантьори и всички, които имат отношение към туризма, са тези, които наистина ще направят България просперираща туристическа дестинация“, допълни зам.-министър Георгиева като подчерта, че приоритетът е страната ни да стане целогодишна предпочитана туристическа дестинация. От своя страна учениците подариха на зам.-министър Георгиева монета, изсечена в античния град Нове, което е най-новата атракция, предлагана на туристите там.", "date": "2019.01.15", "title": "Зам.-министър Ирена Георгиева: Специалността на Държавна търговска гимназия - Свищов „Организация на туризма и свободното време“ има изключително значение за туристическия процес"}
{"url": "http://www.focus-news.net/news/2019/01/15/2612395/mvnr-na-ruskata-federatsiya-otgovori-na-obvineniyata-ot-gratska-strana-moskva-ne-se-namesva-vav-vatreshnite-raboti-na-atina.html", "text": "Москва не се намесва във вътрешните работи на Атина по въпроса за името на Македония, но продължава да изказва мнението си по него, защото влиза в компетенциите на Съвета за сигурност на ООН. Това заяви пред журналисти заместник-министърът на външните работи на Руската федерация Александър Грушко, коментирайки обвиненията на Гърция по адрес на Москва, предава  TACC . \r\n„Ние изобщо не се намесваме във вътрешните работи на Гърция, но по тези въпроси, които влизат в компетенциите на Съвета за сигурност на ООН, Русия ще изказва гледната си точка“, подчерта дипломатът.  Тереза Герова", "date": "2019.01.15", "title": "МВнР на Руската федерация отговори на обвиненията от гръцка страна: Москва не се намесва във вътрешните работи на Атина"}
{"url": "http://www.focus-news.net/news/2019/01/15/2612402/varna-apelativniyat-sad-ostavi-v-aresta-na-mazh-razsledvan-za-razprostranenie-na-narkotitsi.html", "text": "Варненският апелативен съд отмени определение на Окръжен съд – Добрич от миналата седмица, с което спрямо Мартин И. разследван по досъдебно производство на РУ на МВР – Албена за притежание на марихуана, предназначена за разпространение е била определена първоначална мярка за неотклонение „парична гаранция“ в размер на 2500 лева. Втората съдебна инстанция уважи протеста на Окръжна прокуратура-Добрич и наложи на обвиняемия най-тежката мярка за процесуална принуда „задържане под стража“. Това съобщиха от пресцентъра на  Апелативен съд- Варна . \r\nПри полицейска операция от офиса, нает от Мартин И.в курорта Албена, органите на реда иззели съхранявана на различни места близо 360 грама марихуана.  \r\nПървата и втората съдебни инстанция намират, че събраните по делото гласни, писмени и веществени доказателства водят до обосновано предположение, че обвиняемият е съпричастен към предявеното обвинение. Притежанието на голямо количество наркотично вещество, предназначено за продажба е престъпление тежко по смисъла на закона и с висока обществена опасност.  \r\nСпоред съда има реална опасността мъжът да са укрие от наказателно преследване, защото въпреки, че Мартин е управител на  фирма и реализира доходи, според разследващите той системно поддържал контакти с криминално проявени лица.  \r\nНезависимо от представените доказателства за здравословните проблеми на обвиняемия, който има хронично заболяване и полага грижи за болен родител със 100 % инвалидност, въззивният съд намира, че според представената по делото СМЕ – Мартин може да се лекува в следствения арест. Колкото до грижите за болния роднина, съдът намира, че няма доказателства, че обвиняемият е единственият, който може да полага грижи за него. \r\nПреценката на всички тези факти и обстоятелства мотивира Варненския апелативен съд да отмени определената от ОС – Добрич парична гаранция от 2500 лева и да вземе най-тежката мярка за неотклонение „задържане под стража“ спрямо Мартин И. разследван за притежание на марихуана, предназначена за продажба, като това определение е окончателно.", "date": "2019.01.15", "title": "Варна: Апелативният съд остави в ареста на мъж, разследван за разпространение на наркотици"}
{"url": "http://www.focus-news.net/news/2019/01/15/2612400/sliven-zabolyaemostta-ot-grip-v-oblastta-prez-izminalata-sedmitsa-se-e-povishila-no-vse-oshte-ne-sa-dostignati-predepidemichni-stoynosti.html", "text": "Заболяемостта от грип в област Сливен през изминалата седмица се е повишила, но все още не са достигнати предепидемични стойности. Това съобщиха от  Регионалната здравна инспекция (РЗИ) .Според специалистите, най – силно засегнати са децата. \r\nРегионална здравна инспекция Сливен препоръчва да се ограничат социалните контакти и събирането на много хора в затворени пространства, да не се провежда самолечение при висока температура, кашлица и други признаци на грип. Задължително да се потърси медицинска помощ при наличие на симптоми на грип. Да не посещава работното място, детското или учебното заведение по време на заболяването \r\nРискът от усложнения при грипна инфекция е най-висок при децата, бременните жени и хората с хронични заболявания, припомнят от инспекцията.", "date": "2019.01.15", "title": "Сливен: Заболяемостта от грип в областта през изминалата седмица се е повишила, но все още не са достигнати предепидемични стойности"}
{"url": "http://www.focus-news.net/news/2019/01/15/2612394/", "text": "При грип и другите остри респираторни заболявания не е препоръчително самолечението и употребата на антибиотици без лекарско предписание. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция (РЗИ) – Благоевград. По думите ѝ повечето хора са предприемат сами лечение при симптоми на влошено здраве, но това не е добре. „Ние сме свикнали още от първия ден да взимаме антибиотици, дори да не се консултираме с общопрактикуващия лекар, но това не е никак препоръчително. Би трябвало да се изчакат поне няколко дни и ако заболяването се задълбочи, то чак тогава да се взима антибиотик“, каза още директорът на Дирекция „Надзор на заразните болести“ към Регионална здравна инспекция – Благоевград (РЗИ). Д-р Веселка Мончева добави, че е хубаво да няма самолечение, а да се търси експертното мнение на специалистите, за да бъдат избегнати усложнения от заболяванията. \r\nЛивия НИНОВА", "date": "2019.01.15", "title": "Д-р Веселка Мончева, РЗИ – Благоевград: При грип не е препоръчително самолечението и употребата на антибиотици без лекарско предписание"}
{"url": "http://www.focus-news.net/news/2019/01/15/2612405/ministar-tsetska-tsacheva-provede-sreshta-na-visoko-ravnishte-s-predstaviteli-na-komiteta-protiv-iztezaniyata.html", "text": "Необходимостта от реформиране на пенитенциарната система е възприета от българските власти като въпрос от национално значение. Нашите усилия за справяне с идентифицираните от Европейския комитет за предотвратяване на изтезанията и нечовешко и унизително отнасяне или наказание /КПИ/ проблеми в местата за лишаване от свобода са постоянни. Приемаме вашите препоръки за обективни, те ни помагат да отстраняваме констатираните слабости. Това заяви министърът на правосъдието Цецка Цачева на работна среща с председателя на КПИ Микола Гнатовский, съобщиха от  Министерство на правосъдието . На срещата в Министерството на правосъдието присъстваха още д-р Клайв Мю, съдебен психиатър и експерт в КПИ, Далия Жукоскине, член на Секретариата на КПИ, заместник-министърът на правосъдието проф. Николай Проданов, и главният директор на Главна дирекция „Изпълнение на наказанията“ /ГДИН/ гл. комисар Васил Миладинов.  \r\nПредседателят на КПИ благодари на Министерството на правосъдието и на ГДИН за отворения диалог и за доброто сътрудничество. Той заяви още, че КПИ оценява високо постигнатия напредък в някои аспекти на реформата в пенитенциарната система и потвърди позицията на Комитета, че той е в готовност да помага на България за преодоляване на трудностите. \r\nЦелта на проведената среща беше обсъждането на мерките, предприети от страна на българските власти за изпълнение на препоръките по доклада на Комитета от проведеното посещение в България през есента на 2017 г., както и допълнителното насърчаване на сътрудничеството между българските власти и КПИ. Министър Цачева направи преглед на ситуацията към момента като подробно се спря на предприетите мерки, които основно биха могли да бъдат разделени на законодателни, практически и концептуални. Бяха отбелязани плановете за изграждането на обучителен център и пилотен затвор край София. Правосъдният министър постави и темата за състоянието на Софийския затвор и двата най-големи ареста в страната – тези в София на бул. „Г.М. Димитров“ и на ул. „Майор Векилски“. Търсят се различни варианти, с които да отговорим на препоръките към тези места,  сподели министърът и допълни, че това е въпрос, който стои във фокуса на нашето внимание и на който се търси решение. \r\nПо време на срещата бе изтъкната още ролята на изготвената Стратегия и План за действие за подобряване на медицинските грижи в затворите, както и съответното обучение на  персонала. \r\nПо отношение на подобряване на инфраструктурата в местата за лишаване от свобода бяха посочени дейности в краткосрочен план: изграденият нов арест на територията на затвора в Сливен за 40 задържани лица, който предстои да бъде открит в началото на април,  новият арест в затвора в Стара Загора за 56 задържани лица, който предстои да бъде завършен до края на този месец, продължаващият ремонт на корпуса на затвора в Пазарджик, който ще подобри значително битовите условия на лишените от свобода и др.  \r\nПосещението на делегацията от Съвета на Европа у нас продължава с работни срещи и с други институции.", "date": "2019.01.15", "title": "Министър Цецка Цачева проведе среща на високо равнище с представители на Комитета против изтезанията"}
{"url": "http://www.focus-news.net/news/2019/01/15/2612398/d-r-siyka-cherneva-rzi-smolyan-oblastta-e-v-predepidemichna-gripna-obstanovka.html", "text": "Област Смолян е в предепидемична обстановка по отношение на заболелите от грип. Това каза за  Радио „Фокус“ – Смолян  д-р Сийка Чернева – директор на Дирекция „Надзор над заразните болести“ в Регионална здравна инспекция – Смолян (РЗИ - Смолян). „Все още не сме достигнали епидемични стойности. За миналата седмица те са приблизително 179 на 10 000, а трябва да са над 200, за да са епидемични“, поясни д-р Чернева. Тя отбеляза, че на днешното си заседание Кризисния щаб за борба с грипа е взел решение да се продължи проследяването на обстановката и при необходимост да се събере отново. По думите на д-р Чернева, в училищата в област Смолян също няма голям брой отсъстващи ученици, по данни на Регионалното управление на образованието, които всеки ден предоставят такава информация. „Ще предприемем мерки с цел да ограничим разпространението на заболяването най-вече към лечебните и детските заведения с предписанието на противоепидемични мерки“, каза още д-р Чернева. \r\nНели ГЕРГЬОВСКА", "date": "2019.01.15", "title": "Д-р Сийка Чернева, РЗИ – Смолян: Областта е в предепидемична грипна обстановка"}
{"url": "http://www.focus-news.net/news/2019/01/15/2612401/poslanikat-na-rumaniya-yon-galya-rumanskoto-predsedatelstvo-na-saveta-na-es-shte-nadgrazhda-varhu-rabotata-na-balgarskoto-i-avstriyskoto.html", "text": "Румънското председателство на Съвета на ЕС ще надгражда върху работата на българското и австрийското. Това каза посланикът на Румъния Йон Гъля във встъпителната си реч по време на представянето на приоритетите на Румънското председателство на Съвета на ЕС, предаде репортер на  Агенция „Фокус“ . \r\n„Бихме искали отново да поздравим Българското председателство за успеха му и да благодарим на България и специално на вицепремиера Екатерина Захариева за подкрепата и за много близкия обмен на опит по темата, свързани с подготовката на председателството“, заяви посланик Гъля. \r\nТой посочи, че Румънското европредседателство ще се проведе във време на важни предизвикателства – Брекзит и преходът към нов законодателен и институционален цикъл след евроизборите. „И в този контекст забележителност на нашето председателство ще бъде неформалната среща в Сибиу на 9 май. Ние виждаме тази Среща на върха като важен момент да изпратим послание за единство в рамките на съюза. По този начин Румъния желае да изрази силна подкрепа за напредване на Европейския проект. В този смисъл многогодишната финансова рамка ща бъде водещ фактор в нашето председателство“, заяви посланикът. \r\nГъля обясни, че румънската програма се осланя на убеждението, че всяка визия за бъдещето трябва да бъде изградена около основните принципи и ценности, които представляват основата на ЕС. „Това е причината, поради която мотото на председателството e „Сближаване – обща европейска ценност“. Работната програма ще се основава на четири приоритета. Първата е Европа на конвергенция – осигуряване на равноправно развитие на всички граждани и държави-членки чрез повишаване на конкурентноспособността и намаляване на различията в развитието, социалният напредък, насърчаване на свързаността и цифровизацията и укрепване на промишлената политика. Второто е по-безопасна Европа – сближаване на държавите-членки, изправени пред нови предизвикателства в областта на сигурността, като миграцията ще продължи да бъде интензивно дискутирана тема. Третият приоритет е Европа като по-силен глобален актьор - чрез насърчаване на политиката на разширяване в Западните Балкани, чрез Източното партньорство в подкрепа на Черноморския регион и засилване на глобалната роля на Европа и чрез изпълнението на Глобалната стратегия. Четвъртият ни приоритет е Европа на общите ценности – стимулиране на солидарността в ЕС чрез насърчаване на политики за борба с дискриминацията и насърчаване на младите хора да взимат участие в европейските дебати“, каза още той. \r\nРумънският посланик посочи, че трябва да продължи да се отделя специално внимание на Западните Балкани. „Европейската перспектива на партньорите в региона трябва да бъде насърчавана в основа на собствените им достойнства и специфичните им критерии. Структуриран и траен диалог с младите хора в тази част на Европа ще допринесе за постигане на целите за присъединяване“, посочи Гъля. Той обясни, че ще се постави и специален акцент върху укрепването на отговорите на ЕС към европейските стремежи на Украйна, Грузия и Молдова. \r\nЦветилена СИМЕОНОВА", "date": "2019.01.15", "title": "Посланикът на Румъния Йон Гъля: Румънското председателство на Съвета на ЕС ще надгражда върху работата на българското и австрийското"}
{"url": "http://www.focus-news.net/news/2019/01/15/2612404/valentin-gospodinov-hudozhestvena-galeriya-kyustendil-kartinata-dafina-na-vladimir-dimitrov-maystora-e-sahranyavana-kato-semeyna-relikva.html", "text": "Картината „Дафина” на Владимир Димитров – Майстора е съхранявана като семейна реликва. Това каза пред  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. По думите му историята на тази картина е много богата. Това е предизвикало голям интерес към нея, което се е отразило и много добре на галерията. „В едно интервю дори споменах, че това е една приказка с красив край. Това е една от многото картини, собственост на хора, които са били близки до Майстора, хора които са му позирали. Случаят с тази картина е точно такъв, тя е съхранявана като семейна реликва и все още се приема като такава. Много се радвам, че собственикът се обърна към нашата галерия”, каза Валентин Господинов. По думите му принадлежността на собственика на картината към Кюстендил и желанието му да бъде обогатена колекция на галерията, са го навели на идеята, че точно там е мястото към което трябва да се обърне. „Договорът ни със собственика на картината е за срок от пет години, но аз силно се надявам, че като наблюдавам неговото отношение и начинът на приемане като духовна ценност, че това ще продължи и след това”, каза Валентин Господинов. По думите му самият дълъг период от излизането на картината от под четката на Майстора до сега предполага, че е необходимо да се направят поддържащи действия. „Не, не беше в добро състояние. Тогава културата на хората към произведенията на изкуството е била по-друга. Това все пак са хора от село Шишковци и не са били точно запознати как да се съхранява. Тя беше просто платно, дори нерамкирано на подрамка”, каза Валентин Господинов. По думите му са се наложили някои действия, които да я покажат в максималния си блясък. Това което в момента се вижда е може би както тя е изглеждала когато е била направена от Майстора. Моделът за картината е Дафина Котева от село Шишковци. Нейният образ е въплътен в емблематичната за творчеството Майстора творба „Българската мадона”. Момичето умира рано от туберкулоза. В нейна памет художникът рисува още един неин портрет, който подарява на съкрушените й родители. \r\nТой посочи също, че показването на нови творби в пространството подсилва интереса на хората. Валентин Господинов заяви, че от момента, в който е показана неизвестната до момента за широката публика творба на Майстора – „Дафина”, има по-голяма посещаемост в галерията. „Това е много важно за политиката на галерията и аз много държа на това. Ако няма новости в една галерия, Майстора все пак е един от колосите на българското изобразително изкуство и винаги ще има посетители, радваме се и на изключително голямо повишение в посещаемостта и благодарение на новото осветление, но това да проветряваш, да успееш да вкараш нови работи в пространството автоматически подсилва интереса на хората. Причината е и тази картина на Дюлгеров, която успяхме да закупим и която също е изключително ценна и рядка като творба. Убеден съм, че това нещо ще активира посещаемостта”, каза Валентин Господинов. Според него галерията в Кюстендил е регионална, едновремено с това изпълнява функциите на музей на Майстора, както и на институт, защото в галерията се съхраняват най-голямо количество научни архиви. „Това е изключително ценно, защото ние не разчитаме не само на депото и на хранилищата, а и на изключителния научен фонд. Другото много важно за нашата галерия е това, че ние трябва да сме и живо туптящ организъм, който да отразява развитието на съвременните художници и тяхното утвърждаване”, каза Валентин Господинов. \r\nТой отбеляза, че над 1350 творби на Владимир Димитров – Майстора се съхраняват в галерията в Кюстендил. „Това не е таванът който може да има. Аз съм сигурен, че ние ще може да продължим да обновяваме колекцията на Майстора. Това е изключително ценно – да можеш да подхранваш този фонд. Това е голямото призвание, голямата кауза да си директор и да работиш тук”, каза Валентин Господинов. По думите му мястото на една творба на Майстора е в галерията. „Естествено има колекционери които работят изключително добре, които поддържат работите в изряден вид. Радвам се тогава, когато това са колекционери, които правят това с една отвореност, когато имат желанието тези неща да бъдат показвани и да видят бял свят”, каза Валентин Господинов. По думите му още по-добре е когато има колекционери,  които поддържат изкуството изцяло. „Това за мен са колекционерите, които наистина инвестират в изкуство”, каза Господинов. Според него скоро няма да има отговор на въпроса колко творби на Майстора има в галерии и колекции, защото Владимир Димитров  е бил изключително продуктивен художник. Това е бил неговият живот, той е рисувал с такава динамичност – той просто е дишал с рисуването. \r\nВенцеслав ИЛЧЕВ", "date": "2019.01.15", "title": "Валентин Господинов, Художествена галерия  – Кюстендил: Картината „Дафина” на Владимир Димитров – Майстора е съхранявана като семейна реликва"}
{"url": "http://www.focus-news.net/news/2019/01/15/2612403/evrodeputatat-momchil-nekov-organizira-diskusiya-za-afrikanskata-chuma-po-svinete-na-18-yanuari-v-ruse.html", "text": "Евродепутатът Момчил Неков организира дискусия на тема „Африканска чума по свинете - превенция и тенденции в ЕС“. Събитието ще се проведе на 18 януари от 15.00 до 17.00 часа в „Зала I-ва“  на Община Русе. Това съобщиха от  пресофиса на евродепутата . Темата с разпространяването на африканската чума по свинете става все по-наболяла на общоевропейско ниво и е необходимо да се вземат своевременни мерки за спирането на болестта, визирайки факта, че от 2018 г. България официално е страна с Африканска чума по свинете.  \r\nВ събитието, освен Момчил Неков, ще вземе участие Габриела Зоана - член на Европейския парламент от Румъния и заместник-председател на Комисията по земеделие и развитие на селските райони. Поканени са и директорът на Румънската агенция по безопасност на храните, както и представители на Българската агенция по безопасност на храните на Изпълнителната агенция по горите, и на представители на засегнатия сектор: свиневъди, членове на ловно-рибарски дружества, ветеринарни специалисти и преработватели на храни.", "date": "2019.01.15", "title": "Евродепутатът Момчил Неков организира дискусия за африканската чума по свинете на 18 януари в Русе"}
{"url": "http://www.focus-news.net/news/2019/01/15/2612407/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.15", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/15/2612411/veliko-tarnovo-bchk-zapochna-razdavaneto-na-hranitelnite-paketi-za-krayno-nuzhdaeshti-se-litsa-ot-obshtinite-lyaskovets-pavlikeni-i-suhindol.html", "text": "БЧК започна раздаването на хранителните пакети за крайно нуждаещи се лица от общините Лясковец, Павликени и Сухиндол. Това съобщи за  Радио „Фокус“ – Велико Търново  Димитър Русев, директор на регионалната структура на БЧК във Велико Търново. Пунктът в Лясковец се намира на ул. „Младост“ № 1 ( в сградата на Домашен социален патронаж). В Павликени помощите се раздават в помещение на ул. „Княз Дондуков – Корсаков“ №2, а в Сухиндол – на ул. „Росица“ № 115. На 21 януари кампанията започва в общините Свищов, Елена и Златарица. Раздаването на хранителните пакети в цялата област трябва да приключи до 28 февруари. В град Велико Търново кампанията започна още на 12 декември. Пунктът в старата столица се намира на ул. „Марно поле“ №14. Работното време е от 9 до 14 часа. Право на помощта в града имат 169 човека, а в селата на територията на община Велико Търново – 735.Те ще получат общо 24 кг. храна. Ще бъдат раздадени 16 продукта – спагети, говеждо в собствен сос, леща, захар, гювеч, зрял фасул, лютеница, грах, стерилизирани домати, говеждо, кюфтета в бял сос, херинга, пиле фрикасе, конфитюр, ориз и олио. Раздаването на помощта във великотърновските села ще започне на 28 януари. \r\nНадежда КРЪСТЕВА", "date": "2019.01.15", "title": "Велико Търново: БЧК започна раздаването на хранителните пакети за крайно нуждаещи се лица от общините Лясковец, Павликени и Сухиндол"}
{"url": "http://www.focus-news.net/news/2019/01/15/2612406/vitsepremierat-ekaterina-zaharieva-rumanskoto-predsedatelstvo-na-saveta-na-es-shte-bade-predizvikatelno-i-trudno-no-i-izpalneno-s-mnogo-vazmozhnosti.html", "text": "Румънското председателство на Съвета на ЕС ще бъде предизвикателно и трудно, но и изпълнено с много възможности. Това каза вицепремиерът и министър на външните работи Екатерина Захариева, която взе участие в представянето на приоритетите на Румънското председателство на Съвета на ЕС, предаде репортер на  Агенция „Фокус“ . \r\n„С Румъния не само че имаме обща граница, но и заедно вървяхме по пътя на нашата мечта да бъдем членове на ЕС. Имахме доста общи предизвикателства и дори и сега – по време на първите ни председателства, имаме много сходни приоритети и предизвикателства. Искам да благодаря на Румъния, че така, както повелява традицията, ще надгражда над другите председателства“, заяви Захариева. \r\nТя посочи, че моментът, в който ще се случи Румънското председателство, е тежък и предизвикателен за Европа. „И Румъния ще бъде много заета през следващите месеци, защото са огромни натискът и очакванията към точно това европредседателство, което е в края на мандата на настоящата Европейска комисия и в период на избори за следващ Европейски парламент. Убедена съм, че мотото „Сближаване – обща европейска ценност“ надгражда очакванията на всички европейски граждани“, заяви външният министър. \r\nЗахариева коментира, че Румънското председателство ще бъде предизвикателно и трудно, но и изпълнено с много възможности. „Тази година ще станат 10 години от Източното партньорство и знам, че се планира голямо събитие по този повод. Благодаря и че са предвидени събития за страните от Западните Балкани и ще се акцентира на тази тема“, каза тя. \r\nВицепремиерът припомни, че от тази година България пое председателството на Черноморското икономическо сътрудничество и обясни, че заедно с Румънското председателство на Съвета на ЕС се планират общи инициативи. „Искаме да увеличим икономическата връзка така, че гражданите на всички черноморски държави да усетят  това сближаване“, заяви тя. \r\nЗахариева посочи, че Срещата на върха в Сибиу през май ще бъде предопределяща. „И решенията, които ще се вземат на нея, ще са най-определящите за следващата стратегия на ЕС. Тогава всяка държава ще има възможност да представи визията на нейните граждани за това как си представя бъдещето на ЕС. Така че пожелавам успех на Румъния и искам да им кажа, че могат да разчитат на нашата подкрепа“, посочи външният министър.  \r\nЦветилена СИМЕОНОВА", "date": "2019.01.15", "title": "Вицепремиерът Екатерина Захариева: Румънското председателство на Съвета на ЕС ще бъде предизвикателно и трудно, но и изпълнено с много възможности"}
{"url": "http://www.focus-news.net/news/2019/01/15/2612410/varna-bchk-provezhda-kampaniya-za-sabirane-na-stari-drehi-v-grada.html", "text": "Областната организация на Българския Червен кръст (БЧК) провежда кампания за събиране на стари дрехи във Варна. Само три дни след началото си кампанията вече се радва на огромен интерес от страна на гражданите. В специализираните контейнери за текстилни изделия са събрани 500 килограма стари дрехи. Това съобщи за  Радио „Фокус“ – Варна  директорът на Областната организация на БЧК във Варна Милена Сиракова. По думите й контейнерите на територията на града са 11. Те са разположени пред редица търговски центрове и големи хранителни магазини в кварталите „Левски“, „Асапрухово“ (в района на Морската гимназия), „Владиславово“ и „Кайсиева градина“, на „Синия пазар“ в центъра на града и на пазара „Чаталджа“. Според Милена Сиракова е важно хората да знаят, че дрехите трябва да се предават чисти и сортирани в торбички или пакети с размери 30х80х30 сантиметра. \r\nДиана СТОЕВА", "date": "2019.01.15", "title": "Варна: БЧК провежда кампания за събиране на стари дрехи в града"}
{"url": "http://www.focus-news.net/news/2019/01/15/2612414/burgas-rayonna-prokuratura-pomorie-protestira-prisada-s-koyato-sadat-e-priznal-za-nevinovni-dve-litsa-podsadimi-za-prichinyavane-na-sredna-telesna-povreda-na-zhurnalist.html", "text": "Районна прокуратура – Поморие протестира присъда на Районния съд в града, с която Мартин Д. и Веселин К. са признати за невиновни. Това съобщиха от пресцентъра на  Районна прокуратура-Поморие . Мартин Д. е подсъдим, за това че на 14 януари 2016 г. в гр. Поморие, в качеството му на помагач, в съучастие с неустановено по делото лице (съизвършител) и Веселин К. (съизвършител), спомогнал на двамата извършители да причинят средна телесна повреда на Стоян  Т.  \r\nТой е получил фрактура на лицевите кости, което е довело до трайно затруднение на речта, поради нанасяне на удари с метален предмет- телескопична разгъваема палка. Нараняванията на пострадалия са в областта на лицето и главата. Престъплението е по чл.129, ал.2, предл. второ, вр.ал.1, вр.чл.20, ал.4 от НК., а телесната повреда е причинена с особена жестокост - престъпление по чл.131, ал.1, т.9, предл. последно, вр.чл.129, ал.2, предл. второ, вр.ал.1, вр.чл.20, ал.2 от НК. \r\nРайонна прокуратура – Поморие счита постановената от съда присъда за неправилна и постановена при съществено нарушение на процесуалните правила. Протестът на Районна прокуратура – Поморие е депозиран в съда днес (15.01.2019 г.). \r\nПредстои Окръжен съд – Бургас да насрочи заседанието си.", "date": "2019.01.15", "title": "Бургас: Районна прокуратура-Поморие протестира присъда, с която съдът е признал за невиновни две лица, подсъдими за причиняване на средна телесна повреда на журналист"}
{"url": "http://www.focus-news.net/news/2019/01/15/2612413/v-pleven-zapochna-da-raboti-tsentar-za-videonablyudenie.html", "text": "В Плевен започна да работи Център за видеонаблюдение, предаде репортер на  Радио „Фокус“ . „Надявам се с помощта на това видеонаблюдение, което се извършва в реално време, да можем да реагираме своевременно при всички проблеми със сигурността на хората и имуществото“, каза кметът Георг Спартански. Центърът  е изграден по проект „Разработване и внедряване на софтуер на интегрирани решения за изграждане на система за видеонаблюдение - Плевен”.  Графикът за дежурните, които ще го обслужват, вече  е готов. В  действие са вече 68 от общо 92 камери, разположени в 33 точки в различни зони в града. Те поддържат постоянна връзка с МВР, КАТ, с нощния патрул на Община Плевен. \r\nВиолета КРЪСТЕВА", "date": "2019.01.15", "title": "В Плевен започна да работи Център за видеонаблюдение"}
{"url": "http://www.focus-news.net/news/2019/01/15/2612399/liliya-hristova-obshtina-varna-temperaturite-v-sgradite-na-uchilishtata-i-detskite-gradini-sa-podhodyashti-za-prebivavane-na-detsa-i-uchenitsi.html", "text": "Температурите в сградите на училищата и детските градини  са подходящи за пребиваване на деца и ученици. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя посочи, че 27 училища и 33 детски градини се отопляват на горивни инсталации с газьол, 7 учебни и 10 детски заведения са абонати на топлофикационно дружество, а 11 училища, средношколски център за специална образователна подкрепа и три сгради на детски градини се отопляват с природен газ. \r\n„В училищата и детските градини има разработени планове за работа при зимни условия, в които са включени мерки срещу ниски температури, обилен снеговалеж и обявени бедствени положения“, обясни Лилия Христова. \r\nДирекция „Образование и младежки дейности“ е разпоредила да се предприемат всички необходими мерки за поддържане на отоплителните системи в работен режим, мерки за осигуряване на алтернативно отопление при необходимост, както и за осигуряване на достъп до входовете на детските градини и училищата при снеговалеж. \r\n„Детските градини и училищата са отоплени, осигурени са алтернативни източници за отопление и гориво. Дирекцията ежедневно проследява температурите и посещаемостта на децата в детските градини. Училищните огняри работят в режим, осигуряващ непрекъсната работа на отоплителните системи“, заяви Лилия Христова. По думите й всички училища имат сключени договори за доставка на топлоенергия, газ, дизелово гориво, резервни източници на отопление. „На входовете на училищата има дежурни лица, недопускащи вратите да стоят отворени и учениците да излизат от сградите без основателна причина“, каза още Лилия Христова. \r\nМарияна ВАЛЕНТИНОВА", "date": "2019.01.15", "title": "Лилия Христова, Община Варна: Температурите в сградите на училищата и детските градини  са подходящи за пребиваване на деца и ученици"}
{"url": "http://www.focus-news.net/news/2019/01/15/2612412/kmetat-na-sofiya-yordanka-fandakova-shte-proveri-gotovnostta-za-puskane-na-novi-avtobusi-v-stolichniya-gradski-transport-na-16-yanuari.html", "text": "На 16 януари 2019 г., сряда, от 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Това съобщиха от пресцентъра на  Столична община . Новите автобуси трябва да бъдат пуснати в движение по линии 72 и 84 в обществения транспорт. Превозните средства отговарят на най-високия екологичен стандарт Евро 6.  \r\nСъбитието ще се проведе в гаража на Столичния автотранспорт в „Малашевци“ на ул.“Резбарска“ 11.", "date": "2019.01.15", "title": "Кметът на София Йорданка Фандъкова ще провери готовността за пускане на нови автобуси в столичния градски транспорт на 16 януари"}
{"url": "http://www.focus-news.net/news/2019/01/15/2612415/hristo-hristov-fizioterapevt-horata-praktikuvashti-zimni-sportove-tryabva-da-znayat-vazmozhnostite-si.html", "text": "Хората, практикуващи зимни спортове, трябва да знаят възможностите си. Това каза физиотерапевтът Христо Христов в интервю за  Радио „Фокус“ – Варна . По думите му при каране на ски или сноуборд са преобладаващи травмите в областта на колената. „Най-често се появява проблем при колянната става, защото имаме високо-енергийни хобита, пък имаме заседнал начин на живот. Доста често в колянната става се късат кръстни връзки, минискус, латерални и колатерални връзки. Това са най-често уврежданията от ските и сноуборда, които се получават. Понякога има и фрактури, разбира се“, посочи Христо Христов. На любителите на зимни спортове той препоръча да внимават при тяхното практикуване и да преценяват своите собствени възможности преди да направят нещо. „Все пак веднъж в годината карат ски, да не ги запомнят с лоши чувства. Да си направят удоволствието, но да си преценят точно възможностите - какво могат и какво не могат“, каза Христов. \r\nСпоред него липсата на дълги периоди със заледявания е довела до по-нисък брой травми вследствие на падане в града, но статистически погледнато травматизмът в момента е като през другите сезони. Специалистът отбеляза също, че близо 90 % от фрактурите в наши дни се лекуват с операция. По думите на Христо Христов лечението на фрактури най-често е свързано с поставянето на изкуствени стави или планки в зависимост от пострадалият крайник. „В повечето случаи на днешно време, при по-голямата част от случаите, даже да не кажа 90% от случаите, фрактурите се лекуват оперативно. Това може да стане със слагане на стави, планки, зависи в коя зона е фрактурата“, съобщи Христо Христов. Според него изключително важно е да се спазва препоръката на ортопеда-хирург след операцията поради възможните рискове от усложнения. „Всъщност, дали е става, или е сложена планка, това се води имплант. По-ранното обременяване на крака може да доведе до счупване на импланта. Но това не значи, че човека трябва да легне и да чака. Има определени степени на натоварване, които може да направи“, каза физиотерапевтът. Според него прекомерното натоварване на импланта твърде скоро след оперативната намеса, може да доведе до счупване му или дори нова фрактура. „Дори една седмица след операцията до 10% натоварване върху крака не крие такъв риск. По-голямото обременяване може да доведе до не зарастване на костта и в същото време счупване на импланта, защото дори метални импланти нямат такава устойчивост като костта. Тя така е модулирана, че издържа на тежестта на човешкото тяло, което е нормално в ежедневието“, съобщи още Христо Христов.  \r\nБояна АТАНАСОВА", "date": "2019.01.15", "title": "Христо Христов, физиотерапевт: Хората, практикуващи зимни спортове, трябва да знаят възможностите си"}
{"url": "http://www.focus-news.net/news/2019/01/15/2612390/noviyat-gratski-ministar-na-otbranata-turtsiya-tryabva-da-izbere-mezhdu-patya-na-konfrontatsiyata-ili-na-satrudnichestvoto.html", "text": "Новоназначеният министър на отбраната Евангелос Апостолакис  призова Турция да избере между „пътя на конфронтацията или пътя на сътрудничеството\" с Гърция в първото си изявление след церемонията по предаването на длъжността, съобщава електронното издание на водещия атински ежедневник  Kathimerini . \r\nАпостолакис, който подаде оставка от поста на комадващ гръцките въоръжени сили, за да поеме новата си длъжност, заяви, че Гърция е „постоянно ориентирана към мирно съвместно съществуване и сътрудничество\". \r\n„Искам да напомня на нашите съседи, че когато се утвърди логиката на сътрудничество и доверие, нашите хора процъфтяват. Но когато национализмът надделя, гражданите ни бяха нещастни”, подчерта Апостолакис. \r\n„Основата на нашите отношения трябва да бъде спазването на международното право и това е единствената червена линия в нашите отношения\", добави новият министър на отбраната на Гърция.  . Тереза Герова", "date": "2019.01.15", "title": "Новият гръцки министър на отбраната: Турция трябва да избере между пътя на конфронтацията или на сътрудничеството"}
{"url": "http://www.focus-news.net/news/2019/01/15/2612417/tass-rusiya-nyama-da-plashta-vnoskata-v-pase-nyama-da-kupuvame-bileti-za-film-koyto-nyama-da-gledame.html", "text": "Заместник-председателят на Държавната Дума Пьотр Толстой след консултации с председателя на Парламентарната асамблея на Съвета на Европа (ПАСЕ) Лилиан Мори Паские в Женева заяви, че Русия няма да плати вноската си в ПАСЕ за 2019 година, предава  ТАСС . \r\n„ПАСЕ няма да получи руската вноска. Русия няма да купува билети за филм, който няма да гледа“, заяви Толстой пред журналистите във вторник. \r\nОсвен това той се изказа против отправянето на руска делегация на януарската сесия в Страсбург. „Смятам, че няма нужда да формираме делегация и да я изпращаме за потвърждение на пълномощията“, заяви Толстой на заседание на комитета на Държавната Дума по международните работи във вторник. \r\nПревод и редакция:", "date": "2019.01.15", "title": "ТАСС: Русия няма да плаща вноската в ПАСЕ: „Няма да купуваме билети за филм, който няма да гледаме“"}
{"url": "http://www.focus-news.net/news/2019/01/15/2612416/sport-serina-uilyams-zapochna-s-pobeda-na-turnira-v-melbarn.html", "text": "Серина Уилямс започна участието си в Откритото първенство на Австралия с победа. 23-кратната шампионка от „Големия шлем“ се наложи над Татяна Мария с 6:0, 6:2 в двубой от първи кръг, продължил едва 50 минути.  \r\nВ следващия етап на надпреварата американката ще играе срещу победителката от двубоя между Шуай Пън и Южени Бушар.", "date": "2019.01.15", "title": "Спорт: Серина Уилямс започна с победа на турнира в Мелбърн"}
{"url": "http://www.focus-news.net/news/2019/01/15/2612419/svetla-baryakova-muzeen-kompleks-bansko-kashta-muzey-neofit-rilski-vklyuchva-bitova-chast-kadeto-e-presazdadena-obstanovkata-v-koyato-toy-e-zhivyal-kato-dete.html", "text": "Къща музей „Неофит Рилски“ включва битова част, където е пресъздадена обстановката, в която той е живял като дете. Това каза за  Радио „Фокус“-Пирин  Светла Барякова, директор на Музеен комплекс-Банско. По думите ѝ Неофит Рилски е патриархът на българското образование. „Музеят е открит през 1977 година, в неговата родна къща, а светското му име е Никола Поппетров Бенин. Той живее там до юношеските си години, след което заминава за Рилския манастир и по-късно се замонашва. През целия си живот Неофит Рилски поддържа много тесни връзки с роднините си и с родното си място, праща учебници на местните училища, дава напътствия на тукашните учители“, отбеляза Барякова.  \r\nТя допълни, че къщата музей е доста богата, състои се от 5 стаи, като има такива, които са характерни за Банско, и някои допълнителни. Барякова добави, че една от тях е килийното училище, в което бащата на Неофит Рилски – поп Петър Бенин, е давал първоначални знания на желаещите да се учат на четмо и писмо деца. Тя уточни, че експозицията е обновена през 2012 година, наистина е осъвременена и безкрайно въздействаща. По думите й всеки, който желае, би могъл да научи повече за този велик възрожденец, като се потопи в неговия свят, в обстановката, в която е живял, и се запознае с неговото огромно неизмеримо дело. Директорът на Музеен комплекс-Банско подчерта, че Kъща музей „Неофит Рилски“ включва богата документална експозиция, която в пълнота представя живота и творчеството на Неофит Рилски. \r\nНатали СТЕФАНОВА", "date": "2019.01.15", "title": "Светла Барякова, Музеен комплекс-Банско: Къща музей „Неофит Рилски“ включва битова част, където е пресъздадена обстановката, в която той е живял като дете"}
{"url": "http://www.focus-news.net/news/2019/01/15/2612420/galina-stoyanova-regionalna-biblioteka-vidin-v-nachaloto-na-1909-g-izliza-parviyat-broy-na-vidinski-obshtinski-vestnika.html", "text": "На 3 януари 1909 г. излиза първият брой на „Видински общински вестникъ”, каза за  Радио „Фокус“ – Видин  Галина Стоянова от отдел „Краезнание“ на Регионална библиотека „Михалаки Георгиев“ във Видин. Тя посочи, че това е първият вестник във Видин, издаван от общината, който оказва голямо влияние върху гражданите. „ Неговото появяване не е случайно, то е породено от встъпването в длъжност през юли 1908 г. на единадесетия поред кмет на града Димитър Стефанов Балев и общински съвет, съставен от радикалната партия.  Желанието на радикалите е за скъсване със старото отживяло минало на обществения живот и заменянето му с нещо ново – напредничаво, което да отговаря на новите времена и нужди на гражданите“, каза Галина Стоянова. Вестникът се разнася безплатно във Видин, гражданите го получават безплатно в домовете си. Редактирането и оформянето на вестника е поверено на уважавания лекар - общественик д-р Васил Ненов – градски лекар на Видин.  През първата година „Видински общински вестник\" излиза в 33 броя. Отпечатани са 85 статии по различни принципни въпроси. През втората годишнина излизат 25 броя и са отпечатани 40 оригинални и преводни статии. Издадени са 24 броя през третата година и в броевете са поместени 30 статии. Последният брой е от 28 юни. Поради Балканската война от юли 1912 г. до септември 1913 г. вестникът не се отпечатва. Вестникът е излизал след това от 7 септември 1913 г. до 31 декември, същата година. Издадени са 12 броя с 80 страници най-разнообразни материали. В града е имало епидемия от холера и д-р Ненов дава изчерпателни сведения за развитието на болестта и предприетите мерки за борбата с нея. През последната година на излизане на вестника са отпечатани 31 броя и са поместени 42 статии. В брой 124 е отпечатано завещанието на митрополит Кирил. На 15 януари 1915 г. умира инициатора на „Видински общински вестник” Димитър Балев и това слага край на издаването му. Кметът, който продължава делото за прогреса на Видин и издаването на „Видински общински вестник” наново е д-р Бърни Бончев. Това става възможно от 1 януари 1935 г., когато излиза брой 143, година седма. Вестникът просъществува три години и постига целите, поради които е възобновен – да се информира гражданството за всичко, което се случва в общината и страната. В него няма статии с политически тенденции. През 1935 г. излизат 36 броя, 1936 г. – 33, а през 1937 г – 26 броя и са издадени биографиите на Хаджи Петко Хаджипетков, на Ванко Джонов, Цеко Неев и Ванко Нешев – бивши кметове. През 1938 г. са издадени само два броя, които са последни. И това е краят на издаването на вестника. \r\nАнна ЛОЗАНОВА", "date": "2019.01.15", "title": "Галина Стоянова, Регионална библиотека – Видин: В началото на 1909 г излиза първият брой на „Видински общински вестникъ“"}
{"url": "http://www.focus-news.net/news/2019/01/15/2612384/tsvetan-tsvetanov-gerb-nyama-kak-da-ne-sme-gordi-kogato-otkrivashtoto-sabitie-na-plovdiv-evropeyska-stolitsa-na-kulturata-e-otrazeno-i-poluchava-polozhitelni-otzivi-ot-nay-golemite-svetovni-medii.html", "text": "Няма как да не бъдем горди, когато откриващото събитие на домакинството на Пловдив като европейска столица на културата е отразено и получава положителни отзиви от най-големите медии в Европа, САЩ, Китай, Русия, Индия и т.н. „Тhe New York Times\", „Daily Telegraph“, “Deutsche Welle”, ZDF, ARD, „France-Presse“, „Reuters“, \"Associated Press\", \"RAI TV\", \"Euro News“, \"La Repubblica\", TAСС и китайската агенция „Xinhua“ са само част от водещите световни медии, които останаха впечатлени от откриващия спектакъл \"Ние сме всички цветове\".. Това написа председателят на Парламентарната група на ГЕРБ и зам.-председател на партията Цветан Цветанов в профила си в социалната мрежа  „Фейсбук“  . „Общо над 120 международни публикации показват откриването в Пловдив като начало на културната програма за 2019-та на Стария континент с много снимки, видеа и журналистически коментари“, отбеляза той. \r\n„По програма чуждите медии присъстваха и на откриването на изложбата „ДИМ. Истории за тютюна“, изложбата „Изкуството на свободата – от Берлинската стена до уличното изкуство“, огненото шоу изпълнено на Пеещите фонтани и др. събития от изминалия уикенд. Разходката сред забележителностите на града ги запозна с хилядолетната история на Пловдив и предстоящите културни събития през годината. Всички те събраха впечатления и от разговори с граждани и участници в програмата на Пловдив 2019. Те планират да посетят Пловдив отново, за да бъдат отразени с още по-голям международен отзвук моменти от разнообразната културна програма през цялата година“, написа още Цветанов. \r\nПо думите му един от основните аспекти на програмата Eвропейска столица на културата е възможността страната и градът домакин да се рекламират в позитивен план, да привлекат внимание със стойностно културно съдържание. „През 2019 вече се очакват над 2 млн. туристи да посетят Пловдив заради титлата, като вече има и първият рекорд. По време на откриващия уикенд повече от 10 хил. български и чуждестранни туристи посетиха града“, написа още той.", "date": "2019.01.15", "title": "Цветан Цветанов, ГЕРБ: Няма как да не сме горди, когато откриващото събитие на Пловдив - европейска столица на културата е отразено и получава положителни отзиви от най-големите световни медии"}
{"url": "http://www.focus-news.net/news/2019/01/15/2612424/targovishte-mokri-sa-patishtata-v-oblastta.html", "text": "Мокри са пътищата в област Търговище. Това съобщи за  Радио „Фокус“- Шумен  дежурният в Областното пътно управление. Снеговалежът е спрял, снежната покривка е минимална- около 1-2 см, в района на Антоново- около 10 см. Пътищата са почистени, опесъчени. Работили са 39 машини. Движението се извършва при зимни условия. Температурата на въздуха е от минус 3 до минус 1 градуса. Котленският проход е отворен, с мокри пътни настилки. \r\nИвелина ИВАНОВА", "date": "2019.01.15", "title": "Търговище: Мокри са пътищата в областта"}
{"url": "http://www.focus-news.net/news/2019/01/15/2612423/pleven-matematicheskata-gimnaziya-chestva-patronniya-si-praznik-s-otlichiya-i-obnovena-baza.html", "text": "Математическата гимназия в Плевен чества патронния си празник с отличия и обновена база, предаде кореспондентът на  Радио „Фокус“ . На 15 януари 1895 г. е роден патронът на гимназията Гео Милев.  \r\nГости на събитието бяха кметът Георг Спартански, началникът на отдел „Образование” в Община Плевен Йонита Иванова, Светослава Илиева – експерт в РУО – Плевен, д-р Галина Цветкова – председател на Сдружението на бившите възпитаници на гимназията. \r\n„Бъдете нестандартни и непокорни като своя патрон, винаги намирайте решения, бъдете мобилни в отговор на съвременните предизвикателства“, пожела на учениците Георг Спартански.  \r\nВиолета КРЪСТЕВА", "date": "2019.01.15", "title": "Плевен: Математическата гимназия чества патронния си празник с отличия и обновена база"}
{"url": "http://www.focus-news.net/news/2019/01/15/2612418/ombudsmanat-maya-manolova-reformata-vav-vik-sektora-se-svezhda-do-povishavaneto-na-tsenata-na-vodata.html", "text": "Реформата във ВиК сектора се свежда до повишаването на цената на водата за потребителите. Това каза омбудсманът на България Мая Манолова в предаването „Плюс-Минус. Коментарът след новините” по  Нова телевизия . В понеделник тя депозира жалба в Конституционния съд срещу текстовете за формирането на единна цена на водата от Закона за ВиК услугите. По думите ѝ не съществуват законови текстове, които да обвързват цената на водата с качеството на услугата. \r\n„Хората не разбират какви са ползите от повишаването на цената на водата, тъй като няма никакво подобрение по отношение на качеството на услугата, на водата, не е обвързано с направените инвестиции, течовете също не намаляват”, каза омбудсманът. \r\nПо думите ѝ цената на питейната вода в рамките на 5-годишен период се повишава единствено и само съобразно инфлацията. Според Манолова това е единственият показател, който отчита КЕВР и естествено следи да не се повишат нивата на социалната поносимост. \r\nОмбудсманът посочи, че течовете във водопреносната система продължават да са 62%, не се повишава събираемостта, не се подобрява качеството. \r\n„За 2017 година, в резултат на направените инвестиции, е обновена само 0,5% от водопреносната мрежа, което означава, че въпреки повишаването на цената на водата, ще са необходими 200 години, за да обновим цялата система”, каза Мая Манолова.", "date": "2019.01.15", "title": "Омбудсманът Мая Манолова: Реформата във ВиК сектора се свежда до повишаването на цената на водата"}
{"url": "http://www.focus-news.net/news/2019/01/15/2612409/kanal-5-makedoniya-vsichki-tsentralni-darzhavni-institutsii-v-makedoniya-stavat-dvuezichni.html", "text": "Знаменитият Закон за употреба на езиците влезе в сила в Македония и води до няколко съществени промени в употребата, преди всичко на албанският, предава  скопският телевизионен „Канал 5“ . \r\nТези изменения и нововъведения се разделят на два сегмента – на малки промени на местно ниво и големи на централно ниво. \r\nНа местно ниво, както и със закона от 2008 г., във всички общини, където над 20% от гражданите говорят език, различен от македонски, майчиният им език ще бъде вторият официален език, т.е. всички общински въпроси, пътни табели, в повечето случаи ще бъдат и на албански език. \r\nОсвен това сега униформите на полицията, медицинския персонал, пожарната в тези места сще бъдат двуезични. \r\nНовият закон предвижда граждани от общности, живеещи в общини, където те са под 20%, да могат да се свържат с местните власти, съдилища, административни отдели и да поискат отговори на албански език. \r\nВъпреки това основните промени в използването на албанския език ще бъдат на централно ниво. \r\nДосега само депутатите в парламента можеха да използват албанския език за официална комуникация. \r\nОт понеделник албанският може законно да бъде използван от председателя на парламента, от министрите в правителството, от всички държавни служители, избрани или назначени от правителството, от съдии, прокурори, омбудсмани, от Конституционния съд и в случай, при който президентът на страната е член на албанската общност ще може официално да използва албанския език. В съдилищата изслушванията ще се провеждат и на албански, ако поне един от участниците или журито говори албански. \r\nС това гражданите ще могат да използват албанския език хоризонтално в цялата страна и вертикално във всички държавни институции. Също така, граничните пунктове, които се намират в община, в която живеят повече от 20% албанци, ще бъдат двуезични. Това на практика би означавало, че граничният пункт Блаце към Косово ще бъде двуезичен, а Деве Баир или Богородица ще бъдат само на македонски език. \r\nВъпреки това, македонският остава единственият език за международна употреба, банкнотите остават едноезични, същото важи и за армейските униформи. Македонският език ще бъде единственият език, който ще използва членовете на МВР и АРМ за вътрешни служебни цели, т.е. за взаимна комуникация. \r\nПревод и редакция:", "date": "2019.01.15", "title": "„Канал 5“ (Македония): Всички централни държавни институции в Македония стават двуезични"}
{"url": "http://www.focus-news.net/news/2019/01/15/2612428/plovdiv-okrazhniyat-sad-ostavi-v-aresta-mazh-obvinen-za-obsebvane-i-krazhba.html", "text": "Окръжен съд – Пловдив потвърди определението на Пловдивския районен съд, с което е взета мярка \"задържане под стража\" на  Р. Р. Спрямо него са повдигнати обвинения за обсебване и за кражба - престъпления по чл. 206 ал.3 вр. ал.1 вр. чл. 20ал.2 вр. ал.1 от НК и по чл. 194 ал.1 от НК. Това съобщиха от пресцентъра на  съда в Пловдив .  \r\nОкръжният съд  намери, че и за двете деяния, вменени на обвиняемия, законът предвижда наказание лишаване от свобода. По делото са налице достатъчно доказателства, от които да се направи извод, че обвиняемият е съпричастен към вменените му деяния. \r\nСпоред съда не е налице опасност обвиняемият да се укрие, но е налице  реална опасност от извършване на престъпление с оглед високата степен на обществена опасност на деянията. \r\nОпределението  е окончателно и не подлежи на протест и обжалване.", "date": "2019.01.15", "title": "Пловдив: Окръжният съд остави в ареста мъж, обвинен за обсебване и кражба"}
{"url": "http://www.focus-news.net/news/2019/01/15/2612430/razgrad-na-mesta-patnite-nastilki-sa-zasnezheni-no-obraboteni.html", "text": "На места пътните настилки са заснежени, но обработени. Това съобщи за  Радио „Фокус“- Шумен  дежурният в Областното пътно управление. Мокри са пътищата в областта. Работят 9 машини. Движението се извършва при зимни условия. Няма затворени или ограничени пътни участъци. Времето е облачно, тихо, без валежи.  Температурата на въздуха от минус 2 до 1 градуса. \r\nИвелина ИВАНОВА", "date": "2019.01.15", "title": "Разград: На места пътните настилки са заснежени, но обработени"}
{"url": "http://www.focus-news.net/news/2019/01/15/2612422/shumen-dnite-ot-16-do-18-yanuari-shte-badat-neuchebni-za-uchenitsite-ot-oblastta.html", "text": "Със заповед на министъра на образованието и науката дните от 16 до 18 януари са определени за неучебни за учениците от област Шумен. Това съобщиха от  Регионалното управление на образованието .", "date": "2019.01.15", "title": "Шумен: Дните от 16 до 18 януари ще бъдат неучебни за учениците от областта"}
{"url": "http://www.focus-news.net/news/2019/01/15/2612425/bulgargeomin-rakovodstvoto-na-kompaniyata-predpriema-seriya-ot-merki-za-barzo-i-korektno-razreshavane-na-kazusa-s-tankera-bdin.html", "text": "Танкерът „Бдин“ вече се намира в Бургаското пристанище. Той ще остане на рейд във връзка с възникналия частно-правен спор между “Булгаргеомин” и либийските власти. Това съобщиха от  компанията . „Решението за връщането на танкера е взето на общо събрание на компанията, въпреки че “Булгаргеомин” има юридическо право да разполага с морското превозно средство“, сподели Асен Кавдански, представител на мениджмънта на “Булгаргеомин”. “Аз ръководя прозрачна компания и съм готов да предоставя всички необходими документи за да се разреши този чисто правен спор“, допълни още г-н Асен Кавдански.  \r\nЕкипът на компанията е подготвил всички необходими документи и има готовност за пълно съдействие за разрешаване на създалата се ситуация.  \r\nПолитизирането на въпроса създава допълнителни усложнения и за двете страни. „Танкерът бе задържан от българските власти на пристанище Бургас, като част от предприетите от „Булгаргеомин“ действия за събиране на легитимни вземания с абсолютно законни действия“, допълни Асен Кавдански.  \r\nРъководството на компанията предприема серия от мерки за бързо и коректно разрешаване на казуса.  \r\nСъбраните информация и документи могат да бъдат намерени на страницата на .", "date": "2019.01.15", "title": "„Булгаргеомин“: Ръководството на компанията предприема серия от мерки за бързо и коректно разрешаване на казуса с танкера „Бдин“"}
{"url": "http://www.focus-news.net/news/2019/01/15/2612432/blagoevgrad-sluzhitel-na-patna-politsiya-pri-odmvr-e-predaden-na-sad-za-izvarsheno-dlazhnostno-prestaplenie.html", "text": "Окръжна прокуратура – Благоевград е внесла за разглеждане в съда обвинителен акт срещу И.С. за извършено от нея престъпление по чл. 282, ал. 2, пр. 1, вр. ал. 1, пр. 1 и пр. 4 (посл.), вр. чл. 26, ал. 1 от НК. Това съобщиха от пресцентъра на  Апелативна прокуратура в София  \r\nОбвиняемата с инициали И.С. заемала длъжност „домакин-касиер“ в сектор „Пътна полиция“ към отдел „Охранителна полиция“ при ОД на МВР гр. Благоевград.   \r\nВ рамките на служебните й задължения влизало и изпълнение на заповедта на директора на ведомството, с която се определя редът за ползване на регистрационни табели с комбинация от цифри по желание, четири еднакви цифри или надпис по желание. Уреден бил и технологичния ред за дейността по регистрация и идентификация на пътни превозни средства в сектор „Пътна полиция“. За тази услуга се събирали такси, предвидени в закона.  \r\nПрез периода от 2 септември 2014 г. до 2 юни 2015 г., обвиняемата нарушила служебните си задължения, като при работа по 39 преписки предоставила регистрационни табели с избрана от заявителите комбинация от цифри, без наличието на документ за платена допълнителна държавна такса за тази услуга.  \r\nСлужителката прилагала към някои заявления платежни нареждания от други вносители за различни МПС или такива за първоначална регистрация за същото МПС с основание за плащане „смяна на номер на автомобил или зачисляване в района“. С тези си действия обвиняемата целяла подадените по този начин заявления да бъдат одобрени, като наред с това превишила правата си - получила от заявителите на ръка дължимите държавни такси. И.С. задържала събраните по неправомерен начин парични суми за въпросните държавни такси, като по този начин набавила за себе си облага в общ размер 7 680 лева.  \r\nВ резултат на деянието са настъпили значителни вредни последици за ОД на МВР гр. Благоевград, включващи и непостъпилите по сметка на дирекцията суми за предоставените услуги.  \r\nПредстои съдът да насрочи разпоредително заседание по делото.", "date": "2019.01.15", "title": "Благоевград: Служител на „Пътна полиция“ при ОДМВР е предаден на съд за извършено длъжностно престъпление"}
{"url": "http://www.focus-news.net/news/2019/01/15/2612429/veliko-tarnovo-zapochna-podgotovkata-za-martenskiya-bazar-na-tsentara-za-sotsialna-rehabilitatsiya-i-integratsiya-v-svishtov.html", "text": "Започна подготовката за мартенския базар на Центъра за социална рехабилитация и интеграция в Свищов. И през тази година екипа и потребителите на социалната услуга ще продават мартенички с благотворителна цел. Събраните пари ще са за изграждащата се стая за групова терапия, каза за  Радио „Фокус“ – Велико Търново  директорът на на социалния център Десислава Йорданова. Изработката на традиционните български символи е започнала. „Призовавам всеки, който желае да зарадва себе си, семейството си, близките и приятелите си, а и да помогне – да си купи от нашите мартенички. Ние имаме и много дарители от по-големите градове, които, като подарък за своите служители в някоя по-голяма фирма, отново взимат мартеници от нас. На тях също разчитаме“, каза още Десислава Йорданова. \r\nБазарът ще бъде подреден в края на февруари и вероятно отново ще е в центъра на Свищов. \r\nЛуиза ТРАНЧЕВА", "date": "2019.01.15", "title": "Велико Търново: Започна подготовката за мартенския базар на Центъра за социална рехабилитация и интеграция в Свищов"}
{"url": "http://www.focus-news.net/news/2019/01/15/2612433/bbc-beliyat-dom-ostana-bez-gotvachi-donald-tramp-poracha-hamburgeri-za-gostite.html", "text": "Белият Дом остана без готвачи заради блокадата на правителството и на президентът на САЩ Доналд Тръмп му се наложи да поръча хамбургери и картофки от Макдоналдс, както и пици  за гостите си, предава  BBC . \r\nАмериканският лидер прие победителите в колежанското първенство по американски футбол Клемсън Тайгърс с думите: \r\n„Имаме пици, имаме 300 хамбургера, много, много пържени картофки, нашата любима храна“. \r\n„Искам да видя какво ще остане, когато си тръгнем, защото не мисля, че ще има много“, добави той. \r\nПомолен да каже, кой е любимият му фаст фууд, Тръмп отговори, че обича всички видове. \r\n„Ако е американски, обичам го. Всичко тук е американско“, каза държавният глава. \r\nОсвен това той заяви, че е купил храната със собствените си пари, защото правителствените средства са блокирани. \r\nПревод и редакция:", "date": "2019.01.15", "title": "BBC: Белият Дом остана без готвачи, Доналд Тръмп поръча хамбургери за гостите"}
{"url": "http://www.focus-news.net/news/2019/01/15/2612434/stara-zagora-obshtinata-zapochva-izgrazhdaneto-na-69-sotsialni-zhilishta.html", "text": "Община Стара Загора подписа договор за безвъзмездна финансова помощ с Управляващия орган на ОПРР 2014-2020 за реализацията на проект „Изграждане на социални жилища в град Стара Загора“. Стойността на проекта е близо 3,3 млн. лв., от които 100 000 лв. са собствено финансиране. Срокът на изпълнение е 24 месеца. Това съобщиха от пресцентъра на  Община Стара Загора . \r\nПроектът е включен в Инвестиционната програма на община Стара Загора по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020. \r\nЧрез цялостна реконструкция на 4-етажната сграда на бившата Метрология, на ул. „Мусала”№26 в гр. Стара Загора, се цели интеграция на уязвими и други групи в неравностойно положение, посредством осигуряване на съвременни социални жилища за настаняването им. В общо 69 жилища - 8 гарсониери, 19 едностайни и 42 двустайни апартамента, се очаква да бъдат настанени общо 232 лица, от които 116 представители на маргинализираните общности, вкл. роми. Проектът предвижда и подобряване на достъпа на лица с увреждания, чрез оборудване и обзавеждане, част от цялостната модернизация на обекта. \r\nТе ще бъдат определени чрез приетата от Общинския съвет на 29.03.2018 г. Наредба за реда и условията за ползване на социалната услуга „социално жилище” на територията на община Стара Загора.  \r\nОбщата цел на проекта е чрез изграждането на съвременни социални жилища на територията на град Стара Загора да се осигури както подслон и нормални условия на живот на уязвими, малцинствени и социално слаби групи от населението и други групи в неравностойно положение, които не могат да си позволят собствен дом или жилище под наем на пазарни цени, така и социално приобщаване на ползвателите. \r\nТе ще живеят в комплекс от затворен тип, с охрана, денонощно видеонаблюдение, паркоместа и др. екстри. Апартаментите ще бъдат мебелирани и ще се обитават за срок от 3 години. Ще се заплаща наем до 80% от моментния наем за общинско жилище, който е 60 лв. Ползвателите ще сключват договори с общината и ще поемат конкретни ангажименти за социална реализация – посещение на образователна институция от децата в училищна възраст; включване на безработните в образователно-квалификационните програми, както и в програми за осигуряване на заетост, предложени от общината; включване в програми за социална интеграция; лицата трябва да имат избран личен лекар, а родителите ще са длъжни да водят децата си на имунизации и проверка на здравния им статус.", "date": "2019.01.15", "title": "Стара Загора: Общината започва изграждането на 69 социални жилища"}
{"url": "http://www.focus-news.net/news/2019/01/15/2612435/ministerstvoto-na-energetikata-publikuva-proekta-na-integriran-natsionalen-plan-za-energetikata-i-klimata.html", "text": "Министерството на енергетиката публикува проекта на интегриран национален план за енергетиката и климата. Това съобщиха от пресцентъра на  Министерството на енергетиката . Документът е разработен в изпълнение на изискванията на Регламент (EС) 2018/1999 на Европейския парламент и на Съвета относно управлението на Енергийния съюз и на действията в областта на климата.  \r\nИнтегрираните национални планове за енергетиката и климата на държавите-членки са в основата на системата за управление на Енергийния съюз и се основават на петте му измерения – декарбонизация, енергийна ефективност, енергийна сигурност, вътрешен енергиен пазар и научни изследвания, иновации и конкурентоспособност.  \r\nСъгласно изискванията на Регламента всяка държава-членка трябва да представи в Европейската комисия проект на интегриран национален план в областта на енергетиката и климата. А до 30 юни 2019 г. Европейската комисия ще извърши оценка на проекта и ще издаде препоръки за изготвянето на крайния вариант на плана. \r\nКоментари, мнения и препоръки по документа могат да се изпращат до 30 април 2019 г. на следния имейл адрес: m.kitova@me.government.bg. \r\nПроект на интегрирания национален план за енергетиката и климата може да бъде намерен тук:", "date": "2019.01.15", "title": "Министерството на енергетиката публикува проекта на интегриран национален план за енергетиката и климата"}
{"url": "http://www.focus-news.net/news/2019/01/15/2612437/silistra-patnite-nastilki-v-oblastta-sa-pochisteni-i-obraboteni.html", "text": "Пътните настилките в областта са почистени и обработени.Това съобщи за  Радио „Фокус“- Шумен  дежурният в Областното пътно управление. Мокри са пътищата в област Силистра. На терен са 12 машини, основно за опесъчаване. Пътищата са проходими при зимни условия. Времето е ясно, с добра видимост. Температурата на въздуха е от 0 до 1 градус. \r\nИвелина ИВАНОВА", "date": "2019.01.15", "title": "Силистра: Пътните настилки в областта са почистени и обработени"}
{"url": "http://www.focus-news.net/news/2019/01/15/2612440/yordanka-ilieva-rzi-veliko-tarnovo-202-sushi-sa-posetili-kabineta-za-otkazvane-ot-tyutyunopushene-kam-rzi-prez-2018-godina.html", "text": "202 суши са посетили кабинета за отказване от тютюнопушене към Регионална здравна инспекция (РЗИ) – Велико Търново през 2018 година. Това каза за  Радио „Фокус“ – Велико Търново  Йорданка Илиева, завеждаща кабинета. Тя допълни, че от потърсилите консултация преобладават жените. Хората, потърсили  помощ за отказване от вредния навик, са предимно умерени пушачи, т.е. такива които пушат от 1 до 10 цигари на ден. По-голямата част то тях са с нормални стойности на дишането. Йорданка Илиева посочи, че повечето то половината от тях са правили и предишни опити за отказ от тютюнопушене. Посетилите кабинета са били на възраст от 16 до над 80 години. На всички консултирани е направена спирометрия на дишането и им е измерено кръвното налягане. Спрямо данните на всеки е изготвена индивидуална схема за отказ и повишаване на тяхната мотивация.  \r\n„В зависимост от нивото, в което се намира съответният потърсил помощта, се използват различни подходи. Всеки решава сам как да откаже цигарите. Някой нямат нужда от консултация, други имат. В повечето случаи мотивите за отказване от тютюнопушенето са свързани със здравето, приятелите, финансите и повишаване на самочувствието. Различни с а причините, поради които хората искат да откажат цигарите. Педи всичко е здравословният елемент и финансовата страна. Една част от хората не ги отказват напълно, а  ги намалят и мислят, че по този начин намалят вредата, което не е точно така. Тютюнопушенето е вид зависимост и отказването не е толкова лесно, тъй като зависимостта бива физическа и психическа“, посочи Йорданка Илиева. \r\nТя подчерта, че през последните 5 години броят на преминалите през Кабинета за отказване от тютюнопушенето се запазва висок. \r\nНадежда КРЪСТЕВА", "date": "2019.01.15", "title": "Йорданка Илиева, РЗИ – Велико Търново: 202 суши са посетили кабинета за отказване от тютюнопушене към РЗИ през 2018 година"}
{"url": "http://www.focus-news.net/news/2019/01/15/2612439/smolyan-povishena-e-opasnostta-ot-padashti-kamani-po-patishtata-v-regiona-zatova-vodachite-tryabva-da-shofirat-s-povisheno-vnimanie-i-saobrazena-skorost.html", "text": "Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управлениe. Времето е облачно, на места със слаби валежи от сняг. Пътните настилки са предимно мокри, заледени и заснежени на места по високите части, но са обработени с пясък и сол. През деня е получен сигнал за закъсал товарен автомобил на прохода „Превала“, който е бил с вериги, но е забоксувал в сняг, паднал от дърветата, вследствие на силния вятър. Наложило се е изтегляне на товарния автомобил. Няма въведени ограничения по пътищата в областта, с изключение на ограничението за товарни автомобили над 3,5 тона през Пампорово, което е целогодишно.  \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи, по част от второстепенните улици в града има заледени участъци и затова трябва да се шофира внимателно. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.15", "title": "Смолян: Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост"}
{"url": "http://www.focus-news.net/news/2019/01/15/2612426/yambol-broyat-na-zabolelite-ot-ostri-respiratorni-zabolyavaniya-v-grada-e-dostignal-217-na-10-000-dushi.html", "text": "Броят на заболелите от остри респираторни заболявания за няколко дни в Ямбол е достигнал 217 на 10 000 души. Това съобщиха от  РЗИ – Ямбол . Според експертите,  това са стойности за предепидемиологична ситуаци. Най- голяма е заболеваемостта във възрастовата група от 0 до 4 години, следвана от групата от 5 до 14 години и от 30 до 64 години. \r\nВ Ямбол грипна епидемия се обявява при заболеваемост от 358 болни на 10 000 души население. \r\nВ четвъртък ще заседава комисията за борба с грипа и острите респираторни заболявания, за да набележи мерки срещу разпространението.", "date": "2019.01.15", "title": "Ямбол: Броят на заболелите от остри респираторни заболявания в града е достигнал 217 на 10 000 души"}
{"url": "http://www.focus-news.net/news/2019/01/15/2612438/sitel-makedoniya-prezidentskite-izbori-v-makedoniya-na-21-april-zaedno-s-tyah-vot-za-kmetove-na-ohrid-debar-i-novo-selo.html", "text": "Разглежда се възможността първият тур от президентските избори в Македония да се състои на 21 април, а вторият на 5 май. Вотът трябва да бъде насрочен най-късно до 8 февруари, за да се влезе в законовата рамка, заяви във вторник председателят на парламента Талат Джафери, предава  скопският телевизионен канал „Сител“ . \r\nТова, както посочи политикът, би било в съответствие с правилника за провеждане на избори по отношение на сроковете, които трябва да се спазят – вотът трябва да се състои не повече от 90 и не по-малко от 70 дни от насрочването му. Мандатът на настоящият президент завършва на 12 май. \r\nКакто посочи Джафери, първоначално е разглеждан вариант първият тур да е на 14 април, а вторият на 28, но с оглед на това, че на 28 април е Великден, сега властите са се ориентирали към други дати. \r\nПаралелно с изборите за държавен глава ще се проведе и вот за кметове на три общини – Ново Село, Дебър и Охрид. \r\nПревод и редакция:", "date": "2019.01.15", "title": "„Сител“ (Македония): Президентските избори в Македония на 21 април, заедно с тях вот за кметове на Охрид, Дебър и Ново Село"}
{"url": "http://www.focus-news.net/news/2019/01/15/2612444/burgas-patishtata-v-oblastta-sa-mokri.html", "text": "Пътищата в област Бургас са мокри. Това съобщи за  Радио „Фокус“ – Бургас  дежурният от Областното пътно управление. В района на Ришкия проход, Слънчев бряг и Малко Търново вали сняг, но без да се задържа на пътното платно. \r\nИнтензивен е трафикът и по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.01.15", "title": "Бургас: Пътищата в областта са мокри"}
{"url": "http://www.focus-news.net/news/2019/01/15/2612441/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки на места са мокри и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.15", "title": "Кюстендил: Пътят в посока ГКПП  „Гюешево” е проходим при зимни условия"}
{"url": "http://www.focus-news.net/news/2019/01/15/2612436/varna-srednoto-uchilishte-sv-kliment-ohridski-v-dalgopol-e-pred-gripna-vakantsiya.html", "text": "Средното училище „Св. Климент Охридски“ в Дългопол е пред грипна ваканция. Процентът на болните ученици в учебното заведение е притеснително висок. Това каза за  Радио „Фокус“ – Варна  директорът на Регионалното управление на образованието (РУО) във Варна Венцеслава Генова. По думите й в момента все още се чака издаването на заповед от кмета на Дългопол. По информация на директора на училището 28 % от възпитаниците на учебното заведение в прогимназиален и гимназиален етап са в болничен. Болни от грип и респираторни заболявания са и 35 % от децата от 1 до 4 клас. По информация на зам.-кмета на Дългопол Емурла Емурла всеки момент от Общината очакват становище от Регионалната здравна инспекция. От решението на епидемиолозите зависи дали в училището ще бъде обявена грипна ваканция. Венцеслава Генова уточни, че засега в РУО – Варна не е постъпвала информация за завишен брой на болни ученици в друго училище в областта. \r\nДиана СТОЕВА", "date": "2019.01.15", "title": "Варна: Средното училище „Св. Климент Охридски“ в Дългопол е пред грипна ваканция"}
{"url": "http://www.focus-news.net/news/2019/01/15/2612443/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се извършва и преминаването на ГКПП „Илинден-Ексохи“, като и на останалите контролно-пропусквателни пунктове на границата с Република Гърция. Спокойно се осъществява преминаването и през ГКПП „Златарево-Ново село“ на българо-македонската граница. \r\nНатали СТЕФАНОВА", "date": "2019.01.15", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/01/15/2612427/gerb-vnese-predlozhenie-za-otmyana-na-zabranata-za-mediite-da-publikuvat-sotsiologicheski-danni-v-izborniya-den.html", "text": "ГЕРБ внесе предложение за отмяна на забраната за медиите да публикуват социологически данни  в изборния ден. Това сочи справка на сайта на  Народното събрание.  \r\nПредложението на управляващите е входирано в деловодството на парламента днес и е в рамките на периода между първо и второ четене на промените в Изборния кодекс. Законопроектите за изменение в Изборния кодекс, поставени на вниманието на народните представители, са два. Единият внесен съвместно от ПГ на ГЕРБ и „Обединени патриоти“, а другият от „Воля“. Двата бяха приети на първо четене на 19 декември 2018 г. \r\nГЕРБ предлагат да се отмени сега действащият текст, а именно резултатите от социологическите проучвания да се оповестяват след 20.00 ч. на изборния ден, както и резултатите от допитвания до общественото мнение по повод на изборите да не може да се огласява под каквато и да е форма 24 часа преди изборния ден. \r\nМотивите на вносителите кореспондират с доклада за организацията и провеждането на избори в периода 2015-2017 г. на Централната избирателна комисия. Чрез доклада се установява, че комисията е била сезирана с множество сигнали относно публикуваното и оповестяването на резултати от социологически изследвания в деня преди изборите и в изборния ден в страниците на търговския електронни медии, както и чрез препращането към профила на доставчиците на такива медии в социалните мрежи. Предложението е продиктувано от наложилата се практика в различни социални мрежи през целия изборен ден да се публикуват тези данни, което поражда неравнопоставеност между тях.", "date": "2019.01.15", "title": "ГЕРБ внесе предложение за отмяна на забраната за медиите да публикуват социологически данни в изборния ден"}
{"url": "http://www.focus-news.net/news/2019/01/15/2612431/ministar-krasimir-karakachanov-komisiyata-po-otbrana-prie-predlozhenieto-ni-za-pregovori-za-f-16-bez-redaktsiya.html", "text": "Комисията по отбрана гласува в подкрепа на предложението на Министерски съвет до Народното събрание. Това каза пред журналисти след заседание на комисията по отбрана министърът на отбраната Красимир Каракачанов, предаде репортер на  Агенция „Фокус“ . Предложението Народното събрание да разреши преговорите със САЩ за изтребители F-16 е прието с 12 гласа „за“ и 8 „против“. „За“ са гласували ГЕРБ, „Обединени патриоти“ и ДПС, а против- БСП и „Воля“. В отговор на въпрос какво е било редактирано в проекторешението, Каракачанов уточни: „Нямаше предложения за редакция на текста, включително и от опозицията“. „Имаше полезен повече от 3-часов дебат по темата, с разнообразни въпроси и политически аргументи, в едната или другата посока“, коментира министърът. „В началото дебатът тръгна малко по-бурно политически. В последствие, на 20-та минута нещата си дойдоха на мястото. 90% от колегите в комисията са бивши военни“, каза още Каракачанов. \r\nБиляна ИВАНОВА", "date": "2019.01.15", "title": "Министър Красимир Каракачанов: Комисията по отбрана прие предложението ни за преговори за F-16, без редакция"}
{"url": "http://www.focus-news.net/news/2019/01/15/2612448/kanal-5-makedoniya-dsi-i-sdsm-shte-izlyazat-s-obsht-kandidat-na-prezidentskite-izbori-v-makedoniya.html", "text": "Основните партньори в македонското правителство – „Социалдемократическият съюз на Македония“ (СДСМ) и „Демократичният съюз за интеграция“ (ДСИ – най-голямата албанска партия в Македония) до края на месеца ще договорят общ кандидат на президентските избори в страната, който да представлява най-добре гражданите и сплотеността на обществото, заяви във вторник Артан Груби от ДСИ, цитиран от  скопският телевизионен „Канал 5“ . \r\nПреди това председателят на парламента Талат Джафери съобщи, че най-късно до 8 април ще насрочи вота за нов държавен глава, като първият тур, най-вероятно, ще се състои на 21 април, а вторият на 5 май. \r\nСпоред информацията на медията, в края на месец януари от СДСМ ще вземат решение за кандидата за президентските избори, както и за това дали да се съобразят с искането на опозицията заедно с това да се проведат предсрочни парламентарни избори, на което обаче се противопоставя ДСИ. \r\nПревод и редакция:", "date": "2019.01.15", "title": "„Канал 5“ (Македония): ДСИ и СДСМ ще излязат с общ кандидат на президентските избори в Македония"}
{"url": "http://www.focus-news.net/news/2019/01/15/2612447/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2019.01.15", "title": "Благоевград: Повишена опасност от падащи камъни има в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2019/01/15/2612451/ministerstvo-na-pravosadieto-opredeleni-sa-5-nepravitelstveni-organizatsii-koito-shte-uchastvat-v-saveta-po-sadebna-reforma-prez-tazi-godina.html", "text": "Национална мрежа за децата, Фондация „Български адвокати за правата на човека“, Фондация „Български институт за правни инициативи“, Сдружение „Програма за развитие на съдебната система“ и Фондация „Институт за пазарна икономика“ са петте неправителствени организации (НПО), които ще бъдат членове на Съвета по прилагане на Актуализираната стратегия за продължаване на реформата в съдебната система в следващите шест месеца от новата година. Това съобщиха от пресцентъра на  Министерството на правосъдието  . Те бяха определени днес чрез жребий в Министерството на правосъдието в изпълнение на разпоредбата на чл.3, ал.5 от Постановление № 3 на Министерски съвет от 13 януари 2016 г., според която, когато  на критериите за членство в Съвета отговарят повече от 5 неправителствени  организации, същите участват в заседанията на Съвета на ротационен принцип за срок от 6 месеца. \r\nВ резултат на  проведената през месец  октомври 2017 г. процедура за определяне на неправителствени  организации - членове на Съвета и съгласно протокол № 1/26.10.2017 г. на критериите за членство в Съвета отговарят 6 организации. А организацията, която отговаря на условията, но не бе изтеглена в днешния жребий е Сдружение „Център за съзидателно правосъдие,  ще има възможност да участва като гост в заседанията на Съвета. \r\nКомисията в Министерството на правосъдието с председател - Десислава Ахладова, заместник-министър на правосъдието и членове Жасмин Попова, съветник в политическия кабинет на министъра и Теохана Игнатова, експерт в дирекция „Стратегическо развитие и програми“, взе решение да бъдат изтеглени и НПО-тата, които ще бъдат членове на Съвета за следващия период, считано от 1 юли 2019 до 31 декември 2019 г. Това са Национална мрежа за децата, Фондация „Институт за пазарна икономика“, Сдружение „Център за съзидателно правосъдие“, Сдружение „Програма за развитие на съдебната система“ и Фондация „Български институт за правни инициативи“. \r\nПраво да бъде гост на Съвета през второто полугодие на следващата година получи Фондация „Български адвокати за правата на човека“.  \r\nЖребият бе изтеглен от председателя на Съюза на юристите Владислав Славов и  координатора в Национална мрежа за децата Пламена Николова, в присъствието на членове на неправителствени организации.", "date": "2019.01.15", "title": "Министерство на правосъдието: Определени са 5 неправителствени организации, които ще участват в съвета по съдебна реформа през тази година"}
{"url": "http://www.focus-news.net/news/2019/01/15/2612446/haskovo-vazstanoveno-e-dvizhenieto-po-pat-iii-8007-haskovo-simeonovgrad-v-uchastaka-aleksandrovo-konstantinovo.html", "text": "Възстановено е движението по път III-8007 Хасково - Симеоновград в участъка Александрово - Константиново. Това съобщиха от пресцентъра на  Агенция \"Пътна инфраструктура\" .", "date": "2019.01.15", "title": "Хасково: Възстановено е движението по път III-8007 Хасково - Симеоновград в участъка Александрово - Константиново"}
{"url": "http://www.focus-news.net/news/2019/01/15/2612450/emiliya-parashkevova-turisticheski-informatsionen-tsentar-svishtov-zabelezhitelnosti-ot-razlichni-epohi-razkazvat-istoriyata-na-balgariya-na-vsichki-posetiteli-na-svishtov.html", "text": "Туристически забележителности от всички епохи предлага на своите посетители един от най-древните градове у нас - Свищов. Това ще е и един от акцентите за привличането на повече гости от новия Туристически информационен център в града, заяви пред  Радио „Фокус“ – Велико Търново  Емилия Парашкевова, служител в структурата. На първо място ще бъде промотира Къщата музей „Алеко Константинов“, която е част от 100-те национални туристически обекта. Тя пресъздава богатия дом на българина от 19 век. „Античният град „Нове“ е един от най-добрe запазените в Европа римски легионерски лагери с прилежаща болница. Експозицията в местността „Паметниците“ представлява интерес в исторически план като място, на което руските войски преминават Дунав при Свищов, в качеството му на първия освободен град в България. Часовниковата кула в центъра на града е паметник на архитектурата от 18-ти век, местността Калето с нейния слънчев часовник и храмът „Св. Димитрий Солунски“ – 15 в., предлагат и панорамна гледка към река Дунав“, разказа още Емилия Парашкевова. Туристите на Свищов могат да се насладят още на образци на църковната архитектура от 17 и 19 век, както и на сградата на първото българско читалище „Еленка и Кирил Д. Аврамови 1856“. \r\nЛуиза ТРАНЧЕВА", "date": "2019.01.15", "title": "Емилия Парашкевова, Туристически информационен център - Свищов: Забележителности от различни епохи разказват историята на България на всички посетители на Свищов"}
{"url": "http://www.focus-news.net/news/2019/01/15/2612442/ministar-krasimir-karakachanov-ofertata-na-sasht-za-f-16-nadhvarlya-otpusnatite-18-mlrd-lv-s-po-malko-ot-300-mln-lv.html", "text": "Имаме оферта, която надхвърля гласуваната сума от 1,8 млрд. лв. с по-малко от 300 млн. лв. Това каза пред журналисти след заседание на комисията по отбрана министърът на отбраната Красимир Каракачанов в отговор на въпрос с повече или с по-малко от 300 млн. лева офертата на САЩ за F-16 надхвърля отпуснатите от парламента 1,8 млрд. лева, предаде репортер на  Агенция „Фокус“ . „Отклонението, което може да бъде направено, е до максималната стойност на офертата към момента. Тоест разликата между 1,8 млрд. лв. и това, което е направено“, обясни той. „Не съм сигурен дали мога да говоря с цифри, затова ще се въздържа“, коментира Каракачанов. „Убеден съм, че сумата, която ще бъде в повече няма да бъде максимумът на това, което сме получили като първоначално предложение. Въпрос на информация и на предварителни разговори, водени по време на година и половина“, каза още Красимир Каракачанов. \r\nБиляна ИВАНОВА", "date": "2019.01.15", "title": "Министър Красимир Каракачанов: Офертата на САЩ за F-16 надхвърля отпуснатите 1,8 млрд. лв. с по-малко от 300 млн. лв."}
{"url": "http://www.focus-news.net/news/2019/01/15/2612455/aktsenti-v-sutreshniya-blok-dobro-utro-balgariya-po-radio-fokus-na-16-yanuari.html", "text": "На фона на разрастващата се грипна заболеваемост в цялата страна и преустановените учебни занятия търсим варианти как можем да се предпазим от грипа и колко ефективна би била хомеопатичната помощ. Отговорите ще научим от лекаря-хомеопат д-р Милен Христов. Случаят от пловдивското село Войводино, при който военнослужещ беше нападнат от цигани, поставя отново въпросите какво провокира циганските произволи у нас и с каква доза безпокойство трябва да погледнем на проблема. Темата ще коментираме с експерта по антитероризъм Христо Смоленов. Ще се насочим и към Белово, където бяха отбелязани 141 години от Освобождението на града. Как преминаха честванията и кои са приоритетите, заложени от общината за първите месеци на годината? Всичко това ще попитаме кмета на Белово Костадин Варев. В минутите след 09.00 часа продължаваме темата с акцент Пловдив, който също ще отбележи паметните 141 години от Освобождението. Как ще се случи това ще ни разкаже Цветана Тончева от Радио „Фокус“-Пловдив.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.01.15", "title": "Акценти в сутрешния блок „Добро утро, България“ по Радио „Фокус“ на 16 януари"}
{"url": "http://www.focus-news.net/news/2019/01/15/2612445/ministar-krasimir-karakachanov-ochakvam-pg-na-dps-da-podkrepi-predlozhenieto-za-pregovori-sas-sasht-za-f-16.html", "text": "В комисията двамата представители на ДПС гласуваха „за“. Очаквам, че тяхната ПГ ще повтори гласуването на своите колеги от комисията. Това каза пред журналисти след заседание на комисията по отбрана министърът на отбраната Красимир Каракачанов в отговор на въпрос очаква ли ПГ на ДПС да подкрепи в пленарна зала предложението за преговори със САЩ за F-16, предаде репортер на  Агенция „Фокус“ . „БСП бяха „против“, както и онази партия, все ѝ забравям името, все я бъркам с фирма“, коментира Каракачанов. В отговор на въпрос изказали ли са се представителите на президентството на заседанието на Комисията по отбрана, министърът посочи: „Представителите на президентството присъстваха, но не се изказаха“. Попитан, ако парламентът възложи на кабинета да преговаря със САЩ, колко дълго очаква да продължат тези преговори, Красимир Каракачанов каза: „Би следвало в рамките на 3 до 4 месеца преговорите със САЩ да са приключили“. \r\nБиляна ИВАНОВА", "date": "2019.01.15", "title": "Министър Красимир Каракачанов: Очаквам ПГ на ДПС да подкрепи предложението за преговори със САЩ за F-16"}
{"url": "http://www.focus-news.net/news/2019/01/15/2612456/prof-d-r-emil-kovachev-sbagal-varna-tendentsiyata-narechena-prekomeren-tsezarizam-e-harakterna-i-za-pochti-tsyala-evropa.html", "text": "Тенденцията, наречена „прекомерен цезаризъм“, е характерна и за почти цяла Европа. Това каза в интервю за  Радио „Фокус“ – Варна  проф. д-р Емил Ковачев, д.м.н, управител на СБАГАЛ „Проф. д-р. Д. Стаматов“ във Варна. „В последните години нараства желанието на все повече дами да родят със секцио, което си е вид сериозна коремна операция и възстановяването след нея е значително по-бавно. Тази тенденция, наречена „прекомерен цезаризъм“, е характерна и за почти цяла Европа. В САЩ например този пик е бил актуален преди 30-35 години, като сега е намалял“, отбеляза проф. Ковачев. Той обясни, че от миналата година в болничното заведение е стартирала безплатна акушерска школа „Щастливо родителство“.  \r\n„Целта ни е да информираме родилките относно ползите от естественото раждане и предимствата на ранния контакт бебе-майка. Интересът е наистина доста голям. Нашите лектори са квалитетни лекари по АГ и анестезиология, както и специалисти по здравни грижи от нашата болница, които дават компетентни и адекватни препоръки и съвети към бъдещите родители. Лекциите, които сме заложили в акушерската школа, са изцяло в полза на нашите пациенти, за да ги подготви за предстоящото раждане – нормално или оперативно, обезболяване по време на раждане, грижите за бебето – кърмене, повиване, както и какво предстои по време на бременността – ултразвукова- фетална диагностика и други. Нашата единствена цел са бъдещите майки да раждат живи, здрави и доносени деца“, подчерта проф. д-р Емил Ковачев. \r\nМарияна ВАЛЕНТИНОВА", "date": "2019.01.15", "title": "Проф. д-р Емил Ковачев, СБАГАЛ – Варна: Тенденцията, наречена „прекомерен цезаризъм“, е характерна и за почти цяла Европа"}
{"url": "http://www.focus-news.net/news/2019/01/15/2612458/ministerstvoto-na-turizma-napravi-proverka-na-morski-plazh-shkorpilovtsi-yug.html", "text": "Министерството на туризма направи документална проверка по сигнал, че на морски плаж „Шкорпиловци-юг” се изгражда заведение в близост до брега. Констатирано бе, че обектът е преместваем и отговаря на одобрената от ведомството схема за стопанисване на ивицата. Това съобщиха от пресцентъра  Министерството на туризма . \r\nКонцесионерът на ивицата е представил в Министерството на туризма разрешително за поставяне на обекта, издадено от община Долни чифлик.  \r\nВ одобрената схема за концесията има точки за разполагане на преместваеми обекти, а това е една от тях. Експерти на Министерството на туризма ще направят проверка на плажа и на място.", "date": "2019.01.15", "title": "Министерството на туризма направи проверка на морски плаж „Шкорпиловци-юг”"}
{"url": "http://www.focus-news.net/news/2019/01/15/2612457/sport-dominik-tiym-pobedi-trudno-benoa-per-s-32-seta.html", "text": "Поставеният под номер 7 Доминик Тийм постигна трудна победа над франзуцина Беноа Пер с 3:2 сета в мач от първия кръг на Откритото първенство на Австралия. Двубоят продължи 3 часа и 42 минути. Във вторият кръг австриецът ще играе с участващия с „уайлд кард“ 19-годишен представител на Австралия Алексей Попирин, който отстрани представителя на Германия Миша Зверев с 3:0 сета.", "date": "2019.01.15", "title": "Спорт: Доминик Тийм победи трудно Беноа Пер с 3:2 сета"}
{"url": "http://www.focus-news.net/news/2019/01/15/2612453/ventseslava-genova-ruo-varna-shte-prilagame-profilen-podhod-za-zadarzhane-i-pribirane-na-uchenitsi-pri-nasochvaneto-im-sled-vii-klas.html", "text": "Ще прилагаме профилен подход за задържане и прибиране на ученици при насочването им след VII клас. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя допълни, че необхванатите ученици, установени при обходите на адреси по механизма за обхват, трябва да се включат в такова училище и такава паралелка, към които да имат интерес, нагласи и възможности, за да им бъде интересно и да не отпаднат отново от системата. „През настоящата учебна година като насока за работа ние имаме и преосмисляне ролята на кариерните консултанти, които ще се включват в работата на училищата за ранно кариерно ориентиране на учениците още в V клас, а не само в VII клас, когато трябва да се кандидатства в средно училище“, заяви Венцеслава Генова. \r\nПо отношение на професионалното образование Венцеслава Генова отбеляза, че за учебната 2019/2020 година Регионалното управление на образованието във Варна планира държавен план-прием, балансиран съобразно нуждите на бизнеса от специалности с професионална квалификация. „Ще работим по защитените специалности, както и по механизма за план-прием в професионалните гимназии и паралелки за професионална подготовка, които трябва да бъдат усъвършенствани“, заяви Венцеслава Генова. \r\nМарияна ВАЛЕНТИНОВА", "date": "2019.01.15", "title": "Венцеслава Генова, РУО – Варна: Ще прилагаме профилен подход за задържане и прибиране на ученици при насочването им след VII клас"}
{"url": "http://www.focus-news.net/news/2019/01/15/2612459/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 1 градус. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.15", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/01/15/2612449/kathimerini-gartsiya-kamenos-razkritikuva-tsipras-che-podkrepya-veche-martviya-prespanski-dogovor.html", "text": "Два дни, след като се оттегли от управляващата коалиция заради договора за името между Атина и Скопие, бившият министър на отбраната на Гърция Панос Каменос разкритикува премиера Алексис Ципрас, че защитава Преспанското споразумение в парламента, пише  електронното издание на вестник Kathimerini . \r\n„Беше грешка от страна на премиера да подкрепи вече мъртвия Преспански договор“, написа в „Туитър“ председателят на „Независимите гърци“. \r\nИзданието припомня, че по-рано във вторник Ципрас заяви в парламента, че той и бившият външен министър Никос Коцияс са се възползвали от „историческата възможност“ да сложат край на спора за името. \r\n„Моята съвест и патриотичният ми дълг ме задължиха да използвам тази историческа възможност да разреша македонския въпрос, знаейки, че това ще има политическа цена“, заяви гръцкият министър-председател. \r\nПревод и редакция:", "date": "2019.01.15", "title": "Kathimerini (Гърция): Каменос разкритикува Ципрас, че подкрепя „вече мъртвия“ Преспански договор"}
{"url": "http://www.focus-news.net/news/2019/01/15/2612454/slavcho-velkov-bsp-pravitelstvoto-ni-predlaga-promyana-na-finansovata-ramka-za-f-16-i-s-po-dalag-srok-za-dostavka.html", "text": "Това, което ни се предлага сега да гласуваме и да подкрепим правителството, е да го оторизираме да се отклони от задължителните условия, включително да се промени и финансовата рамка. Това каза пред журналисти след заседание на комисията по отбрана депутатът от ПГ на БСП Славчо Велков, предаде репортер на  Агенция „Фокус“ . „Предлага се начинът на плащане да не е разсрочено, а срокът за доставка да не бъде 36 месеца, а много повече. Това на практика променя това, което парламентът е приел и е със силата на закон“, заяви той. Попитан за какво отклонение от 1,8 млрд. лева става въпрос, Велков посочи: „Не мога да кажа каква е сумата. Зададох няколко пъти въпроса. Заседанието беше закрито и не мога да коментирам конкретни цифри“. „Мога да кажа моите предположения - с ДДС общо този проект, включително с допълнителната инфраструктура, доставки, мита, такси и софтуери, ще надхвърли сумата от малко по-малко 1 млрд. лева. Предполагам, че общо това ще бъде някъде около 2,4-2,5 млрд. лева“, обясни депутатът от БСП. „Ние подкрепихме трите проекта за модернизация на армията, при условие, че няма да бъде надвишавана финансовата рамка“, припомни той. По думите му дори офертата да се намали в резултат на преговори няма да стигне до под 2 млрд. лева. В отговор на въпрос допуска ли, че другите два проекта за модернизация на армията няма да се осъществят, за да може да се платят изтребителите, Славчо Велков каза: „Не, министърът категорично заяви мнение, че проектът няма да бъде за сметка на другите видове въоръжени сили“. \r\nБиляна ИВАНОВА", "date": "2019.01.15", "title": "Славчо Велков, БСП: Правителството ни предлага промяна на финансовата рамка за F-16 и с по-дълъг срок за доставка"}
{"url": "http://www.focus-news.net/news/2019/01/15/2612464/stara-zagora-vremenno-se-ogranichava-dvizhenieto-po-pat-ii-66-stara-zagora-nova-zagora-pri-selo-gorno-botevo.html", "text": "Временно се ограничава движението по път II-66 Стара Загора - Нова Загора при село Горно Ботево поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ) . Обходният маршрут е: град Нова Загора  - пътен възел автомагистрала \"Тракия\" - път I-5 - Стара Загора.", "date": "2019.01.15", "title": "Стара Загора: Временно се ограничава движението по път II-66 Стара Загора - Нова Загора при село Горно Ботево"}
{"url": "http://www.focus-news.net/news/2019/01/15/2612463/gabrovo-mokri-i-chastichno-zaledeni-sa-patnite-nastilki-v-usoynite-i-planinski-rayoni-no-sa-obraboteni-i-prohodimi-pri-zimni-usloviya.html", "text": "По усойните и планински райони пътните настилки са мокри и на места частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. Сухи са пътните настилки на територията на област Габрово. Времето в цялата област е облачно. Температурата е минус 3 градуса. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.15", "title": "Габрово: Мокри и частично заледени са пътните настилки в усойните и планински райони, но са обработени и проходими при зимни условия"}
{"url": "http://www.focus-news.net/news/2019/01/15/2612452/redzhep-taiyp-erdogan-shte-ustanovim-32-kilometrova-zona-za-sigurnost-v-siriya.html", "text": "Президентът на Турция Реджеп Таийп Ердоган заяви във вторник пред депутатите в парламента в Анкара, че по време на телефонен разговор с американския президент Доналд Тръмп, последният е потвърдил, че войските на САЩ ще се изтеглят от Сирия и че Турция ще може да установи 32-киломтрова (20 мили) зона за сигурност по границата си с тази страна, пише  електронното издание на вестник Yeni Safak . \r\nОсвен това турският дъжавен глава призова кюрдите да не позволяват да бъдат заблуждавани от терористични групировки и посочи, че Турция е също и кюрдска дъжава. \r\nВ понеделник двамата лидери проведоха телефонен разговор, в който обсъдиха идеята за създаване на зона свободна от терористи в Северна Сирия.  \r\nПревод и редакция:", "date": "2019.01.15", "title": "Реджеп Таийп Ердоган: Ще установим 32-километрова зона за сигурност в Сирия"}
{"url": "http://www.focus-news.net/news/2019/01/15/2612465/pregled-na-mezhdunarodnite-novini-do-18-chasa-agentsiya-fokus.html", "text": "Плакати, призоваващи гръцките депутати да гласуват срещу Преспанския договор в парламента се появяват на централни места в градовете из Македония (гръцкия регион) и Северна Гърция, в част от кампанията на гражданите за увеличаване на напрежението над техните представители да променят позицията си по въпроса за името на Македония, пише  електронното издание на вестник Protothema . \r\nКакто посочва изданието, в понеделник вечерта групи, противопоставящи се на споразумението за името между Атина и Скопие, разлепяха плакати с лицата на местни депутати от партиите СИРИЗА и „Независимите гърци“ (АНЕЛ) на ключови точки в центровете на градовете в Северна Гърция. \r\nНа постерите са изобразени лицата на народните представители с въпрос: „Ще предадете ли нашата Македония?“ Депутатите Теодора Цакри, Катерина Иглези, Елизабет Скуфа, Астериос Касторис и Янис Сифакис видяха своите снимки на стените и по колоните. \r\nОрганизаторите на кампанията увериха, че техните действия ще продължат. \r\n***  Президентът на Турция Реджеп Таийп Ердоган заяви във вторник пред депутатите в парламента в Анкара, че по време на телефонен разговор с американския президент Доналд Тръмп, последният е потвърдил, че войските на САЩ ще се изтеглят от Сирия и че Турция ще може да установи 32-киломтрова (20 мили) зона за сигурност по границата си с тази страна, пише  електронното издание на вестник Yeni Safak . \r\nОсвен това турският дъжавен глава призова кюрдите да не позволяват да бъдат заблуждавани от терористични групировки и посочи, че Турция е също и кюрдска дъжава. \r\nВ понеделник двамата лидери проведоха телефонен разговор, в който обсъдиха идеята за създаване на зона свободна от терористи в Северна Сирия. \r\n***  Основните партньори в македонското правителство – „Социалдемократическият съюз на Македония“ (СДСМ) и „Демократичният съюз за интеграция“ (ДСИ – най-голямата албанска партия в Македония) до края на месеца ще договорят общ кандидат на президентските избори в страната, който да представлява най-добре гражданите и сплотеността на обществото, заяви във вторник Артан Груби от ДСИ, цитиран от  скопският телевизионен „Канал 5“ . \r\nПреди това председателят на парламента Талат Джафери съобщи, че най-късно до 8 април ще насрочи вота за нов държавен глава, като първият тур, най-вероятно, ще се състои на 21 април, а вторият на 5 май. \r\nСпоред информацията на медията, в края на месец януари от СДСМ ще вземат решение за кандидата за президентските избори, както и за това дали да се съобразят с искането на опозицията заедно с това да се проведат предсрочни парламентарни избори, на което обаче се противопоставя ДСИ. \r\n***  Разглежда се възможността първият тур от президентските избори в Македония да се състои на 21 април, а вторият на 5 май. Вотът трябва да бъде насрочен най-късно до 8 февруари, за да се влезе в законовата рамка, заяви във вторник председателят на парламента Талат Джафери, предава  скопският телевизионен канал „Сител“ . \r\nТова, както посочи политикът, би било в съответствие с правилника за провеждане на избори по отношение на сроковете, които трябва да се спазят – вотът трябва да се състои не повече от 90 и не по-малко от 70 дни от насрочването му. Мандатът на настоящият президент завършва на 12 май. \r\nКакто посочи Джафери, първоначално е разглеждан вариант първият тур да е на 14 април, а вторият на 28, но с оглед на това, че на 28 април е Великден, сега властите са се ориентирали към други дати. \r\nПаралелно с изборите за държавен глава ще се проведе и вот за кметове на три общини – Ново Село, Дебър и Охрид. \r\n***  Белият Дом остана без готвачи заради блокадата на правителството и на президентът на САЩ Доналд Тръмп му се наложи да поръча хамбургери и картофки от Макдоналдс, както и пици  за гостите си, предава  BBC . \r\nАмериканският лидер прие победителите в колежанското първенство по американски футбол Клемсън Тайгърс с думите: \r\n„Имаме пици, имаме 300 хамбургера, много, много пържени картофки, нашата любима храна“. \r\n„Искам да видя какво ще остане, когато си тръгнем, защото не мисля, че ще има много“, добави той. \r\nПомолен да каже, кой е любимият му фаст фууд, Тръмп отговори, че обича всички видове. \r\n„Ако е американски, обичам го. Всичко тук е американско“, каза държавният глава. \r\nОсвен това той заяви, че е купил храната със собствените си пари, защото правителствените средства са блокирани. \r\n*** Знаменитият Закон за употреба на езиците влезе в сила в Македония и води до няколко съществени промени в употребата, преди всичко на албанският, предава  скопският телевизионен „Канал 5“ . \r\nТези изменения и нововъведения се разделят на два сегмента – на малки промени на местно ниво и големи на централно ниво. \r\nНа местно ниво, както и със закона от 2008 г., във всички общини, където над 20% от гражданите говорят език, различен от македонски, майчиният им език ще бъде вторият официален език, т.е. всички общински въпроси, пътни табели, в повечето случаи ще бъдат и на албански език. \r\nОсвен това сега униформите на полицията, медицинския персонал, пожарната в тези места сще бъдат двуезични. \r\nНовият закон предвижда граждани от общности, живеещи в общини, където те са под 20%, да могат да се свържат с местните власти, съдилища, административни отдели и да поискат отговори на албански език. \r\nВъпреки това основните промени в използването на албанския език ще бъдат на централно ниво. \r\nДосега само депутатите в парламента можеха да използват албанския език за официална комуникация. \r\nОт понеделник албанският може законно да бъде използван от председателя на парламента, от министрите в правителството, от всички държавни служители, избрани или назначени от правителството, от съдии, прокурори, омбудсмани, от Конституционния съд и в случай, при който президентът на страната е член на албанската общност ще може официално да използва албанския език. В съдилищата изслушванията ще се провеждат и на албански, ако поне един от участниците или журито говори албански. \r\nС това гражданите ще могат да използват албанския език хоризонтално в цялата страна и вертикално във всички държавни институции. Също така, граничните пунктове, които се намират в община, в която живеят повече от 20% албанци, ще бъдат двуезични. Това на практика би означавало, че граничният пункт Блаце към Косово ще бъде двуезичен, а Деве Баир или Богородица ще бъдат само на македонски език. \r\nВъпреки това, македонският остава единственият език за международна употреба, банкнотите остават едноезични, същото важи и за армейските униформи. Македонският език ще бъде единственият език, който ще използва членовете на МВР и АРМ за вътрешни служебни цели, т.е. за взаимна комуникация. \r\n***  Москва не се намесва във вътрешните работи на Атина по въпроса за името на Македония, но продължава да изказва мнението си по него, защото влиза в компетенциите на Съвета за сигурност на ООН. Това заяви пред журналисти заместник-министърът на външните работи на Руската федерация Александър Грушко, коментирайки обвиненията на Гърция по адрес на Москва, предава  TACC . \r\n„Ние изобщо не се намесваме във вътрешните работи на Гърция, но по тези въпроси, които влизат в компетенциите на Съвета за сигурност на ООН, Русия ще изказва гледната си точка“, подчерта дипломатът. \r\n***  Новоназначеният министър на отбраната Евангелос Апостолакис  призова Турция да избере между „пътя на конфронтацията или пътя на сътрудничеството\" с Гърция в първото си изявление след церемонията по предаването на длъжността, съобщава електронното издание на водещия атински ежедневник  Kathimerini . \r\nАпостолакис, който подаде оставка от поста на комадващ гръцките въоръжени сили, за да поеме новата си длъжност, заяви, че Гърция е „постоянно ориентирана към мирно съвместно съществуване и сътрудничество\". \r\n„Искам да напомня на нашите съседи, че когато се утвърди логиката на сътрудничество и доверие, нашите хора процъфтяват. Но когато национализмът надделя, гражданите ни бяха нещастни”, подчерта Апостолакис. \r\n„Основата на нашите отношения трябва да бъде спазването на международното право и това е единствената червена линия в нашите отношения\", добави новият министър на отбраната на Гърция. \r\n***  В рамките на пресконференция председателят на парламента на Република Македония Талат Джафери информира за последните дейности и процедури на Събранието в Скопие – предаването на два закона за обнародване в Държавен вестник – за използване на езиците и за ратифициране на Преспанския договор, отбелязва електронното издание  МКД . \r\nДжафери подчерта, че въз основа на правомощията си е подписал двата указа и ги е предал за публикуване в Държавен вестник. „Двата указа са представени в Държавен вестник с допълнително обяснение защо са подписани само от моя страна\", каза Джафери. \r\nЗапитан от медиите дали чувства отговорност и дали е нарушил Конституцията за подписването на двата документа и изпращането им в Държавен вестник, председателят на парламента отговори: „От самото начало на процедурата за приемане на Закона за езиците съм твърдял, че съм действал съгласно положенията в Конституцията и Правилника за дейността на парламента. Може да се счита, че със служебното задължение се злоупотребява с отказа за подписването на закона от страна на президента. В чл. 8 на Конституцията е разпределено правомощията в законодателната, изпълнителната и съдебната власт. Президентът е част от изпълнителната власт и не може да се намесва в частта на законодателната власт и да не изпълнява задълженията си”, подчерта Джафери. \r\nПредседателят на Събранието подчерта, че не чувства никаква отговорност за подписването на двата указа и че е дал достатъчно време на президента на Република Македония да направи същото.  \r\nОт редакцията подчертават, че Джефери се е обърнал на пресконференцията както на македонски, така и на албански език. \r\n***  Федералната служба за защита на Конституцията обяви предприемането на проверка на национално ниво на партията „Алтернатива за Германия“, съобщава ежедневникът  Die Frankfurter Allgemeine Zeitung . \r\nПо-рано проверка бе извършена в Младежката организация на партията „Млада Алтернатива“, както и на организацията „Крилото“ около тюрингския лидер на десните популисти Бьорн Хьоке. Те вече са окачествени като достатъчно подозрителни за поставянето им под наблюдение. \r\nПроверката е последната стъпка преди поставяне под наблюдение. При подобен сценарий контраразузнаването започва да работи с внедрени агенти, записи на разговори и съхраняване на данни. \r\n***  В продължение на години в Бундесвера е служил предполагаем агент на Иран, съобщава германският вестник  BILD ,   \r\nДлъжностни лица от Федералната криминална полиция арестуваха член на войската в провинция Райнланд. Става въпрос за 50-годишен германски гражданин от афганистански произход, поясни главният прокурор. Абдул Хамид С. е „силно подозиран, че е работил за чужда разузнавателна служба“. \r\nОбвиняемият е бил съветник на провинцията в Бундесвера. Той е събирал и предавал „силно чувствителна информация“ на разузнавателната служба на Иран.  \r\nСпоред източниците от сигурността през последните години иранският режим е много активен в Европа. Задълженията на неговите агенти включват и атаки – какви точно обаче редакцията не пояснява.  \r\nСпоред Федералната служба за защита на Конституцията, разузнавателната служба на Иран е една от най-активните в Германия. В допълнение към шпионирането на опозицията, чувствителната информация от бизнеса, политиката, военните и оръжейните технологии за масово унищожение са сред интересите на агентите на Техеран. \r\n\"Фактът, че една чуждестранна разузнавателна служба разполага с информация в германския апарат за сигурност е много проблематична и опасна\", подчерта Бижан Джир-Сарай, говорител по външната политика от парламентарната група на Свободната демократическа партия (СвДП). „Трябва да се разработят стратегии за предотвратяване на подобни инциденти в бъдеще\", категоричен бе политикът. \r\n***  Обнародването на Закона за официалната употреба на езиците в Държавен вестни\" е противоконституционна стъпка, твърдят от кабинет на президента на Македония Георги Иванов. Ходът не е законен и следователно директорът на Държавен вестник може да бъде подведен под отговорност, предава македонската информационна агенция  „Макфакс“ . \r\n„Късно снощи имахме възможност да видим истинското лице на правителствената коалиция на СДСМ и ДСИ, която се счита за проевропейска. Публикуването на Закона за употребата на езиците и Законът за ратифициране на Преспанското споразумение в Държавен вестник без подпис на президента на Република Македония са противоконституционни. С подаването на тези два закона в Държавен вестник е нарушен чл. 75 от Конституцията на Република Македония, а публикуването на законите е извършено незаконно и е основание за съдебно преследване\", се казва в разпространеното изявление от кабинета на македонския президент.  \r\nСпоред текста това е момент, в който ще се види дали функционира независима съдебна система и прокуратура в страната, но и дали в Македония има върховенство на закона. \r\n„Чудя се дали висши представители на международната общност, които подкрепят тази правителствена коалиция, ще излязат и одобрят този начин на приемане на закони? Ще подкрепят ли тези прецеденти, които носят непредсказуеми последици и щети на закона и върховенството на закона ,и дали такива прецеденти се прилагат в собствените им страни? ”, се казва още в писмото от кабинета на Иванов. \r\n***  Държавният глава на Турция Реджеп Тайип Ердоган обяви пред журналисти, че следващата му среща с руския президент Владимир Путин ще се проведе на 23 януари. Съответното изявление той направи след реч в парламента в Анкара, предава  ТАСС . \r\n„Много е вероятно да се срещнем с Путин в сряда, 23 януари“, заяви турският президент, като същевременно допълни, че „в дневния ред е и тристранната среща с (държавния глава на Иран Хасан) Роухани и с Путин.  \r\nНа 10 януари турският външен министър Мевлут Чавушоглу разкри, че през следващите седмици се планира среща на върха на Турция, Русия и Иран за Сирия. Именно тогава той отбеляза, че предстои среща на Ердоган и Путин. \r\nПо-рано говорителят на на руския президент Дмитрий Песков заяви, че посещението на Ердоган в Русия „се подготвя в близко бъдеще\", но „конкретна дата все още не е определена\".", "date": "2019.01.15", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/15/2612466/d-r-ventsislav-daskalov-obshtopraktikuvasht-lekar-tryabva-da-poddarzhame-tyaloto-si-v-dobra-forma-prez-tsyalata-godina-za-da-se-predpazvame-ot-zabolyavaniya-prez-studenite-mesetsi.html", "text": "Трябва да поддържаме тялото си в добра форма през цялата година, за да се предпазваме от заболявания през студените месеци. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. По думите му правилното гранене, добрият физически режим и почивката с достатъчно разходки на чист въздух са основните фактори, които държат организма здрав.  \r\n„Хората в рискови състояния трябва да избягват излизането при студено време, трябва да са правилно облечени, тоест, дрехите им да са подходящи за околната температура“, заяви д-р Даскалов. Той добави, че е препоръчително постепенно да се адаптираме към излагане на резки температурни промени. „В крайна сметка по-важното е човек да бъде в добро общо физическо състояние, което ще му позволи по-лесно да преодолее стреса на адаптация“, коментира д-р Даскалов. \r\nЛивия НИНОВА", "date": "2019.01.15", "title": "Д-р Венцислав Даскалов, общопрактикуващ лекар: Трябва да поддържаме тялото си в добра форма през цялата година, за да се предпазваме от заболявания през студените месеци"}
{"url": "http://www.focus-news.net/news/2019/01/15/2612467/aleksandar-aleksandrov-kmet-na-obshtina-ruzhintsi-zatvorihme-detskata-gradina-v-selo-cherno-pole-zaradi-slaba-poseshtaemost.html", "text": "Затворихме детската градина в село Черно поле заради слаба посещаемост, каза за  Радио „Фокус“ – Видин  Александър Александров, кмет на Община Ружинци. Той посочи, че детската градина е затворена от началото на годината за 1 месец. „Много малко деца посещаваха градината през месец декември – около 8 деца идваха всеки ден. Приетите деца по списък са 13. Решихме, че през първия месец на годината градината може да бъде затворена, като работещите в нея ще могат да си вземат натрупалите се през годините отпуски“, заяви Александров. \r\nАнна ЛОЗАНОВА", "date": "2019.01.15", "title": "Александър Александров, кмет на Община Ружинци: Затворихме детската градина в село Черно поле заради слаба посещаемост"}
{"url": "http://www.focus-news.net/news/2019/01/15/2612469/sliven-v-planinskite-rayoni-na-oblastta-patishtata-sa-zasnezheni-no-obraboteni-i-opesacheni.html", "text": "В планинските райони на Сливенска област пътищата са заснежени, но обработени и опесъчени. Това съобщиха от  Областно пътно управление . В момента температурите в областта са под нулата. Продължава да духа силен вятър. Няма въведени допълнителни ограничения. Пътната настилка на АМ „Тракия“ е суха, видимостта е добра.", "date": "2019.01.15", "title": "Сливен: В планинските райони на областта пътищата са заснежени, но обработени и опесъчени"}
{"url": "http://www.focus-news.net/news/2019/01/15/2612468/haskovo-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция \"Гранична полиция\" . \r\nНа всички останали гранични контролно-пропускателни пунктове трафикът е нормален.", "date": "2019.01.15", "title": "Хасково: На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2019/01/15/2612470/vidin-patyat-prez-prohoda-petrohan-e-pochisten-i-opesachen-na-mesta-ima-zaledeni-uchastatsi.html", "text": "Пътят през прохода Петрохан е почистен и опесъчен, на места има заледени участъци, съобщиха от  Областно пътно управление Монтана . Трафикът е спокоен, няма снеговалеж в област Монтана. Остава забраната за преминаване на автомобили над 12 тона през прохода. В Монтанска област пътищата са проходими при зимни условия, почистени и опесъчени. Временно са въведени следните ограничения за движение на автомобили  над 10 тона по  път II-11Добри дол – Орсоя поради изпълнение на строително-монтажни дейности.  Движението по път ІІІ-112 Тополовец – Монтана е ограничено за автомобили  над 12 т поради  строително-монтажни работи.  Движението по път II-81 Расово – Лом в посока Монтана е ограничено за автомобили над 10 т. поради извършване на строително монтажни работи.  Движението по път ІІІ-8104 Замфирово – Пърличево е ограничено за всички автомобили  поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.15", "title": "Видин: Пътят през прохода Петрохан е почистен и опесъчен, на места има заледени участъци"}
{"url": "http://www.focus-news.net/news/2019/01/15/2612461/plovdiv-novi-15-pedagozi-ot-obshtinata-zavarshiha-uspeshno-kursa-po-vavedenie-na-montesori-pedagogikata-v-obshtinskite-detski-gradini.html", "text": "Нови 15 педагози от община Пловдив завършиха успешно курса по въведение на Монтесори педагогиката в общинските детски градини в Пловдив и ще получат своите свидетелства и грамоти утре – 16 януари 2019 г., в 14.00 ч. в Монтесори детска градина „Буратино“. Това съобщиха от пресцентъра на  Община Пловдив . Курсът е пети по ред и за трети път бе отворен и за външни участници,  желаещи да се докоснат до философията на Мария Монтесори и мотивирани за прилагане на алтернативи в процеса на обучение и възпитание на децата. На тържеството за  връчване на удостоверенията се очаква да присъстват и двама педагози от град Добрич, завършили пети курс заедно с учителите от Община Пловдив. \r\nОбученията на педагозите са част от дейностите, заложени в образователната програма 2017-2019 г. на Община Пловдив и се водят  по съвместна програма на общината и Нов български университет в създадения за целите локален център на Нов Български Университет в града ни. \r\nОт стартирането на програмата до настоящия момент са обучени приблизително 100 педагози, като в момента се провеждат паралелно шести и седми курс. През месец февруари стартира и осмия курс 3-6 години, както и втори курс за прилагане на метода на Монтесори за учители 1-4 клас.", "date": "2019.01.15", "title": "Пловдив: Нови 15 педагози от общината завършиха успешно курса по въведение на Монтесори педагогиката в общинските детски градини"}
{"url": "http://www.focus-news.net/news/2019/01/15/2612474/vratsa-riosv-uchastva-v-43-to-ezhegodno-srednozimno-prebroyavane-na-vodolyubivite-ptitsi.html", "text": "Екип от експерти на Регионална инспекция по околната среда и водите – Враца, съвместно с представители на Българско дружество за защита на птиците, определиха състоянието на числеността и видовия състав на зимуващите птици на територията на инспекцията по време на 43-то Среднозимно преброяване на водолюбивите птици в България, съобщиха от  инспекцията.  \r\nНа 10 януари  бяха обходени 11 точки по поречието на река Искър в участъка от село Люти брод, община Мездра до село Кунино, община Роман, и яз. “Дъбника” край Враца. Обичайните ниски температури между -1 и 0 градуса, обилния снеговалеж и замръзналите участъци по поречието на река Искър и язовир Дъбника, оказаха влияние върху броя и видовия състав на зимуващите птици. По обходените маршрути бяха преброени над 240 представители на 7 вида водолюбиви птици, сред които сива и бяла чапла, голям корморан, малък гмурец, зимно бърне, лиска, зеленоглава патица. \r\nПо време на преброяването беше установено наличието на екземпляри от други видове птици, които също са защитени видове по Закона за биологичното разнообразие – обикновен мишелов, черен и зелен кълвач, голям и син синигер, обикновена чинка, керкенез, черешарка, малък ястреб и други. \r\nОбобщените данни показват, че видовият състав се запазва относително постоянен, за сметка на числеността на видовете зимуващи водолюбиви птици, което в известна степен се дължи на обилните снеговалежи през последните дни и замръзналите участъци на наблюдаваните водоеми. \r\nПреброяването на зимуващите водолюбиви птици се провежда в световен мащаб от 1967 г. и е едно от най-масовите събития в областта на природозащитата. То се осъществява едновременно в повече от 100 страни, включващи около 25 000 влажни зони в цяла Европа, Северна Африка и Близкия Изток, с цел максимално точно преброяване на водолюбивите птици, оценка за състоянието на популациите на птиците и състоянието на местата, където те зимуват. Събраните в резултат от преброяването данни ще бъдат предоставени на Националната система за мониторинг на биологичното разнообразие. На международно ниво информацията се обобщава от организацията Wetlands International.", "date": "2019.01.15", "title": "Враца: РИОСВ участва в 43-то ежегодно среднозимно преброяване на водолюбивите птици"}
{"url": "http://www.focus-news.net/news/2019/01/15/2612462/protothema-shte-predadete-li-makedoniyai-litsata-na-deputati-se-poyaviha-na-plakati-iz-severna-gartsiya.html", "text": "Плакати, призоваващи гръцките депутати да гласуват срещу Преспанския договор в парламента се появяват на централни места в градовете из Македония (гръцкия регион) и Северна Гърция, в част от кампанията на гражданите за увеличаване на напрежението над техните представители да променят позицията си по въпроса за името на Македония, пише  електронното издание на вестник Protothema . \r\nКакто посочва изданието, в понеделник вечерта групи, противопоставящи се на споразумението за името между Атина и Скопие, разлепяха плакати с лицата на местни депутати от партиите СИРИЗА и „Независимите гърци“ (АНЕЛ) на ключови точки в центровете на градовете в Северна Гърция. \r\nНа постерите са изобразени лицата на народните представители с въпрос: „Ще предадете ли нашата Македония?“ Депутатите Теодора Цакри, Катерина Иглези, Елизабет Скуфа, Астериос Касторис и Янис Сифакис видяха своите снимки на стените и по колоните. \r\nОрганизаторите на кампанията увериха, че техните действия ще продължат. \r\nПревод и редакция:", "date": "2019.01.15", "title": "Protothema: „Ще предадете ли Македония?“ – Лицата на депутати се появиха на плакати из Северна Гърция"}
{"url": "http://www.focus-news.net/news/2019/01/15/2612471/aktualna-patna-obstanovka-kam-1730-chasa.html", "text": "Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Ограничена видимост поради мъгла до 100 м има в района на проход „Шипка“. Това съобщиха от пресцентъра на  Агенция \"Пътна инфраструктура\" (АПИ).  \r\nСъстояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  няма ограничения. \r\nВъведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\n\tПът II-815:  Движението по път IIІ-815 от пътно кръстовище с път ІІ-81 Боровци - Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815  Боровци - Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона - Гаврил Геново – Монтана –и  Път ІІ-81 - Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци  до Път ІІІ-815 и обратно.  Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.15", "title": "Актуална пътна обстановка към 17:30 часа"}
{"url": "http://www.focus-news.net/news/2019/01/15/2612460/api-nad-220-hil-e-vinetki-sa-prodadeni-do-momenta-obshtata-im-stoynost-e-poveche-ot-15-mln-lv.html", "text": "Досега са продадени 221 300 електронни винетки на обща стойност 15 016 090 лева. Това съобщиха от пресцентъра на  Агенция \"Пътна инфраструра\" . От тях 135 008 са електронните винетки за леки автомобили и теглените от тях ремаркета, а 86 292 са винетките за камиони и тирове. \r\nОт Агенция \"Пътна инфраструра“ напомнят, че от 1 януари 2019 г. няма годишни винетки за тежкотоварни автомобили, заради предстоящото въвеждане на тол за изминато разстояние от 16 август 2019 г. А най-дългосрочната винетка за камионите в момента е месечната и цената й е от 80 до 174 лв. в зависимост от вида на тежкотоварното моторно превозно средство. \r\nПик на продажбите на електронни винетки за леки автомобили се очаква в края на януари, когато изтичат годишните стикери на повечето шофьори.  \r\nЕ-винетки могат да се купуват от интернет страниците bgtoll.bg  и vinetki.bg, мобилното приложение BGTOLL, в областните пътни управления, от около 250 терминала за самотаксуване в цялата страна и на граничните контролно-пропускателни пунктове, на касите и на сайта на мобилния оператор А1, в пощенските клонове и в офисите на Easy Pay и в бензиностанциите ОМВ и “Лукойл”. За ползване на републиканската пътна мрежа е необходима винетка.  \r\nВодачите с хартиени винетки трябва да са спокойни – стикерите им важат до изтичане на тяхната валидност, но трябва да останат залепени на предното стъкло на автомобила.", "date": "2019.01.15", "title": "АПИ: Над 220 хил. е-винетки са продадени до момента, общата им стойност е повече от 15 млн. лв."}
{"url": "http://www.focus-news.net/news/2019/01/15/2612477/tsvetan-tsvetanov-se-sreshtna-s-poslanika-na-ukrayna-v-balgariya-npr-vitaliy-moskalenko.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Украйна в България Н. Пр. Виталий Москаленко. Това съобщиха от пресцентъра на  ПП ГЕРБ . Двамата отбелязаха добрите двустранни отношения и положителния отзвук от посещението на премиера Бойко Борисов в Украйна, по време на което той се срещна с президента Петро Порошенко и заедно участваха в отбелязването на 160-ата годишнина на Болградската гимназия „Георги Сава Раковски“. В резултат от посещението бе засилено задълбочаването на сътрудничеството в областта на образованието, културата и инфраструктурата. Подчертано бе, че ГЕРБ и правителството застават твърдо зад общата позиция на ЕС за спазване на международното право и налагане на санкции срещу Русия за анексирането на Крим.  \r\nЦветанов и Москаленко се обединиха около идеята за засилване на парламентарното сътрудничество между България и Украйна. Посланик Москаленко ще проведе среща с Групата за приятелство с Украйна в българския парламент.", "date": "2019.01.15", "title": "Цветан Цветанов се срещна с посланика на Украйна в България Н.Пр. Виталий Москаленко"}
{"url": "http://www.focus-news.net/news/2019/01/15/2612475/stara-zagora-kamion-e-avariral-na-patya-stara-zagora-nova-zagora-pri-selo-gorno-botevo.html", "text": "Камион е аварирал на пътя Стара Загора – Нова Загора при село Горно Ботево, пътят е освободен. Това съобщиха за  Агенция „Фокус“ от  . Сигналът за инцидента е подаден към 17.00 ч. Няма данни за пострадали. Пътят е бил временно ограничен до преместването на камиона.  \r\nДеница КИТАНОВА", "date": "2019.01.15", "title": "Стара Загора: Камион е аварирал на пътя Стара Загора-Нова Загора при село Горно Ботево"}
{"url": "http://www.focus-news.net/news/2019/01/15/2612478/stara-zagora-vazstanoveno-e-dvizhenieto-po-pat-ii-66-stara-zagora-nova-zagora-pri-selo-gorno-botevo.html", "text": "Възстановено е движението по път II-66 Стара Загора - Нова Загора при село Горно Ботево. Това съобщиха от пресцентъра на  Агенция \"Пътна инфраструктура\" (АПИ).", "date": "2019.01.15", "title": "Стара Загора: Възстановено е движението по път II-66 Стара Загора - Нова Загора при село Горно Ботево"}
{"url": "http://www.focus-news.net/news/2019/01/15/2612479/predstoyashti-sabitiya-v-stranata-za-16-yanuari-agentsiya-fokus.html", "text": "*** \r\nОт 09.00 часа ще започне заседание на Народното събрание. \r\n*** \r\nОт 10.00 часа ще започне правителственото заседание в Министерския съвет.  \r\n*** \r\nОт 11.00 часа в Дома на Европа ръководителят на Представителството на Европейската комисия в България Огнян Златев ще открие дискусия по повод началото на първото председателство на Румъния на Съвета на ЕС. В рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. г-н Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).  \r\n*** \r\nОт 11.00 часа в Националния пресклуб на БТА ще се проведе пресконференция на тема „Проблемите на автобусния бранш – протести или решения?“. Участие в нея ще вземат представители на Националното сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи, Българска федерация пътнически транспорт и Национално сдружение на автобусните превозвачи. \r\n*** \r\nОт 11.00 часа в зала „Рила“ в Sofia Hotel Balkan ще се състои пресконференция по повод сватбеното изложение Balkanica Wedding & Honeymoon Expo 2019.  \r\n*** \r\nОт 11.00 часа в клуб „Журналист“ на СБЖ ще се състои среща с посланичката на Куба Н. Пр. Каридад Ямира Куето Милиан под надслов „Куба - 60 години след революцията“.  \r\n*** \r\nОт 12.00 часа в зала 6 на НДК (вход А6) ще се състои пресконференция по повод придобиването на SG Експресбанк от страна на дъщерното й дружество в България Банка ДСК.  \r\n*** \r\nОт 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Събитието ще се проведе в гаража на Столичния автотранспорт в „Малашевци“ на ул. „Резбарска“ 11.  \r\n*** \r\nОт 12.00 часа в Националния пресклуб БТА ще се проведе пресконференция на Граждански инициативен комитет „За чиста природа“ във връзка със замърсяването на природата в кюстендилския район от мините в Босилеград, ВЕЦ „Пчелина”, както и предстоящото проучване на полезни изкопаеми в площ „Злогош” върху водите на р. Драговищица, Треклянска река и на р. Струма, която замърсена ще влезе в Гърция. \r\n*** \r\nОт 13.30 часа ще се проведе седмичното заседание на Прокурорската колегия на Висшия съдебен съвет. \r\n*** \r\nОт 16.00 часа в зала „Проф. Марин Дринов“ (голям салон на БАН, ул. „15 ноември“ 1) ще бъде представена книгата „Лазерът“ на акад. Никола Съботинов.  \r\n*** \r\nОт 18.30 часа в Литературен клуб „Перото” ще се състои и представяне на антология на съвременната португалска поезия, представена от Издателство „ДА”.   \r\n*** \r\nОт 18.30 часа в „Cinema House”(ул. „Йоан Екзарх“ 37) ще се състои премиерата на филма „A man of the third day“.  \r\n*** \r\nОт 18.30 часа в салона на ул. „Леге“ 10 ще се състои вечер, посветена на Николай Хайтов.  \r\n*** \r\nОт 10.30 часа в зала 601 в сградата на Община Асеновград ще се състои обществено обсъждане на бюджета на Общината за 2019 г.  \r\n*** \r\nОт 13.00 часа в градската библиотека „Паисий Хилендарски“ ще се проведе церемония по връчване на наградите „Читател на годината” за 2018 г. \r\n*** \r\nОт 17.00 часа в зала №5 на Община Благоевград на пл. „Георги Измирлиев\" 1 ще се проведе информационна кампания за санирането на многофамилни жилищни сгради по ОП „Региони в растеж“ 2014-2020 г. \r\n*** \r\nОт 19.00 часа в зала „Пейо Яворов“ ще бъде представена постановката „Методът Грьонхолм“.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 доц. Калин Калевски, председател на комисията за противодействие на корупцията към ОбС ще има приемен ден за граждани. \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Предоставяне на услуги по предварителна обработка (шредитиране) и оползотворяване на отпадъци“. \r\n*** \r\nОт 19.00 часа в камерната зала на ДКТ ще се играе постановката „Предградие“. \r\n*** \r\nОт 10.00 часа в храм „Св. Николай“ ще бъде отслужен водосвет по повод 141 години от Първи градски съвет в България. От 10.30 часа ще тръгне тържествено шествие (от храм „Св. Николай”, дома на Васил Караиванов – улица “Александър Стамболийски”- поднасяне на цветя) до паметника на Васил Караиванов – председател  на  първия  Градски  съвет  Карлово, където ще бъдат поднесени венци и цветя. От 11.00 часа ще се състои тържествено заседание на Общински съвет Карлово в зала  “Васил Караиванов”  на  Община  Карлово. \r\n***  \r\nОт 10.00 часа в НЧ „Градина-Върбица 1894“ ще бъдат отбелязани 171 години от рождението на Христо Ботев – рецитал.  \r\n***  \r\nОт 11.00 часа в НЧ „Съединение-1888“ ще се проведе Детски празник „Месец на именниците“ –народни традиции и обичаи на Васильовден, Йордановден, Ивановден и Атанасовден. \r\n*** \r\nОт 11.00 часа в Малката заседателна зала на Община град Добрич общинските съветници от политическите партии БСП, АТАКА, ДПС, АБВ и Реформаторски блок ще дадат пресконференция по повод решението на Общинския съвет от проведената на 15 януари, извънредна сесия с една единствена точка от дневния ред – намиране на решение за довършването на жилищен блок „Добрич“. Предложението на Общината за поемане на дългосрочен дълг не бе прието, като не достигна един глас на общински съветник за това.    \r\n***   \r\nОт 11.00 часа в залата на читалище „Братство” ще бъде отбелязана 80-годишнината от рождението на поета Биньо Иванов.  \r\n***   \r\nОт 17.15 часа пред паметника на поета Биньо Иванов ще се проведе литературно четене на открито. \r\n*** \r\nОт 19.00 часа в Драматичния театър ще се състои авторски спектакъл на Владислав Карамфилов-Въргала „Червената или черната“.  \r\n*** \r\nОт 11.00 часа пред паметника на Капитан Бураго в Дондуковата градина ще бъдат отбелязани 141 години от Освобождението на града от османско робство.  \r\n*** \r\nОт 12.00 часа на ул. „Ангел Букорещлиев“ 14 ще бъде открита изложбата „Еврика!“.  \r\n*** \r\nОт 09.00 часа ще се проведе редовният месечен брифинг на ръководството на ОДМВР-Силистра. \r\n***   \r\nОт 10.00 часа, в зала 105 на Община Сливен,  ще се състои брифинг на общинското ръководство. \r\n*** \r\nОт 19.00 часа в Драматичния театър ще се играе постановката „Прелестите на изневярата“.  \r\n*** \r\nОт 12.00 часа пред паметната плоча ще бъде отслужена заупокойна молитва в памет на загиналите за освобождението на Чепеларе и ще бъдат поднесени венци и цветя. От 12.30 часа ще се проведе шествие до паметника на капитан Петко войвода в града, където също ще бъдат положени венци от местните жители в знак на признателност. \r\n*** \r\nОт 18.30 часа в кв. „Макак“ се организира общоквартално събрание по казуса с винетките.", "date": "2019.01.15", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2019/01/15/2612482/sport-mikaela-shifrin-specheli-gigantskiya-slalom-v-kronplats.html", "text": "Американката Микаела Шифрин спечели гигантския слалом от Световната купа в италианския зимен център Кронплац. Това е 10-а победа през сезона за олимпийската шампионка в дисциплината и общо 53-а победа в кариерата й за Световната купа. Втора, с изоставане от повече от 1 секунда, остана Теса Уорли от Франция, а третото място зае представителката на домакините Марта Басино. В генералното класиране за Световната купа Шифрин има огромна преднина на върха от 1394 точки след 19 старта. Втора е Петра Влъхова (Словакия) с 898, а трета - Уенди Холденер (Швейцария) с 593 точки", "date": "2019.01.15", "title": "Спорт: Микаела Шифрин спечели гигантския слалом в Кронплац"}
{"url": "http://www.focus-news.net/news/2019/01/15/2612481/nimh-utre-shte-bade-predimno-slanchevo-s-vremenni-uvelicheniya-na-oblachnostta-maksimalnite-temperaturi-shte-badat-predimno-mezhdu-3-i-8.html", "text": "През нощта облачността над страната ще намалее до ясно, ще остане ветровито. Минимални температури, в повечето райони, между минус 6° и минус 1°. Утре ще бъде предимно слънчево с временни увеличения на облачността, по-значителни над северните и източните райони, но без валеж. Атмосферното налягане ще бъде по-ниско от средното за януари и през деня ще се задържи почти без промяна. Ще духа умерен и силен запад-северозападен вятър. Дневните температури ще се повишат и максималните ще бъдат предимно между 3° и 8°. Това съобщи за Агенция \"Фокус\" дежурният синоптик в  Националния институт по метеорология и хидрология (НИМХ)  Христо Христов.   \r\nНад Черноморието облачността също временно ще се увеличи, но ще остане без валеж. Ще духа умерен и силен запад-северозападен вятър. Максимални температури на въздуха: 5-7°. Температурата на морската вода е 6°. Вълнението на морето ще бъде 2-3 бала. \r\nНад планините ще има променлива облачност и на отделни места ще превали слаб сняг. Ще духа силен и бурен северозападен вятър. Максимална температура на височина 1200 метра около 0°, на 2000 метра – около минус 4°. \r\nПрез нощта срещу четвъртък вятърът значително ще отслабне, а през деня в източните райони ще се ориентира от югозапад. Ще бъде предимно слънчево. Ще продължи да се затопля, като в Предбалкана и на места в Източна България дневните температури ще надхвърлят 10°. Минималните ще бъдат предимно между минус 5° и 0°. В петък облачността отново ще се увеличи, а в котловините и на места в Горнотракийската низина ще бъде мъгливо или с ниска облачност. В събота облачността ще бъде значителна и на отделни места ще има превалявания, предимно от дъжд, в планините над 1000-1200 метра – от сняг. Количества – незначителни. От запад температурите слабо ще се понижат, но на изток ще останат високи за средата на януари, до 10°-12°.", "date": "2019.01.15", "title": "НИМХ: Утре ще бъде предимно слънчево с временни увеличения на облачността, максималните температури ще бъдат предимно между 3° и 8°"}
{"url": "http://www.focus-news.net/news/2019/01/15/2612472/ria-novosti-kiev-prizova-zapada-da-nalozhi-azovski-paket-sanktsii-sreshtu-rusiya.html", "text": "Украйна помоли западните си партньори да въведат санкции срещу Русия във връзка с инцидента в Керченския пролив, заяви първият заместник-председател на Върховната рада Ирина Геращенко, предава  РИА Новости . \r\n„Президентът вече започна да работи по въпроса и изпрати апел до колегите си за въвеждане на такива санкции“, поясни тя на страницата си във „Фейсбук“. \r\nОсвен това Киев иска задържаните моряци да бъдат освободени незабавно. Също така в Украйна са съгласни да предадат на Москва 22-та руснаци срещу своите военнослужещи. \r\nВъв вторник Лефортовският съд в Москва продължи мярката за арест на четирима украински моряци, задържани в Керченския пролив. \r\nПревод и редакция:", "date": "2019.01.15", "title": "РИА Новости: Киев призова Запада да наложи „азовски пакет“ санкции срещу Русия"}
{"url": "http://www.focus-news.net/news/2019/01/15/2612484/vidin-natovaren-e-trafikat-v-posoka-za-dunav-most-2-po-glaven-pat-e-79.html", "text": "Натоварен е трафикът в посока за Дунав мост 2 по главен път Е - 79, съобщиха за  Радио „Фокус“ – Видин  от  Областно пътно управление . Пътуват предимно тежкотоварни камиони към граничния пункт на моста. Пътните настилки в областта са предимно сухи, там където са заснежени са обработени и опесъчени. Най-натоварен е  пътният участък между Дунавци и Видин. Във Видин повече автомобили се движат на входно изходните артерии, в централната градска част и по булевард „Панония“. Във Видин основните улици са почистени, както и улиците около училищата, болничните заведения и държавните учреждения. \r\nАнна ЛОЗАНОВА", "date": "2019.01.15", "title": "Видин: Натоварен е трафикът в посока за Дунав мост 2 по главен път Е - 79"}
{"url": "http://www.focus-news.net/news/2019/01/15/2612473/georgi-svilenski-bsp-kontsesiyata-na-letishte-sofiya-nyama-da-pozvoli-postroyavaneto-na-drugo-letishte-v-radius-ot-100-km.html", "text": "БСП е последователна срещу концесията на летище \"София\". Предприели сме и законодателни инициативи това да не се случи. Сега сезираме ЕК за нерегламентирана държавна помощ в концесионната процедура. В следващите 35 или 50 години, държавата няма да има правото да прави друго летище в радиус от 100 километра около настоящото в София. Това заяви пред бТВ зам.-председателят на ПГ на \"БСП за България\" Георги Свиленски, съобщиха от пресцентъра на  партията . Той добави, че ако бъде направено ново летище, то на концесионера трябва да бъде изплатено обезщетение в размер на стотици милиони, а дори и милиарди левове. \"Управляващите бързат да вземат 500 млн., за да ги дадат на БДЖ, а от там още по-бързо да ги изхарчат\", каза Свиленски. По думите му окаяното състояние на летището в момента е именно с цел-  да се отдаде по-бързо на концесия, под предлог, че държавата не може да го приведе в по-добър вид. \"Изпратили сме писмо и до премиера, с което го информираме, че сме сигнализирали ЕК. От него искаме да спре процедурата, докато се произнесе ЕК\", каза още народният представител от левицата.   \r\nГеорги Свиленски смята, че е скандално в планираното построяване на автомагистрала \"Хемус\" държавната фирма \"Автомагистрали\" да възлага на други фирми - без конкурси, критерии и правила изпълнението на строителството. \"Вчера казаха, че ще се наема техника, работници и суровини. Ако те нямат техника и капацитет, каква автомагистрала ще строят? На базата на какви проекти и кой определи цената от 1,150 млрд лв. за построяването на аутобана?\", попита Георги Свиленски. Той обеща, че левицата ще следи всяко наемане на машини, работници и всеки построен километър от магистрала \"Хемус\" за нарушения.", "date": "2019.01.15", "title": "Георги Свиленски, БСП: Концесията на летище \"София\" няма да позволи построяването на друго летище в радиус от 100 км."}
{"url": "http://www.focus-news.net/news/2019/01/15/2612486/predsedatelyat-na-pg-na-gerb-tsvetan-tsvetanov-se-sreshtna-s-direktora-za-mezhdunarodna-komunikatsiya-v-ekipa-na-britanskiya-premier-andryu-payk.html", "text": "Председателят на ПГ на ГЕРБ и зам.-председател на партията Цветан Цветанов се срещна с Андрю Пайк, който е директор за международна комуникация в Комуникационния екип на министър-председателя на Обединеното Кралство. Това съобщиха от пресцентъра на  ПП ГЕРБ . Двамата обсъдиха двустранното сътрудничество, като подчертаха изключително добрия диалог и съвместна работа в сектор „Сигурност“.  \r\nПо време на разговора Цветанов отбеляза, че Великобритания е сред най-важните доставчици на сигурност за ЕС и запазването на оперативния капацитет за сътрудничество през инструментите на ЕС е от ключово значение за колективната ни сигурност. Той също така подчерта, че министър-председателят Бойко Борисов многократно е отбелязвал, че нивото на сътрудничество между България и Великобритания ще бъде запазено и след Брекзит.  \r\nОт своя страна Андрю Пайк сподели, че Великобритания е силно ангажирана да запази ценното сътрудничество с България, както и да продължи обмена на добри практики по отношение на справянето с новите предизвикателства.", "date": "2019.01.15", "title": "Председателят на ПГ на ГЕРБ Цветан Цветанов се срещна с директора за международна комуникация в екипа на британския премиер Андрю Пайк"}
{"url": "http://www.focus-news.net/news/2019/01/15/2612488/sport-ludogorets-zagubi-parvata-si-kontrola-v-turtsiya-s-13-ot-botoshani.html", "text": "Лудогорец загуби от румънския Ботошани с 1:3 в първата си контрола от подготвителния лагер в Турция. Шампионът на България ще е на лагер до 3 февруари, като през това време ще играе контроли с унгарския Хонвед, румънския шампион Клуж, Лехия (Гданск), Ахмат (Грозни) и сръбския шампион Цървена Звезда.", "date": "2019.01.15", "title": "Спорт: Лудогорец загуби първата си контрола в Турция с 1:3 от Ботошани"}
{"url": "http://www.focus-news.net/news/2019/01/15/2612491/predstoyashti-mezhdunarodni-sabitiya-za-16-yanuari-agentsiya-fokus.html", "text": "*** Гласуване на вота на доверие към правителството на Алексис Ципрас \r\n*** Протестен марш на сръбската опозиция по повод годишнината от убийството на косовския сръбски политик Оливер Иванович \r\n*** Руският външен министър Сергей Лавров ще проведе годишната си пресконференция \r\n*** Реч на председателя на Европейската комисия Жан-Клод Юнкер пред Европейския парламент след гласуване за Брекзит в парламента в Лондон \r\n*** Регионалният парламент на Андалусия ще назначи новото дясноцентристко правителство на автономния регион, което получи подкрепата на дясната партия „Вокс“ \r\n*** Изказване на испанския премиер Педро Санчес пред Европейския парламент \r\n*** Европейският комисар по икономиката Пиер Московиси ще се срещне с гръцкия премиер Алексис Ципрас и други официални лица \r\n*** Властите в Тексас ще екзекутират Блейн Милам за това, че първо е измъчвал, а после е убил бебе по време на екзорсизъм \r\n*** Преди точно 40 години детронираният ирански шах Мохамед Реза Пахлави заминава в изгнание \r\n***", "date": "2019.01.15", "title": "Предстоящи международни събития за 16 януари ( Агенция „Фокус“ )"}
{"url": "http://www.focus-news.net/news/2019/01/15/2612489/pazardzhik-v-strelcha-otchetoha-uspeshnoto-priklyuchvane-na-proekta-obedineni-ot-znanieto.html", "text": "Успешно приключи проектът „Обединени от знанието” по Оперативна програма „Наука и образование за интелигентен растеж”, Приоритетна ос „Образователна среда за активно социално приобщаване”, съобщиха от  общинската администрация в Стрелча . Бенефициент по проекта бе НУ „Паисий Хилендарски” – град Стрелча с ръководител Иванка Петришка в партньорство със СУ „Св. Св. Кирил и Методий”, Община Стрелча и „Национално сдружение на клубовете на запасното войнство за честта на пагона“.  Общата стойност на предоставената безвъзмездна финансова помощ бе в размер на 377 779.80 лв., от които от ЕС – 321 112.83 лв. и национално финансиране – 56 666.97 лв. Изпълнението на проекта включваше разностранни дейности, подчинени на главната цел – създаване на подходящи условия за изграждане на пълноценни граждани, както сред всички подрастващите в община Стрелча, така и сред етническите малцинства. В рамките на проекта учениците посетиха множество емблематични за българската култура и история места. В съвместната си работа участниците придобиха знания за културно-историческото наследство, които са основата за формиране на родолюбиви чувства. Наред с това бе осигурена различна от училище образователна среда извън рамките на затворената етническа общност, бе предоставена възможност за общуване с връстници от друг етнос и училища, разширен бе кръгозора у ученици от малцинствата и формирани нови социални умения.", "date": "2019.01.15", "title": "Пазарджик: В Стрелча отчетоха успешното приключване на проекта „Обединени от знанието”"}
{"url": "http://www.focus-news.net/news/2019/01/15/2612493/varna-blizo-9000-dushi-v-grada-i-oblastta-sa-smenili-obshtopraktikuvashtiya-si-lekar-prez-dekemvri.html", "text": "8907 здравноосигурени лица във Варна и областта са се възползвали от възможността да сменят личния си лекар през декември миналата година. Това съобщиха за  Радио „Фокус“ – Варна  от Районната здравноосигурителна каса (РЗОК). От там не разполагат с точни данни за причините, поради които хората са пожелали да се преместят при друг лекар, тъй като през месеца е имало и пациенти, които са се преместили от други населени места. Всеки здравноосигурен има право сам да избере своя личен лекар, работещ в лечебно заведение за първична извънболнична медицинска помощ, както и зъболекар, практикуващи на територията на областта два пъти в годината. Ако избираме лекар за първи път, можем да го направим по всяко време на годината. Но при смяна на едно джипи с друго трябва да подадем документи в периода от 1 до 30 юни и от 1 до 31 декември всяка година. Процедурата за смяна е възможна само в тези месеци, но ако има други особености, като смяна на местоживеене, тогава се извършва с молба в Здравната каса. Желаещите за смяна на личен лекар отиват при лекаря, който си избират, с формуляр-бланка на НЗОК. Слагат ръчно подписа си и от този момент фигурират в листата на новия лекар. За смяната не се изисква пациентите да се отписват от стария. Няма ограничение нито във възрастта, нито в бройката. Ако бройката надвиши 2500 пациенти, тогава лекарят може да назначи втори лекар в практиката. Пълният списък на личните лекари в страната е достъпен на сайта на Здравната каса. \r\nПо данни на РЗОК седем лични лекари във Варна и областта са прекратили практиките си от април миналата година досега. От там уточниха, че Касата не разполага с механизъм за известяване на пациентите, останали без джипи. Обикновено самите лекари поставят съобщения на вратите на кабинетите си. По информация на РЗОК, в такива случаи, записването при друг лекар може да става без посещение на Здравната каса, а процедурата е максимално улеснена. Това, което трябва да се направи е да се попълни регистрационна форма при избрания нов личен лекар. Тя може да бъде изтеглена от официалния сайт на Касата. Здравноосигурените лица трябва да знаят, че по всяко време в годината могат да си изберат семеен лекар, ако досегашният е прекратил практиката си. \r\nДиана СТОЕВА", "date": "2019.01.15", "title": "Варна: Близо 9000 души в града и областта са сменили общопрактикуващия си лекар през декември"}
{"url": "http://www.focus-news.net/news/2019/01/15/2612483/dzhumhuriet-zakrito-zasedanie-na-turskiya-medzhlis-na-tema-siriya.html", "text": "Турският парламент провежда закрито заседание на тема Сирия, информира  електронното издание на вестник „Джумхуриет” . Заседанието е по предложение на опозиционната „Добрата партия” с лидер Мерал Акшенер. Предложението е гласувано и прието от депутатите като извънредна точка в дневния ред. Очаквайте подробности по темата. \r\nПревод и редакция:", "date": "2019.01.15", "title": "„Джумхуриет”: Закрито заседание на турския Меджлис на тема Сирия"}
{"url": "http://www.focus-news.net/news/2019/01/15/2612480/kiriakos-mitsotakis-dogovorat-za-imeto-e-otstaplenie-ot-natsionalnite-interesi-na-gartsiya.html", "text": "Председателят на основната гръцка опозиционна партия „Нова Демокрация“ Кириакос Мицотакис на дебатите в парламента във вторник по вота на доверие към правителството на СИРИЗА повтори позицията си, че всеки глас в полза на премиера Ципрас означава „да“ за Преспанския договор, „което представлява голямо отстъпление от националния интерес“, предава  скопският телевизионен канал „Сител“ . \r\n„Формалният повод за днешното заседание е вота на доверие към правителството, но реално става дума за последната сцена на представлението от последните четири години на гърба на гръцкия народ. Жалък театър, изигран от Алексис Ципрас и Панос Каменос с три цели: първо, СИРИЗА да получи още няколко месеца на власт. Второ, да се ратифицира Преспанския договор и трето, да се запази като парламентарна група формацията „Независимите гърци“, за да може лидерът й да задържи своите привилегии“, заяви Мицотакис. \r\nЛидерът на „Нова Демокрация“ отговори на Ципрас по отношение на твърдението на гръцкия премиер, че в преговорите за името е отстоявана национална линия. \r\n„Вие, господин Ципрас, отстъпихте на скопяните македонска идентичност и македонски език. Всъщност, кога това е било част от националната линия? Защото някои казаха „не“, когато бяха попитани за тези неща, а вие казахте „да“, констатира Мицотакис. \r\nПаралелно с това, той отправи обвинения към доскорошния коалиционен партньор на СИРИЗА Панос Каменос, за когото каза, че продължава да си сътрудничи с Ципрас. Освен това той ги предупреди, че ще трябва да отговарят освен пред гръцкия народ и пред историята. \r\n„Господин Каменос, когото не виждам сега в залата, може би отиде да си направи причастие. Господин Каменос, който сега яростно и интензивно защитава името на македония, забрави, че когато можеше да свали правителството с инициативата през миналия юни, когато внесохме вот на недоверие, той всячески го подкрепяше. И днес те заедно подписаха приемането на Преспанския договор, защото по същество той отстъпи свои депутати, давайки гласове за вота на доверие, който поискахте“, обясни председателят на „Нова Демокрация“. \r\nПревод и редакция:", "date": "2019.01.15", "title": "Кириакос Мицотакис: Договорът за името е отстъпление от националните интереси на Гърция"}
{"url": "http://www.focus-news.net/news/2019/01/15/2612496/stara-zagora-lyubomir-bogdanov-ot-sporten-klub-po-taekuondo-kentavar-e-sportist-nomer-1-na-kazanlak-za-2018-g.html", "text": "Любомир Богданов от Спортен клуб по таекуондо „ Кентавър” е Спортист номер 1 на Казанлък за 2018 година, стана ясно по време на официална церемония, организирана от Община Казанлък. Това предаде кореспондент на  Радио „Фокус” . През 2018 година Богданов има завоювано 5-то място на Световно първенство по таекуондо в Хаммамет, Тунис, 2-ро място на Балканско първенство в Букурещ, Румъния и 1-во място на Държавно първенство в Горна Малина. \r\nВ номинациите участваха 14 от общо 42 спортни клуба на територията на община Казанлък. Деветчленна комисия с председател старши експерт „Спортни дейности и бази” в Община Казанлък, журналисти, следящи развитието на спорта в общината, общински съветници, учители по физическо възпитание оценяваха постигнатите резултати на спортистите по десетобалната система. Спортните деятели на Казанлък бяха номинирани в няколко категории : десетте най-добрите спортисти на 2018 година на Казанлък, най-добър треньор, на най-добър отбор, за високи постижения в сферата на спорта при хората с увреждания, най-млад проспериращ спортист на годината. 28 бяха номинираните спортисти, които се бориха за първите десет места. За най-добър отбор се състезаваха 6 спортни тима. \r\nСпециални отличия бяха присъдени на спортни деятели за особен принос и заслуги в развитието на спорта в общината, присъдени бяха и посмъртни отличия на спортни деятели. \r\n„Треньор на годината“ за 2018 година е треньорът на спортен клуб по таекуондо „Кентавър“ Николай Богданов.  \r\nОт 7 номинации за„Отбор на годината“ за отбор на 2018 г. бе избран Спортен клуб по Художествена гимнастика „Розова долина“- девойки старша възраст. \r\nС грамоти, по повод 60-годишни юбилеи бяха отличени Христомир Бояджиев - дългогодишен треньор по борба и Атанас Георгиев - дългогодишен спортен деятел и учител по физическо възпитание и спорт. \r\n9-годишният Енис Байрамов получи награда за най-млад проспериращ спортист за 2018-та за постиженията си като вицевропейски и републикански шампион по мотокрос на Автомобилен Спортен клуб „Дамасцена Алба“. \r\nАвтомобилен спортен клуб „Дамасцена Алба“ получи приз за най-успешен дебютиращ клуб за 2018 година се връчва на  \r\nСъс специални награди за изключителни заслуги в сферата на спорта бяха наградени Ради Милев за доказаното спортно дълголетие и първо място в пет ултрамаратона през 2018г., Спортен клуб по ориентиране „Орлово гнездо - 1957“- за неуморен дух и висока активност при ветераните, както и дългогодишните активни спортни деятели от Спортен клуб за здраве „Бели рози“. \r\nСпециални призове бяха връчени и на параспортисти и техни треньори: \r\nОбщина Казанлък отличи дългогодишния инвеститор в сферата на спорта, президента на Баскетболен Клуб „Розова долина“ Георги Попов. \r\nНа територията на община Казанлък развиват своята спортна дейност 38 спортни клуба, като голяма част от тях получават всяка година субсидия от общинския бюджет на обща стойност 180 хил.лв., ползват общински спортни бази, чиято издръжка годишно възлиза на 50 хил. лв.  \r\nЕдин от приоритетите в политиката на Общината е подпомагане развитието на детско-юношеските школи с цел пълноценно физическо развитие на децата и учениците, както и подпомагане на техните участия в регионални, национални и международни състезания и спортни прояви. \r\nВ Спортния календар на общината за 2019 г. са предвидени общо 36 500лв.  \r\nСлавяна ГАЙДАРОВА", "date": "2019.01.15", "title": "Стара Загора: Любомир Богданов от Спортен клуб по таекуондо „Кентавър” е Спортист номер 1 на Казанлък  за 2018 г."}
{"url": "http://www.focus-news.net/news/2019/01/15/2612495/newsweek-sadat-v-teksas-sprya-ekzekutsiyata-na-chovek-izmachval-i-ubil-13-mesechno-bebe-po-vreme-na-ekzorsizam-zaedno-s-mayka-mu-uhapvaniyata-po-vreme-na-iznasilvaneto-na-pelenacheto-dokazvali-che-e-lud.html", "text": "Американски съд отложи екзекуцията на мъж, осъден за убийството на 13-месечно бебе по време на екзорсизъм заради внесени нови доказателства по делото, пише  електронното издание на американското списание Newsweek . Материалът е представен без редакторска намеса. \r\nБлейн Милъм трябваше да умре във вторник в първата екзекуция в щата за 2019 година, но изпълнението на присъдата 29-годишният мъж беше спряна заради следи от ухапване по тялото на бебето, които бяха използвани като доказателство за вината му, но сега те може да доказват психически отклонения на осъдения и да предотвратят решението на щата да го екзекутира. \r\n„Благодарни сме, че Криминалния апелативен съд спря екзекуцията на господин Милъм днес (в нощта срещу вторник), за да може той да докаже, че присъдата е несправедлива“, заяви защитникът на осъдения Джена Свиргула. \r\nМилам бе осъден за убийството на 13-месечната Амора Карсън и осъден на смърт на 6 юни 2010 година. Пеленачето умря през декември 2008 година по време на екзорсизъм, осъществен в неговия дом с майката на детето и тогавашно негово гадже Джесика Карсън. \r\nСъобщава се, че двойката се заинтересувала от „Говорещата дъска” (Ouija board) и Карсън, която може да е страдала от следродилна депресия, вярвала, че Милъм е бил обсебен от дявола. По-късно те решават, че обсебената е Амора. \r\nОт съдебните протоколи става ясно, че на 2 декември 2008 година двамата удрят многократно бебето с чук, хапят го и го изнасилват по време на екзорсизъм. Когато това се провалило, двамата отишли до заложна къща, за да съберат пари да наемат свещеник. Момиченцето умира, докато те са навън. \r\nТогава Милъм се обажда на 911 (полицията) и първо казва, че не знае как е умряло бебето. „Дъщеря ми, намерих я мъртва“, е казал той. \r\nКарсън по-късно признава пред Тексаските Рейнджъри, че момичето е умряло по време на екзорсизъм, осъществен от двойката. Милъм също признава убийството, докато е в затвора. \r\n„Направих го“, е казал той на сестрата в затвора. „Но, госпожице Шърли, Блейн, когото познавате, не е направил това“. \r\nЗащитата на Милъм в съда твърди по време на делото, че всъщност Карсън е убила дъщеря си в момент на сериозно умопомрачение. Той е признат за виновен и е осъден на смърт, докато Карсън е осъдена на доживотен затвор без право на помилване. \r\nВ своята жалба адвокатът на Милъм атакува използването от държавата на доказателството за ухапванията и твърди, че нейният клиент е психично болен и следователно не може да бъде екзекутиран. \r\n„Заради последните открития на науката, отнасящи се до сравненията на белезите от ухапвания и последните промени в закона, отнасящи се до въпроса за психичните отклонения... ние спираме неговата екзекуция и връщаме тези искове до първоинстационния съд за разглеждане на основателността на тези твърдения“, се казва в заповедта на съда. \r\nПревод и редакция:", "date": "2019.01.15", "title": "Newsweek: Съдът в Тексас спря екзекуцията на човек измъчвал и убил 13-месечно бебе по време на екзорсизъм заедно с майка му, ухапванията по време на изнасилването на пеленачето доказвали, че е луд"}
{"url": "http://www.focus-news.net/news/2019/01/15/2612494/nimh-zhalt-kod-za-silen-vyatar-e-obyaven-v-18-oblasti-na-stranata-za-16-yanuari.html", "text": "Жълт код за силен вятър е обявен в 18 области на страната за 16 януари, сочи справка на сайта на  НИМХ . Предупреждението за силен вятър е в сила за областите Видин, Монтана, Враца, Плевен, Ловеч,  Пловдив, Пазарджик, Стара Загора, Габрово, Велико Търново, Сливен, Русе, Търговище, Разград, Шумен, Варна, Добрич и Силистра. В тези райони ще духа запад-североизточен вятър с пориви до 20-22 м/сек.", "date": "2019.01.15", "title": "НИМХ: Жълт код за силен вятър е обявен в 18 области на страната за 16 януари"}
{"url": "http://www.focus-news.net/news/2019/01/15/2612497/sport-hari-keyn-e-aut-do-mart.html", "text": "Звездата на Тотнъм Хари Кейн ще отсъства от терените до месец март, съобщиха от клуба. Капитанът на английския национален отбор получи контузия в края на неделния мач срещу Манчестър Юнайтед на Уембли, загубен с 0:1. Нападателят ще пропусне важните срещи от полуфиналите на Купата на Лигата и осминафиналите в Шампионската лига с Борусия Дортмунд.", "date": "2019.01.15", "title": "Спорт: Хари Кейн е аут до март"}
{"url": "http://www.focus-news.net/news/2019/01/15/2612490/ministar-predsedatelyat-boyko-borisov-obsadi-v-telefonen-razgovor-s-premiera-na-libiya-kazusa-sas-zadarzhaniya-v-balgariya-korab-badr.html", "text": "Министър-председателят на България Бойко Борисов проведе телефонен разговор с либийския си колега Файез Сарадж. Двамата обсъдиха казуса със задържания в България кораб „Бадр“. Това съобщиха от  правителствената информационна служба . Премиерът на Либия благодари на Бойко Борисов и на българското правителство за тяхната навременна намеса и демонстрираното желание казусът да приключи с положителен за двете страни край.  \r\nПред българския министър-председател Файез Сарадж подчерта, че благоприятният развой на събитията ще даде много силен знак за бъдещото сътрудничество между България и Либия. Премиерът Сарадж бе категоричен, че положителното решаване на казуса с кораба ще даде допълнителен импулс на двустранните и икономическите отношения между двете държави. \r\nПремиерът на Либия прие поканата на министър-председателя Бойко Борисов да посети България в най-скоро време. Двамата премиери се разбраха да бъдат гарант за развитието на икономическите отношения и български фирми отново да стъпят на либийския пазар.", "date": "2019.01.15", "title": "Министър-председателят Бойко Борисов обсъди в телефонен разговор с премиера на Либия казуса със задържания в България кораб „Бадр“"}
{"url": "http://www.focus-news.net/news/2019/01/15/2612499/vidin-tsisterna-sas-syarna-kiselina-se-e-obarnala-na-nadlez-na-okolovrastniya-pat-na-grada-v-posoka-selo-inovo.html", "text": "Цистерна се е обърнала на надлез на околовръстния път на града в посока село Иново. Това съобщиха от пресцентъра на  МВР.  Около 15.30 часа на тел.112 е получен сигнал за обърната цистерна, превозваща сярна киселина, на надлез на околовръстния път на Видин в посока село Иново. Дежурни екипи на полицията и пожарната незабавно се отзовали на мястото на произшествието. Изяснено било, че товарния автомобил е с чуждестранна регистрация. Водачът не е пострадал, констатирали при преглед на място медиците от ЦСМП. \r\nУстановен бил малък теч от цистерната, мястото е локализирано и обезопасено с инертни материали. Със специализирана техника обърнатото на пътното платно превозно средство е изправено. Работата на екипите продължава. Полицейски служители са обезпечили района и пренасочват трафика по обходен маршрут. Няма опасност за преминаващите. Предстои платното да бъде обработено с химически състави за неутрализиране на сярната киселина, информират от РДПБЗН-Видин.", "date": "2019.01.15", "title": "Видин: Цистерна със сярна киселина се е обърнала на надлез на околовръстния път на града в посока село Иново"}
{"url": "http://www.focus-news.net/news/2019/01/15/2612502/pazardzhik-prodalzhavat-dareniyata-za-istoricheskiya-muzey-v-panagyurishte.html", "text": "Продължават даренията за Историческия музей в Панагюрище, съобщиха от  културната институция . Дарителите пристъпват към този съкровен акт с чувство на удовлетворение за изпълнен дълг към родовата памет. А в музея приемаме всяко дарение с благодарност и с чувство на отговорност да съхраним паметта. Днес Иван Караджов от село Левски, община Панагюрище дари на музея две богослужебни книги – „Миней. Месец август“ и „Псалтир“. Дарението се прие с благодарност от директора на музея доц. д-р Атанас Шопов.", "date": "2019.01.15", "title": "Пазарджик: Продължават даренията за Историческия музей в Панагюрище"}
{"url": "http://www.focus-news.net/news/2019/01/15/2612503/svetoslav-malinov-evrodeputat-velikobritaniya-e-v-haos-ot-koyto-shte-postradat-mnogo-evropeyski-grazhdani.html", "text": "Великобритания е в хаос, от който ще пострадат много европейски граждани. Това прогнозира за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов по повод гласуването в британския парламент на споразумението с Европейския съюз. Министър-председателят на Великобритания Тереза Мей ще претърпи катастрофална загуба и е вероятен най-лошият сценарий – излизане на Великобритания от ЕС без споразумение, каза още той. Малинов обясни, че Тереза Мей е трябвало да осигури мнозинство, но не се е справила с това. Това е смразяващ провал за целият британски елит, коментира евродепутатът. Според него от днес нататък мнението за Великобритания ще се промени към лошо. Той призова българското правителство моментално да започне разяснителна кампания на сънародниците ни там. „Тези, които в момента са там трябва да започнат да събират документите си, свързани с работа, плащане на наеми, социални и здравни осигуровки. По този начин, ако имат намерение да останат, да могат да докажат своят статус и да могат да кандидатстват за новият статут.  Всички граждани, които имат планове, свързани с Великобритания, най-вече тези, които имат намерение да учат там, трябва много внимателно да следят, какво ще става от тук нататък. Специално да следят таксите и  да се обръщат директно към университетите с въпроса, дали ще има промяна на есен“, предупреди той. Светослав Малинов каза още, че ключът за решение на проблема е в британското правителство, което е разделено на три. Евродепутатът не вярва че британските институции са готови да предложат изход от ситуацията. Важно е европейските институции да дадат знак ,че са готови на компромис, допълни Малинов.  \r\nЦоня СЪБЧЕВА", "date": "2019.01.15", "title": "Светослав Малинов, евродепутат: Великобритания е в хаос, от който ще пострадат много европейски граждани"}
{"url": "http://www.focus-news.net/news/2019/01/15/2612498/gen-chavdar-chervenkov-nad-2-mlrd-lv-bez-dds-sa-poharcheni-bez-vidim-rezultat-za-modernizatsiya-samo-na-vvs-za-poslednite-20-g.html", "text": "Над 2 млрд. лв. без ДДС са похарчени  без видим резултат за модернизация само на ВВС за последните 20 г. Това каза за обзорното предаване „Това е България“ на  Радио „Фокус“  ген. Чавдар Червенков, бивш ръководител на военното разузнаване и министър на вътрешните работи. По думите му България има дълъг списък с нереализирани военни сделки и характерни елементи от техните провали се виждат отчетливо и в начина, по който сега се избира от кого да се купят изтребителите. „Като проследим всички перипети от началото на проекта до ден-днешен откриваме специфичната българска следа в неумението да се преговаря, особено когато става въпрос за такива крупни сделки и сериозно въоръжение. Не сме способни да формулираме, точно какво искаме да постигнем, както и да изготвим стратегия за постигане на поставената цел. Свидетели сме на поредното доказателство, как на българина му е по-добър втория акъл, който му идва след това, но, за съжаление, късно – предвид редицата промени, които правихме в условията. Никой не мисли за мнението, което си формират нашите партньори в чужбина“, каза още генералът. Ген. Чавдар Червенков обясни, че след преговорите и договорите следва втория проблем – експлоатацията на техниката. Той коментира, че в периода 2000 – 2001 г. е имал възможността да наблюдава отблизо армията в техническо отношение. Този период е белязан с прояви на некомпетентност, безотговорност и безхаберие, каза още той, като даде пример със забравени заявки за доставка на резервни части на различна техника, вследствие на което техниката не е могла да бъде използвана, и изрази опасения, че лошите практики не са прекратени.  \r\nЦоня СЪБЧЕВА", "date": "2019.01.15", "title": "Ген. Чавдар Червенков: Над 2 млрд. лв без ДДС са похарчени  без видим резултат за модернизация само на ВВС за последните 20 г."}
{"url": "http://www.focus-news.net/news/2019/01/15/2612485/washington-examiner-nov-kervan-napredva-kam-granitsata-mezhdu-sasht-i-meksiko-na-fona-na-blokiranoto-pravitelstvo-zaradi-stenata-na-tramp.html", "text": "Нов мигрантски керван напредва към границата между САЩ и Мексико на фона на прекратената дейност на американското правителство заради нежеланието на демократите да отпуснат бюджетни средства за изграждането на стена по южната граница на САЩ, за което настоява президентът Доналд Тръмп, пише  електронното издание на вестник Washington Examiner . \r\nСпоред информацията на изданието, около 600 мигранти са се събрали в понеделник на автогара в град Сан Педро Сула, Хондурас и около половината от тях вече са отпътували към границата с Гватемала. Тези около 300 души са основни жени и деца. \r\nЕдна от жените, които пътуват в кервана е заявила, че ще поиска от американските власти убежище и статут на бежанец, „защото вече е невъзможно да се живее в Хондурас“. \r\nМиналата година информациите за мигрантски кервани от Централна Америка, които напредват към южната граница на САЩ стана предмет на ожесточени спорове по време на междинните избори. Въпреки че много от мигрантите казват, че търсят убежище в САЩ, за да избегнат насилието и бедността у дома, президентът Тръмп и неговите съюзници предупреждават, че в керваните са проникнали много престъпници. През последните няколко месеца граничните части са използвали сълзотворен газ най-малко два пъти, за да възпрат мигрантите, отчаяни от дългото чакане, от щурмуването и пресичането на границата близо до Тихуана. \r\nСлед като през миналата седмица Доналд Тръмп разбра за оформянето на нов Караван в Хондурас, той използва новината, за да оправдае искането си за $5,6 млрд. долара за построяване на гранична стена. \r\n„Има нов голям керван, който в момента се формира в Хондурас. Опитваме се да го развалим“, заяви той пред журналистите в четвъртък. „Но, засега, той е по-голям от всичко, което сме виждали. И един дрон няма да го спре. И сензор няма да го спре. Но знаете ли кое ще го спре на място? Една хубава, мощна стена“, обясни държавният глава. \r\nТръмп и Републиканското мнозинство в Сената отказват да приемат какъвто и да е бюджет, ако в него не са включени финансите за стената, докато Демократите отхвърлят всички проектобюджети, в които те са включени. Това предизвика частично спиране на дейността на американското правителство и остави 800 хиляди държавни служители без заплата, докато не бъде постигнато споразумение. \r\nПревод и редакция:", "date": "2019.01.15", "title": "Washington Examiner: Нов керван напредва към границата между САЩ и Мексико на фона на блокираното правителство заради стената на Тръмп"}
{"url": "http://www.focus-news.net/news/2019/01/15/2612504/sliven-yasni-sa-pobeditelite-vav-fotokonkursa-bebetata-na-mbal-d-r-ivan-seliminski.html", "text": "Станаха ясни победителите във фотоконкурса за бебета, родени през 2018 година МБАЛ „Д-р Иван Селимински”-Сливен. Това съобщиха от  лечебното заведение", "date": "2019.01.15", "title": "Сливен: Ясни са победителите във фотоконкурса „Бебетата на МБАЛ „Д-р Иван Селимински”"}
{"url": "http://www.focus-news.net/news/2019/01/15/2612492/dha-turskiyat-medzhlis-razglezhda-na-zakrito-zasedanie-dogovorenostite-sas-sasht-za-siriya-i-dostavkite-na-orazhie-i-boepripasi-za-siriyskite-kyurdi-ot-bazata-indzhirlik.html", "text": "По предложение на депутата от „Добрата партия” – Лютфю Тюккан, турският парламент провежда в момента закрито заседание на тема Сирия, предаде  информационната агенция ДХА .  \r\nСтанаха известни основните въпроси, предложени за обсъждане и вземане на отношение: \r\n- постигната ли е някаква договореност със САЩ по отношение на източните райони на река Ефрат и преди всичко за град Манбидж в Сирия; \r\n- ако Анкара се е отказала от провеждането на военна операция в тези райони, дали това е станало по силата на някаква спогодба и натиск от Вашингтон; \r\n- даване на подробности относно оповестената в социалните медии от президента на САЩ  зона за сигурност с дълбочина 32 километра по границата със Сирия; \r\n- докато и когато Америка е подкрепяла с оръжие и боеприпаси „терористичната организация Отряди за народна самозащита (ОНС)” на сирийските кюрди, дали тя е осигурявала достъпа до тях през границите на Турция; \r\n- в тази връзка, дали за целта е била използвана ВВС базата Инджирлик (съвместен турско-американски военен обект от  средата на 50-те години на миналия век – бел. на „Фокус”); \r\n- също в тази връзка – предложение за създаване на специална парламентарна анкетна комисия. \r\nПревод и редакция:", "date": "2019.01.15", "title": "ДХА: Турският Меджлис разглежда на закрито заседание договореностите със САЩ за Сирия и доставките на оръжие и боеприпаси за сирийските кюрди от базата Инджирлик"}
{"url": "http://www.focus-news.net/news/2019/01/15/2612500/novoto-rakovodstvo-na-bdzh-si-postavi-za-tsel-da-izkara-druzhestvoto-ot-19-vek-chrez-vavezhdane-na-inovatsii-obzor.html", "text": "Новото ръководство на „Холдинг БДЖ“ и на дъщерните му дружества – „БДЖ – Пътнически превози“ и „БДЖ – Товарни превози“, проведе първата си пресконференция, на която представи основните приоритети в работата си. Основните цели, които новите шефове на железницата си поставят, са три - максимална удовлетвореност на клиента, максимална сигурност на пътниците и подобряване условията на труд. \r\nСлед подадените през ноември 2018 г. оставки на предишното ръководство, за изпълнителен директор на „Холдинг БДЖ“ беше избран инж. Никола Василев. Сред останалите нови попълнения в състава са Григори Григоров - председател на Съвета на директорите на БДЖ, Любомир Илиев - управител на „БДЖ - Товарни превози\", Христо Иванов - управител на „БДЖ - Пътнически превози\" и Цветомир Николов - зам.-председател на Съвета на директорите на БДЖ.  \r\nИнж. Василев посочи, че в момента финансовото състояние на дружеството е стабилно, като идеята на новото управление е да направи нещо добро за него. „Опитваме се да изкараме БДЖ от 19 в. - т.е. да въвеждаме някакви иновационни системи. Ще работим за разширяване на информационното обслужване към клиентите, за завръщане на системата за закупуване на билети и за подобряване графика на движение на влаковете. На сайта на БДЖ вече има актуална информация за закъсненията на влаковете, като ще въведем в най-скоро време и актуална информация за движението им. Това, което следим в момента, са основните показатели в дейността на двете дружества - наличие на локомотиви, състояние на влакове, комуникация с клиенти и т.н.\", каза още той. \r\nНовото ръководство съобщи, че приходите на железницата са 350 млн. лв. годишно, като 175 млн. лв. идват от държавата като субсидия. Оперативните задължения са в размер на 100 млн. лв. Основен кредитор на БДЖ е НКЖИ, към която дълговете са 30 млн. лв. За 2018 г. компанията е приключила с положителен финансов резултат от около 30 млн. лв. Към момента не се мисли за закриване на нерентабилни линии, както и няма да има съкращения на служители. Сред основните приоритети на БДЖ е придобиването на нов подвижен състав, като за 2019 г. могат да бъдат отделени близо 2 млн. лв. за наем на влакове.  \r\nУправителят на „БДЖ - Пътнически превози“ инж. Христо Иванов посочи, че основната задача на дружеството е да подобри графика за движение на влаковете, както и подобряване културата на общуване на служителите с пътниците. „Целта е с минимални средства да се направи така, че влаковете да тръгнат навреме и пътникът да се чувства добре“, каза още инж. Иванов.  \r\nДо 15 февруари трябва да бъде готов бюджетът на БДЖ за 2019 г., като се очаква той да бъде с 20 млн. лв. повече от миналогодишния. Агенция „Фокус“ припомня:  На 8 ноември 2018 г. бившият изпълнителен директор на „Холдинг БДЖ“ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев подадоха оставки по искане на министъра на транспорта, информационните технологии и съобщенията Росен Желязков. Причината за това беше появила се в медиите информация за доклад до ДАНС за нередности в холдинга. Желязков обясни, че искането за оставките им няма връзка и не е оценка за тяхната работа, а по-скоро идва вследствие на лошата комуникация, невъзможността за работа в екип и поддържането на връзка чрез медийното пространство. \r\nЦветилена СИМЕОНОВА", "date": "2019.01.15", "title": "Новото ръководство на БДЖ си постави за цел да изкара дружеството от 19 век чрез въвеждане на иновации (ОБЗОР)"}
{"url": "http://www.focus-news.net/news/2019/01/15/2612487/fofi-genimata-predsedatel-na-pasok-i-dvizhenie-za-promyana-za-nas-vie-ste-pravitelstvo-na-maltsinstvoto-ne-vi-vyarvame.html", "text": "„За нас, вие сте правителство на малцинството. Не ви вярваме“, заяви председателят на „Движение за промяна“ (КИНАЛ) Фофи Генимата по време на парламентарните дебати във вторник за вота на доверие към правителството на СИРИЗА, предава  гръцката държавна агенция АНА-МПА . \r\n„Няма лимит на унижението, трябваше да насрочите предсрочни избори. Не го правите, защото ви е страх от хората“, добави още лидерът на ПАСОК. \r\nГенимата посочи, че изтеглянето на Панос Каменос от правителството е „предварително планиран фарс“. \r\nЗалогът на изборите е по-голям от това как ще бъде разпределена властта, заключи лидерът на лявоцентристката коалиция „Движение за промяна“. Тя предвиди, че гръцкият народ ще направи КИНАЛ силна партия със своя вот и предупреди, че в противен случай, страната ще бъде хвърлена в проблеми и раздори. \r\nПревод и редакция:", "date": "2019.01.15", "title": "Фофи Генимата, председател на ПАСОК и „Движение за промяна“: За нас, вие сте правителство на малцинството, не ви вярваме"}
{"url": "http://www.focus-news.net/news/2019/01/15/2612501/tass-erdogan-shte-obsadi-s-putin-v-rusiya-satrudnichestvoto-v-svetlinata-na-izteglyaneto-na-sasht-ot-siriya.html", "text": "Президентът на Турция Реджеп Таийп Ердоган планира в хода на визитата си в Русия да обсъди с руския лидер Владимир Путин сътрудничеството между страните в светлината на изтеглянето на американската армия от Сирия, заяви във вторник официалният представител на турския държавен глава Ибрахим Калън на пресконференция в Анкара, предава  ТАСС . \r\n„В хода на еднодневната визита на 23 януари президентът Ердоган ще обсъди включително и ситуацията в Идлиб, и сътрудничеството с Русия в рамките на решението на САЩ да изтеглят войската си от Сирия“, заяви той. Позицията на Турция \r\nОсвен това Калън отбеляза, че в случай, че се създаде буферна зона в Северна Сирия, контролът над нея ще бъде осъществяван от Турция. „Зоната за сигурност по сирийската граница ще се намира под контрола на Турция“, обясни той. \r\nПредставителят на Ердоган съобщи, че американската делегация, оглавявана от помощника на президента на САЩ по национална сигурност Джон Болтън, „миналата седмица (в Анкара) предаде неофициален документ от пет точки, който потвърждава извеждането на войските на САЩ от Сирия“. \r\nСъщо така той напомни, че „целите на Турция в Идлиб остават непроменени“. „Нашата задача е да обезпечим сигурността на живота и имуществото на местното население“, подчерта Калън. \r\nПо-рано във вторник Ердоган, след преговорите с американския президент Доналд Тръмп, потвърди намерението на страната да създаде буферна зона в Северна Сирия. По думите на държавния глава, Анкара е готова да обезпечи сигурността на земята, а американската страна ще прави това във въздушното пространство. \r\nДискусията за създаване на зона за сигурност започна още през 2013 година заради кризата в Сирия. Тогава се разглеждаше вариант за създаване на безполетна зона и зона за сигурност на сирийска територия, където биха могли да се укриват бежанците. В Анкара се завръщат към тази идея практически ежегодно, но всеки път по редица причини тези планове не се реализираха. Срещата между Путин и Ердоган \r\nВъв вторник Ердоган съобщи пред журналистите намерението си да проведе среща с Путин на 23 януари. Той също така отбеляза, че „в дневния ред е тристранна среща с (президента на Иран Хасан) Роухани и Путин“. \r\nНа 10 януари външният министър на Турция Мевлют Чавушоглу заяви, че се планира в близките седмици да бъде проведена среща на върха между Турция, Иран и Русия за Сирия. Той отбеляза, че в най-скоро време трябва да се проведе и среща между президентите на Турция и Русия. \r\nКакто съобщи по-рано прессекретарят на руския президент Дмитрий Песков, визитата на Ердоган в Русия „се готви в най-близко време“, но „конкретна дата не е определена“. \r\nПревод и редакция:", "date": "2019.01.15", "title": "ТАСС: Ердоган ще обсъди с Путин в Русия сътрудничеството в светлината на изтеглянето на САЩ от Сирия"}
{"url": "http://www.focus-news.net/news/2019/01/15/2612507/kyustendil-ogranichen-e-dostapat-do-tri-otdalecheni-mahali-v-obshtina-nevestino.html", "text": "Кюстендил. Ограничен е достъпът до три отдалечени махали в община Невестино. Това каза пред  Радио „Фокус” – Кюстендил  Йордан Глогов, зам.-кмет на Община Невестино. По думите му става въпрос за три отдалечени махали в селата Раково, Ветрен и Страдалово. В тях живеят по един-двама души. „Пътищата до тях са трудни, с голям наклон и с много сняг. Не може да пробием, но няма бедстващи хора. Имаме връзка с тях постоянно. Имат ток и вода. Снабдени са с продукти от първа необходимост”, каза Йордан Глогов. По думите му преди началото на зимния сезон е издадена заповед, чрез която е осигурено всичко необходимо, включително и гориво, за хората в тези махали. \r\nВенцеслав ИЛЧЕВ", "date": "2019.01.15", "title": "Кюстендил: Ограничен е достъпът до три отдалечени махали в община Невестино"}
{"url": "http://www.focus-news.net/news/2019/01/15/2612509/kyustendil-zaradi-snega-e-ogranichen-dostapat-do-tri-otdalecheni-mahali-v-selata-rakovo-vetren-i-stradalovo-v-obshtina-nevestino.html", "text": "Ограничен е достъпът до три отдалечени махали в община Невестино. Това каза пред  Радио „Фокус” – Кюстендил  Йордан Глогов, зам.-кмет на Община Невестино. По думите му става въпрос за три отдалечени махали в селата Раково, Ветрен и Страдалово. В тях живеят по един-двама души. „Пътищата до тях са трудни, с голям наклон и с много сняг. Не може да пробием, но няма бедстващи хора. Имаме връзка с тях постоянно. Имат ток и вода. Снабдени са с продукти от първа необходимост”, каза Йордан Глогов. По думите му преди началото на зимния сезон е издадена заповед, чрез която е осигурено всичко необходимо, включително и гориво, за хората в тези махали. \r\nВенцеслав ИЛЧЕВ", "date": "2019.01.15", "title": "Кюстендил: Заради снега е ограничен достъпът до три отдалечени махали в селата Раково, Ветрен и Страдалово в община Невестино"}
{"url": "http://www.focus-news.net/news/2019/01/15/2612510/georgi-petrov-sastavitel-na-krastoslovitsi-mladite-hora-mogat-da-obogatyat-obshtata-si-kultura-chrez-reshavaneto-na-krastoslovitsi.html", "text": "Младите хора могат да обогатят общата си култура чрез решаването на кръстословици. Това каза в интервю за  Радио „Фокус“ – Варна  един от малкото съставители на кръстословици в България – Георги Петров. Според него енигматиката крие своите плюсове за младото поколение въпреки, че те вече могат да открият всякакъв тип информация в Интернет. „Последните ми наблюдения е, че хора в по-късна възраст обичат да решават кръстословици и то такива, които са на хартия в издание – вестник или списание. Докато младите, знаем, повечето боравят с телефоните или таблетите. Но интересът им към кръстословиците е по-малък, макар че в Интернет има електронни кръстословици, които могат да се попълват от екрана. Според мен могат да получат някакво обогатяване на общата си култура от кръстословиците“, каза Георги Петров. Всеки съставител спазва свои собствени правили, каза още той. „Съобразявам се решаващия да му бъде приятно, а и някаква информация да получи от тази кръстословица. В крайна сметка това е целта – не само едно механично писане, а човек да си обогати общата култура, или да си обогати само някаква част. Не е само загуба на времето. Трябва да има във всяка кръстословица елемент на обогатяване на знанията. Аз се придържам към този принцип. Определено винаги държа да бъде разнообразно, във всеки следващ брой нещо по-различно да има“, съобщи Георги Петров. \r\nБояна АТАНАСОВА", "date": "2019.01.15", "title": "Георги Петров, съставител на кръстословици: Младите хора могат да обогатят общата си култура чрез решаването на кръстословици"}
{"url": "http://www.focus-news.net/news/2019/01/15/2612512/blagoevgrad-futbolen-klub-septemvri-simitli-zapochna-podgotovkata-si-za-proletniya-dyal-na-parvenstvoto-s-26-futbolisti.html", "text": "Футболен клуб „Септември“ – Симитли започна подготовката си за пролетния дял на първенството с 26 футболисти. Това съобщиха за  Радио „Фокус“ – Пирин  от клуба. Селекционер на отбора е Спас Стоименов. През вчерашния ден отец Спас е отслужил ритуал и е благословил футболистите и спортно-техническия щаб на отбора.  За пролетния дял ръководството си е поставило нова цел – второ място за Септември (Симитли) в класирането. Отборът има 6 нови попълнения: защитникът Евгени Тунтев, Владимир Каптиев, Борислав Хазуров се завърна  от Вихрен (Сандански), Иван Иванов от Хебър (Пазарджик). Другите двама нови са защитникът от Перун (Кресна) Кузман Драчев и нападателят от Марек (Дупница) Иван Иванов. Евгений Карадаков днес също започна подготовка с отбора, като ще поддържа форма с футболистите на Стоименов по време на лагера, който ще се проведе на базата в Симитли. Юношата на Септември Алекс Тодоров, който е вратар също ще се подготвя с мъжкия отбор на клуба. Кметът на Симитли Апостол Апостолов е присъствал на първата тренировка на отбора като е пожелал на всички успех и много здраве, без картони и глупави ситуации през новия сезон.", "date": "2019.01.15", "title": "Благоевград: Футболен клуб „Септември“ – Симитли започна подготовката си за пролетния дял на първенството с 26 футболисти"}
{"url": "http://www.focus-news.net/news/2019/01/15/2612513/pazardzhik-inspektori-ot-odbh-sa-konfiskuvali-34400-kg-mlechni-produkti-i-632-kg-meso-i-mesni-produkti-prez-dekemvri-2018-g.html", "text": "Конфискувани са 34,400 кг млечни продукти и 632 кг месо и месни продукти без етикети и документи за произход през декември 2018 г. от отдел „Контрол на храните“ в ОДБХ-Пазарджик, съобщи за  Радио „Фокус“-Пазарджик  инж. Антоанета Копривщенова, експерт в ОДБХ-Пазарджик. Тя допълни, че са съставени  два броя актове за административни нарушения за храни  от животински произход, без етикетировка, маркировка и документи за произход. Проверките по жалби за храни от животински произход са 2 броя, като един е неоснователен, а за другия съответно е издаден акт за нарушение“, каза Копривщенова. \r\nРадослава МУРДЖЕВА", "date": "2019.01.15", "title": "Пазарджик: Инспектори от ОДБХ са конфискували 34,400 кг млечни продукти и 632 кг месо и месни продукти през декември 2018 г."}
{"url": "http://www.focus-news.net/news/2019/01/15/2612511/pp-abv-nastoyava-za-vot-na-nedoverie-kam-pravitelstvoto-obzor.html", "text": "АБВ настоява за вот на недоверие към правителството. Вариантите са два: свързани с цялостната политика на държавата и с решенията  по превъоръжаването на военновъздушните ни сили. Това съобщи ръководството на партията по време на пресконференция. „Ще представим на две от парламентарно представените сили „БСП за България“ и ДПС, които демонстрират опозиционност,  нашите обосновани предложения за вот на недоверие към кабинета. Първото е за цялостно творчество на правителството, заради провала му в редица сектори. Вторият вариант е свързан с модернизацията на Българската армия“, посочи лидерът на партията Румен Петков. Според него в доклада на военния министър за закупуването на нов боен самолет има достатъчно основания за искането на такъв вот, тъй като в документа се посочват поне пет несъответствия с изискванията на държавата за закупуване на такъв тип бойна техника. „Първо ние сме задали едни условия, с които изолираме две от най-големите световни компании за производство на изтребители. За да осигурим неучастието им в конкурса ни, вземаме решение в Народното събрание и днес правителството иска парламентът да преосмисли това си решение. Това е не просто национално предателство за момента, но и за в бъдеще. Защото 15 млн. лв. повече ще плащат нашите ВВС годишно, ако са въоръжени с F-16, в сравнение с друг тип самолети. За това много важно е г-н Каракачанов да излезе и да коментира всеки един от текстовете, които е подписал“, каза още той.  \r\nПо време на срещата зам.-председателят на АБВ Любомира Ганчева, представи по-подробно мотивите на партията за искания вот на недоверие за цялостна политика. „За 2018 година, третият управленски мандат на ГЕРБ бе белязан от непрестанни оценки за системни провали във всяка една сфера. Тези провали дават своя резултат - обществото става все по-бедно, а проблемите в държавата се умножават и засилват. В областта на демографската и социална политика ситуацията придобива все по-зловещи измерения, водещи до рекордно висока смъртност, ниска раждаемост и най-високите нива на бедност в ЕС“, посочи Ганчева. Тя обясни, че според ръководството на партията правителството води неефективна политика в сектор „Здравеопазване“, а по въпросите, свързани с външните ни отношения, действията са неадекватни. Любомира Ганчева изтъкна, че България присъства, но не участва в ЕС и НАТО.  \r\nОт партията посочиха още като мотиви за вот на недоверие още проблемите в Агенцията по вписванията, фалита на застрахователна компания „Олимпик“, чумата по свинете и дребните преживни животни, неяснотата по въпроса за енергийната независимост на страната.   \r\nСпоред председателя на АБВ-Младежи Пламена Заячка, българското правителство е изменило на националните интереси при оттеглянето на страната ни от процеса за името на Македония. Тя припомни, че България е първата страна, която признава независимостта на Република Македония, но през изминалите от тогава 27 години, не е изградена стратегия за развитие на отношенията на двете страни. По думите ѝ подобни действия не биха могли да защитят интересите на българите, които са се самоопределили като такива на територията на Северна Македония.   \r\nДаяна ДЮЛГЕРОВА", "date": "2019.01.15", "title": "ПП АБВ настоява за вот на недоверие към правителството (ОБЗОР)"}
{"url": "http://www.focus-news.net/news/2019/01/15/2612505/sitel-makedoniya-sasht-otkazaha-da-izdadat-viza-na-ramush-haradinay.html", "text": "Премиерът на Косово Рамуш Харадинай потвърди във вторник, че САЩ са отказали да му издадат виза, предава  скопският телевизионен канал „Сител“ . \r\nНа пресконференция в Прищина той заяви, че дори да получи покана, няма да отиде на Молитвената закуска във Вашингтон. \r\n„В атмосферата, създадена след увеличаването на митата върху сръбските стоки, този път няма да отида“, заяви Харадинай. \r\nПревод и редакция:", "date": "2019.01.15", "title": "„Сител“ (Македония): САЩ отказаха да издадат виза на Рамуш Харадинай"}
{"url": "http://www.focus-news.net/news/2019/01/15/2612515/sport-chelsi-e-gotov-da-prodade-eden-azar-za-112-miliona-evro.html", "text": "Челси е готов да продаде Еден Азар за 112 милиона евро, твърди британското издание Daily Telegraph. Основният претендент за подписа на белгиеца е Реал Мадрид и лондонския клуб е склонен да го пусне ако испанците платят фиксираната сума. От началото на сезона Азар е играл в 27 срещи за Челси, в които е отбелязал 12 гола и е дал 10 голови подавания. Според слуховете трансферът ще стане факт през лятото, каквото е и желанието на футболиста.", "date": "2019.01.15", "title": "Спорт: Челси е готов да продаде Еден Азар за 112 милиона евро"}
{"url": "http://www.focus-news.net/news/2019/01/15/2612517/prof-d-r-emil-kovachev-sbagal-varna-v-kraya-na-minalata-godina-startirahme-remont-na-sgradniya-fond-na-bolnitsata.html", "text": "В края на миналата година стартира ремонт на сградния фонд на АГ болницата във Варна. Това каза в интервю за  Радио „Фокус“ – Варна  проф. д-р Емил Ковачев, д.м.н, управител на СБАГАЛ „Проф. д-р. Д. Стаматов“ във Варна. „За мое огромно щастие изминалата година беше доста успешна за нашата болница. Аз съм изключително благодарен, че през годината станахме част от вълшебната емоция на много семействата да станат родители. Основният ни приоритет и през новата година е да се раждат повече живи, здрави и доносени бебета“, допълни проф. д-р Емил Ковачев. Той отбеляза, че през годината ще бъдат реализирани няколко програми за профилактика на женското здраве. „В края на миналата година стартирахме и ремонт на сградния фонд на болницата, за да може нашите пациентки да се чувстват по-комфортно при престоя си при нас, и се закупи специализирана акушеро-гинекологична апаратура“, добави проф. д-р Емил Ковачев. \r\nМарияна ВАЛЕНТИНОВА", "date": "2019.01.15", "title": "Проф. д-р Емил Ковачев, СБАГАЛ – Варна: В края на миналата година стартирахме ремонт на сградния фонд на болницата"}
{"url": "http://www.focus-news.net/news/2019/01/15/2612516/100-godini-sled-smartta-na-otto-bieligk-beshe-otkrit-negov-byust-pametnik-v-dvora-na-umbalsm-n-i-pirogov-obzor.html", "text": "100 години след смъртта на Отто Биелигк беше открит негов бюст-паметник в двора на УМБАЛСМ „Н. И. Пирогов“. На тържествената церемония присъстваха бившият премиер Н. В. Симеон Сакскобургготски, председателят на Българския Червен кръст Христо Григоров и  изпълнителният директор на УМБАЛСМ „Н. И. Пирогов“ проф. Асен Балтов. \r\nС обединени  усилия Българският червен кръст и УМБАЛСМ „Н. И. Пирогов“ успяха да възстановят паметника на Отто Биелигк, който е сред най-големите дарители на Българския червен кръст. Биелигк е един от основателите на застрахователното дело в България. Той пристига в страната около 1882 г. и става инициатор за създаване на застрахователно д-во „Балкан“, чийто председател е дълги години. Прекарал най-ползотворните години от живота си в България и приел страната за своя втора родина. Особено силно впечатлен е от високохуманната дейност на БЧК през Първата световна война и в знак на почит към това дело той предоставя огромното си състояние на дружеството. Той прави писмено завещание, с което дарява на БЧК недвижим имот в София и дворно. Волята на дарителя е с доходите от имота  да се построи при болница „Червен кръст“ нов павилион за безплатно лечение на бедни болни, който да носи неговото име. Биелигк желаеда бъде погребан в двора на болница „Червен кръст“, а над гроба му да бъде издигнат паметник с неговия бюст. За целта той оставя една отделна сума от 25 хил. лв. Ръководството на БЧК приема дарението и изразява своята дълбока признателност към щедрия благодетел. Половин година по-късно О. Биелигк умира и е тържествено погребан според своето желание, а по-късно БЧК издига и бронзов бюст над гроба му. След 9 септември 1944 г.  паметникът на Отто Биелигк е премахнат. \r\n100 години след смъртта на благодетеля беше открит негов паметник в двора на УМБАЛСМ „Н. И. Пирогов“. По време на церемонията изпълнителният директор на лечебното заведение проф. Асен Балтов заяви, че за УМБАЛСМ „Н. И. Пирогов“ откриването на този паметник е възстановяване на една справедливост, която в продължение на 73 години не е била направена. „Това е било неговото желание и неговите кости са тук под бюста още от 1918 г. на 29 юни“, каза той.  \r\nПредседателят на Българския Червен кръст Христо Григоров отбеляза, че Отто Биелигк е доказал, че човек трябва да има едно голямо сърце и да подава ръка на хората в нужда. Той поясни, че на мястото на бюста на Пирогов е открит възстановеният паметник на Отто Биелигк, но съвсем скоро ще бъде открит и нов паметник на Николай Иванович Пирогов.  \r\nН. В. Симеон Сакскобургготски отбеляза, че за него и за семейството му Българския червен кръст е от изключителна важност. „Още от времето, когато майка ми е помагала и е била толкова дейна за Български червен кръст, аз съм слушал още като дете за моменти, в които тя е участвала и е посещавала болница „Пирогов“. Това са причините от миналото, но важното е да гледаме напред и винаги да сме по-добри“, подчерта Сакскобургготски. Той добави,че днешният ден е пример за доброто и призова повече хора да подкрепят дарението на органи, защото могат да допринесат и да помогнат на другите в нужда.  \r\nИрина ИВАНОВА", "date": "2019.01.15", "title": "100 години след смъртта на Отто Биелигк беше открит негов бюст-паметник в двора на УМБАЛСМ „Н. И. Пирогов“ (ОБЗОР)"}
{"url": "http://www.focus-news.net/news/2019/01/15/2612508/bsp-signalizira-ek-za-kontsesiyata-na-letishte-sofiya-i-prizovava-premiera-borisov-za-nezabavno-spirane-na-protsedurata-do-proiznasyaneto-po-signala-obzor.html", "text": "БСП сигнализира ЕК за концесията на летище „София“. Заявката за това бе направена още при откриването на новата парламентарна сесия от лидера на БСП Корнелия Нинова. В своята декларация за новия политически сезон тя посочи: „Тече с пълна сила процедурата за концесия на летище „София“. Никакви аргументи за национална сигурност, за отговорност към националните ресурси не бяха чути“, каза Нинова.  Лидерът на БСП заяви, че концесията заминава  в ЕК, тъй като правителството на Бойко Борисов нарушава европейски правила. \r\nНа редовната пресконференция на БСП във вторник темата бе продължена.  Заместник-председателят на ПГ на „БСП за България“ Георги Свиленски  заяви, че сигналът вече е изготвен и БСП ще чака ЕК да се произнесе по него.  Той призова премиера Борисов за незабавно спиране на процедурата до произнасянето по сигнала. Свиленски обясни, че мотивите на сигнала са 28 страници, като първият аргумент против концесията е, че се предоставя  държавна помощ на бъдещия концесионер. „С тази концесия според нас народните представители, експертите, юристите се нарушава правото на ЕС“, каза Свиленски. Сред аргументите за сигнала Свиленски изброи, че в радиус от 100 км от летището никой друг концесионер няма право да изгражда летище, както и фактът, че държавата е задължена да изгражда, поддържа допълнителни пътища и подходи за нейна сметка.  \r\nСвиленски обърна внимание и на отчуждаването на терени, които към момента не са в обхвата на концесията. По думите му, ако концесионерът реши, че има нужда от тях, това ще се извършва от държавата за сметка на концесионера, като разходите по тези отчуждавания ще се приспадат от инвестицията, която му е заложена в договора. „Поисканото от БСП спиране на процедурата за концесиониране на летище София не е предвидено в Закона за концесиите и няма правно основание“, заяви министър Росен Желязков в отговор на БСП. Министърът разясни, че концедент по процедурата е министърът на транспорта, информационните технологии и съобщенията, а не държавата. Той уточни, че единственото което е предвидено, в периода от откриването на процедурата до определянето на концесионера е или прекратяването ѝ, или нейното удължаване. Министър Росен Желязков добави, че до момента процедурата е удължавана 3 пъти, като законовите основанията за това са две – отстраняване на несъответствия в документацията или необходимост от допълнителни разяснения. Към настоящия момент е предвидено да се приемат заявления от кандидатите до 5 февруари 2019 г. „Това, за което колегите от БСП настояват, Европейската комисия да провери концесионния договор за наличие на държавна помощ, е заложено в документацията, но на по-късен етап когато има определен концесионер, който печели процедурата и преди влизане на договора в сила. Това се прави с цел комисията да се запознае с конкретните условия на офертите и избора на концесионер, така че ЕК да има основание да се произнесе по конкретни параметри, които са предложени по сделката, а не параметри по проект“, каза още министър Желязков. По думите му, чак след като излезе нотификацията на ЕК, тогава може да бъде подписан договор с избрания концесионер. \r\nОтносно твърдението за забраната за развитие на друго летище в радиус от 100 км от летище София, министърът обясни, че в процедурата е заложен ангажимент на държавата да не изгражда или предоставя на концесия друго държавно летище. Това не означава, че е заложено ограничение за изграждането на летища с частни инвестиции. Като пример министърът посочи, че в момента ГД „Гражданска въздухоплавателна администрация“ разглежда проект на инвестиционен план за изграждане на частно летище в рамките на София и ако генералният план отговаря на изискванията на закона, тази инициатива ще бъде одобрена и ще стартира изграждането. По отношение на темата за отчуждаването на терени извън концесионната площ на летището, министър Росен Желязков обясни, че ако в периода на експлоатация се установи по голяма нужда от нови територии за летището, предвид изграждането на нови писти и съоръжения, е предвидено държавата да съдейства за отчуждаването на терени и приобщаването им към концесионната площ, но без да заплаща за тях. Той беше категоричен, че държавата няма да изгражда пътища, както се твърди, а ще съдейства при необходимост административно. Агенция „Фокус“  припомня: Концесията на летище „София“ бе обявена от предишния кабинет на Борисов при министър Ивайло Московски. След като  президентът Румен Радев назначи служебно правителство с премиер Огнян Герджиков, то отмени концесията през 2017 г. С формирането на кабинет „Борисов“3 концесията бе рестартирана през юли 2018 г.  \r\nКонцесията е за срок от 35 години с възможност за удължаване. Бъдещият концесионер трябва да изгради нов трети терминал на летището, да разшири втория и евентуално да построи нова писта за срока на концесията. Трябва да бъдат инвестирани най-малко 1.17 млрд. лв. (600 млн. евро). Авансовото концесионно плащане е минимум 550 млн. лв. без ДДС, а годишното концесионно възнаграждение е не по-малко от 15 милиона лева без ДДС или 10% от общия размер на общите приходи от всички дейности за текущата година. \r\nСрокът за подаване на оферти бе удължаван четири пъти. Първоначалният срок беше до 22 октомври 2018 г. След смяната на транспортния министър срокът беше преместен до 22 ноември 2018 г., а впоследствие до 29 януари 2019 г. и накрая – до 5 февруари 2019 г. През лятото от БСП поискаха прекратяване на концесията на Летище „София“, но предложението на опозицията бе отхвърлено от парламента. БСП се обяви против процедурата с мотив, че това е риск за националната сигурност.  \r\nДеница КИТАНОВА", "date": "2019.01.15", "title": "БСП сигнализира ЕК за концесията на летище „София“ и призовава премиера Борисов за незабавно спиране на процедурата до произнасянето по сигнала (ОБЗОР)"}
{"url": "http://www.focus-news.net/news/2019/01/15/2612506/afp-tereza-mey-kaza-na-deputatite-che-imat-dalg-da-glasuvat-za-neyniya-brekzit.html", "text": "Британският премиер Тереза Мей във вторник призова депутатите да гласуват „за“ сделката за Брекзит, която тя договори с Брюксел, като им каза, че имат дълг да изпълнят волята на гражданите, изразена на референдума през 2016 година, предава  AFP . \r\n„Вярвам, че имаме дълг да изпълним демократичното решение на британците“, заяви министър-председателят, като предупреди народните представители, че ЕС няма да предложи „алтернативна сделка“. \r\nПревод и редакция:", "date": "2019.01.15", "title": "AFP: Тереза Мей каза на депутатите, че имат дълг да гласуват за нейния Брекзит"}
{"url": "http://www.focus-news.net/news/2019/01/15/2612514/pes-tragva-na-evropeyskite-izbori-s-ambitsiyata-za-fundamentalna-promyana-na-evropa-obzor.html", "text": "„За да бъде Европа това за което си мечтаем, трябва да бъде дълбоко, фундаментално променена - с тази амбиция тръгваме за европейските избори“, заяви лидерът на ПЕС Сергей Станишев. Платформата на ПЕС ще се основава на три класически фундаментални ценности на левицата - свобода, равенство и братство. Според Станишев има нужда в политиката да се завърне битката на идеи, защото в обществата има реидологизация. Той определи изминалата 2018 като година на протести. „Търпението на хората от много социални сектори, в България и Европа, е на изчерпване. Който не го разбере, ще допусне фундаментална грешка“, коментира лидерът на ПЕС и обърна внимание, че основното предизвикателство за левицата е да бъде носител на промяната в Европа. На предстоящите европейски избори ПЕС ще търси формиране на широк лявоцентристки алианс. Сергей Станишев уточни, че опонентите им, и в България, и в ЕС, са класическата трайна десница и крайната десница. Той не изключи възможността у нас да има предсрочни избори, ако управляващите продължат да създават скандали с този темп. Лидерът на ПЕС обяви, че БСП има всички възможности и шансове да се представи добре и да спечели европейските избори. Той посочи обаче, че левицата се мобилизира трудно за тези избори, за разлика от ГЕРБ, които са много добре смазана машина за избори. „ГЕРБ е в отстъпление - БСП има реални възможности да надскочи електората си на местните избори“, заяви Сергей Станишев. За шансовете на БСП да спечели местния вот в София, той посочи: „В София има умора от сегашното управление и реални проблеми. Ако БСП намери подходяща кандидатура, може да се постигне успех“. Лидерът на ПЕС отговори отрицателно на въпроса чувства ли се изолиран в БСП. „Толкова години не съм лидер, а отношението от хората, с които съм работил, е много позитивно. Говорим си като приятели, като другари“, заяви той. Сергей Станишев не коментира листата на БСП за европейските избори. „Оставете партията ни да си извърви своя път. Тя е мъдра и опитна“, каза той.  \r\nБиляна ИВАНОВА", "date": "2019.01.15", "title": "ПЕС тръгва на европейските избори с амбицията за фундаментална промяна на Европа (ОБЗОР)"}
{"url": "http://www.focus-news.net/news/2019/01/15/2612534/sky-news-leybaristite-ne-izklyuchvat-vtori-vot-na-nedoverie-ako-parviyat-ne-uspee.html", "text": "Говорител на лейбъристите заяви, че ако вотът на недоверие срещу Тереза Мей в сряда не успее, партията ще помисли за втори опит. \r\nЛейбъристите в момента не търсят удължаване на член 50, но може и да го направят в бъдеще. \r\nГласуването днес показа, че правителството е загубило доверието на Камарата по главния проблем, пред който се изправи страната, заяви говорителят. \r\nЛейбъристите вярват, че няма бъдеще за споразумението на правителството и повече разговори няма да поправят това. Партията ще е стреми към сделка, която ще обедини разделена Великобритания, съобразявайки се с гласуването от 2016 г. \r\nГоворителят добави, че не е имало контакт между Джеръми Корбин и Тереза Мей от срещата му с премиера в началото на декември. Превод и редакция : Калоян Пенков", "date": "2019.01.15", "title": "Sky News: Лейбъристите не изключват втори вот на недоверие, ако първият не успее"}
{"url": "http://www.focus-news.net/news/2019/01/15/2612533/afp-ostanalite-27-chlena-na-evropeyskiya-sayuz-shte-ostanat-obedineni.html", "text": "Държавите-членки на Европейския съюз ще останат обединени в позицията си по Брекзит, заяви говорител на председателя Доналд Туск, след като британските депутати отхвърлиха договореното споразумение за излизане от блока. \r\n„Съжаляваме за резултата от гласуването и призоваваме правителството на Обединеното кралство да изясни своите намерения по отношение на следващите си стъпки възможно най-скоро“, каза говорителят и добави: „27-те члена на ЕС ще останат обединени ... и ще се стремят да бъдат намалени щетите, причинени от Брекзит“. Превод и редакция : Калоян Пенков", "date": "2019.01.15", "title": "AFP: Останалите 27 члена на Европейския съюз „ще останат обединени“"}
{"url": "http://www.focus-news.net/news/2019/01/15/2612535/afp-othvarlyaneto-na-sporazumenieto-za-brekzit-e-gorchiv-den-za-evropa.html", "text": "Германският финансов министър Олаф Шолц заяви,че отхвърлянето на споразумението на Тереза Мей за Брекзит в британския парламент е „горчив ден за Европа“. \r\n„Това е горчив ден за Европа. Ние сме добре подготвени, но твърд Брекзит ще бъде най-малко желан избор за ЕС и Великобритания“, съобщи той.   Превод и редакция : Калоян Пенков", "date": "2019.01.15", "title": "AFP: Отхвърлянето на споразумението за Брекзит е „горчив ден за Европа“"}
{"url": "http://www.focus-news.net/news/2019/01/15/2612536/sky-news-boris-dzhonsan-problemat-ne-e-tereza-mey.html", "text": "„Човекът не е проблема“, заяви Борис Джонсън, който даде своята подкрепа за Тереза Мей, въпреки голямото поражение за сделката й в Камарата на общините. Превод и редакция : Калоян Пенков", "date": "2019.01.15", "title": "Sky News: Борис Джонсън: Проблемът не е Тереза Мей"}
{"url": "http://www.focus-news.net/news/2019/01/15/2612537/afp-irlandiya-zayavi-che-shte-uskori-podgotovkata-za-brekzit-bez-sporazumenie.html", "text": "Ирландското правителство заяви, че ще ускори подготовката за Брекзит без сделка, след като британските депутати гласуваха да отхвърлят споразумението на Тереза Мей за Брекзит. \r\n„За съжаление, резултатът от тази вечер увеличава риска от хаотичен Брекзит. Следователно правителството ще продължи ускоряването на подготовката за подобен резултат“, се казва в изявлението от Дъблин.  Превод и редакция : Калоян Пенков", "date": "2019.01.15", "title": "AFP: Ирландия заяви, че ще ускори подготовката за Брекзит без споразумение"}
{"url": "http://www.focus-news.net/news/2019/01/15/2612538/sky-news-pregovorite-za-brekzit-da-se-podnovyat-barzo-sled-kato-premine-vota-na-doverie.html", "text": "Говорител на „Даунинг стрийт“ 10 заяви, че се надяват на подновят разговорите с други депутати „колкото е възможно по-бързо“ веднага щом премине вотът на доверие. \r\n„Искаме да разберем какво е нужно за да осигурим подкрепата на парламента“, заяви говорителят. \r\n„Искаме да напуснем със споразумение и да работим с останалите, които също го искат“. \r\nТой отказа да каже дали Джеръми Корбин ще бъде включен. \r\n„Нека не коментираме разговорите, преди те да се случат. Ще се стремим да ангажираме широк кръг хора, които вярваме, че споделят нашите цели“.   Превод и редакция : Калоян Пенков", "date": "2019.01.15", "title": "Sky News: Преговорите за Брекзит да се подновят „бързо“, след като премине вота на доверие"}
