{"url": "http://www.focus-news.net/news/2018/09/24/2570760/donald-tramp-oon-ne-e-tolkova-bezsmislena-kolkoto-beshe.html", "text": "Президентът на САЩ Доналд Тръмп в понеделник отбеляза приноса на ООН в борбата със зависимостта от наркотиците по света, правейки обрат от миналите си коментари за световната организация, за която казваше, че не може да реализира потенциала си, пише  вестник Washington Examiner . \r\nТръмп похвали генералния секретар на ООН Антониу Гутериш в понеделник и изтъкна приноса му за положителния завой, който е направила организацията, коментира изданието. \r\n„Като наш специален гост, той стана голям приятел и върши невероятна работа в  много, много сложна ситуация, но и прекрасна ситуация“, заяви американският президент. „Винаги съм казвал, че ООН има огромен потенциал и този потенциал започна да се реализира, бавно, но започна“. \r\nWashington Examiner припомня, че през 2017 година американският лидер отбеляза „огромния потенциал“ на световната организация да решава глобалните проблеми, но посочи, че тя „не може да реализира потенциала си“. Тръмп беше по-критичен към ООН преди да стане президент, когато се отзоваваше за нея като „клуб, където хората да си говорят и да си прекарват добре“. \r\nДържавният глава на САЩ се изказа за нуждата да се намалят разпространението и търсенето на наркотиците, които убиват много хора по света. \r\n„Чумата на наркозависимостта продължава да отнема много животи в САЩ и другите страни по света“, подчерта той. „Днес, ние се ангажираме да се борим срещу тази епидемия заедно“. \r\n„Целите са ясни: Да намалим употребата на дрога, да отрежем доставките на нелегалните наркотици, да разширим лечението и да засилим международното сътрудничество“, посочи Тръмп. „Ако направим тези стъпки заедно, можем да спасим животите на безброй хора по всички краища на света“. \r\nПревод и редакция:", "date": "2018.09.24", "title": "Доналд Тръмп: ООН не е толкова безсмислена, колкото беше"}
{"url": "http://www.focus-news.net/news/2018/09/24/2570756/plovdiv-gradat-se-predstavya-na-nay-golyamoto-turistichesko-izlozhenie-vav-frantsiya.html", "text": "От 25 до 28 септември 2018 г. Община Пловдив се представя на най-голямото туристическо изложение във Франция IFTM Top Resa в Париж – за професионалисти, което тази година отбелязва своята 40-годишна история. Това съобщиха за  Радио „Фокус“- Пловдив  от  Общината . На информационния деск на Пловдив, част от информационния щанд от 42 кв. м на Министерството на туризма на България ще присъстват най-новите рекламни материали и сувенири за Пловдив, изработени от Общински институт “Старинен Пловдив” и Общинска фондация “Пловдив 2019”. Акцентът в представянето ще бъде “Пловдив – Европейска столица на културата 2019”, но паралелно с богатия артистичен потенциал и културна програма на Пловдив ще бъдат поставени на фокус и предимствата на града като предпочитана туристическа дестинация на международно ниво в следните няколко аспекта: древен и вечен, изпълнен с история; романтичен, изпълнен с атмосфера; енергичен и пулсиращ, изпълнен с живот; дестинация за всеки вкус и всички сетива и др. В тази връзка за целите на изложението бе изработен специален мини-каталог на френски език. През 2018 г. французите продължават да бъдат на второ място след испанците сред чуждестранните туристи в Пловдив, според статистиката на посещаемостта в туристическите информационни центрове за изминалата година. \r\nПрез 2017 г. в силния туристически период юли – септември в туристическите информационни центрове в града бяха регистрирани 2 826 френски туристи. Гостите от Франция проявяват подчертан интерес към Пловдив – вълнуват ги местните забележителности, културно-историческото наследство, етнографските традиции и типичните продукти на гурме и винения туризъм. Според данни на НСИ през 2017 г. в града са реализирани 11 895 бр. нощувки от Франция, като общо за областта техният брой е 389 542. Водена от тази статистика, през настоящата 2018 г. Община Пловдив реализира реклама за двугодишен период (2018 г. – 2019 г.) в Le Petit Futé – едно от водещите туристически издания във Франция и френскоговорящите страни с над 41-годишна история (от 1976 г.), което издава пътеводители за над 700 дестинации. Рекламата в Le Petit Futé обхвана 4 основни комуникационни канала: книжен пътеводител, дигитален гид, специализирано списание (което ще се разпространява безплатно на IFTM Top Resa) и онлайн платформата www.petitfute.com. Експертите от отдел “Маркетинг и реклама” към ОИ “Старинен Пловдив”, които представят Община Пловдив на изложението, получиха специална покана за финала на 6-тото издание на състезанието Travel Agents Cup, което се провежда в рамките на IFTM 2018 Top Resa и на което България тази година е спонсор. Състезанието се радва на отлична посещаемост от страна на най-популярните туроператори и събира на едно място едни от най-големите турагенти и мениджъри на туристически агенции във Франция, сред които на 27 септември в зала Алианц Травъл Арена-Париж ще бъде представена 10-та Международна среща на туроператорите, която ще се проведе в Пловдив в периода 21-23 ноември 2018г. През 2017 г. общо 32 480 професионалисти в туризма и туристическата индустрия са посетили IFTM Top Resa MAP Pro. Ръстът от 5% спрямо 2016 г. ясно подчертава значението на форума като водещо събитие и барометър в туристическата индустрия.", "date": "2018.09.24", "title": "Пловдив:  Градът се представя на най-голямото туристическо изложение във Франция"}
{"url": "http://www.focus-news.net/news/2018/09/24/2570758/tsvetan-tsvetanov-osnovnata-tsel-na-savmestnata-grupa-za-parlamentaren-kontrol-na-evropol-e-da-doprinese-za-otchetnostta-i-legitimnostta-na-agentsiyata.html", "text": "Основната цел на Съвместната група за парламентарен контрол на Европол (СГПК) е да допринесе за отчетността и легитимността на Агенцията предвид директното отражение на работата й върху сигурността и ежедневието на европейските граждани. Това съобщиха от пресцентъра на  партията . Важно е работата на СГПК да не представлява потенциална пречка в работата на Агенцията, а тъкмо обратното – да повиши ефективността й. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на представянето на доклада си от участието си в 107-мото заседание на Управителния съвет на Европол на 4 май 2018 г., в което той участва в качеството си на съпредседател на СГПК. Цветанов представи доклада си в рамките на заседанието на Съвместната група за парламентарен контрол на Европол в Брюксел. „По отношение на точките от дневния ред, по които следва да има участие на представителя на СГПК в срещите на Управителния съвет, отбелязах, че очакването на съпредседателите е то да отразява тематични обхват на чл. 51 от Регламента за Европол, разбира се, спазвайки изискванията за необходимото ниво на конфиденциалност“, отчете Цветанов. Той отбеляза, че тогава е предложил в бъдеще да бъде проведен обмен на мнения между съпредседателите на СГПК и председателя на Управителния съвет на Европол с цел да се изясни в детайли обхватът и точките от дневния ред на Управителния съвет, по които представителят на СГПК следва да присъства.Председателят на Комисията по вътрешна сигурност и обществен ред посочи, че по време на УС на Европол е обърнал внимание на факта, че предвид конкретните календари на СГПК и на Управителния съвет на Европол, е необходимо да бъде установена обща работна програма.„По отношение на въпросите на конфиденциалноста, приканих Секретариата на Управителния съвет да постигне съгласие със Секретариата на СГПК относно статута на някои от документите, предоставени от Управителния съвет за срещата на СГПК“, каза още Цветанов. Той информира своите колеги за позицията, която е заел през май на заседанието на УС на Европол, че срещите на СГПК предоставят прекрасна възможност за тематични дискусии по редица политически аспекти, свързани с работата на Европол, включително по отношение на външната стратегия и партньори на организацията. „Като добър пример в тази насока дадох дискусията на последното заседание на СГПК в София за Западните Балкани и начините за ефективното им интегриране в архитектурата на сигурност на ЕС“, отчете председателят на ПГ на ГЕРБ.", "date": "2018.09.24", "title": "Цветан Цветанов: Основната цел на Съвместната група за парламентарен контрол на Европол е да допринесе за отчетността и легитимността на Агенцията"}
{"url": "http://www.focus-news.net/news/2018/09/24/2570755/nikola-dimitrov-nezavisimo-ot-izbiratelnata-aktivnost-dogovora-vliza-v-parlamenta-nyama-da-se-pravyat-promeni-v-preambyula-na-konstitutsiyata-a-samo-na-chetiri-chlena.html", "text": "Независимо каква ще е избирателната активност на референдума, договорът с Гърция ще отиде в парламента, заяви министърът на външните работи на Македония Никола Димитров като уточни, че най-важното е мнозинството от избирателите да са гласували „за“ промяна на името, предава  скопският телевизионен канал „Сител“ . \r\nОсвен това Димитров съобщи, че конституционните промени все още не са написани и че те ще бъдат формулирани от народното събрание. Той посочи, че ще бъдат внесени изменения в 4 члена от Основния закон: \r\nКъм името на Македония ще бъде добавен географски показател, а ще има и допълнение, с което ще се осигури твърда гаранция за непроменливостта на границите. \r\nПремахва се термина малцинство и се заменя с диаспора, но преамбюла на Конституцията в частта за АСНОМ и Крушевската република няма да бъде променян. \r\nЗа да се приемат промените са нужни гласовете на две трети от депутатите (80). \r\nДимитров още веднъж повтори, че въпреки промяната на името, идентичността и езика остават македонски. Гражданството, посочи той, е македонско (гражданин на Република Северна Македония. \r\nПревод и редакция:", "date": "2018.09.24", "title": "Никола Димитров: Независимо от избирателната активност, договора влиза в парламента, няма да се правят промени в преамбюла на Конституцията, а само на четири члена"}
{"url": "http://www.focus-news.net/news/2018/09/24/2570762/varna-166-proverki-sa-izvarshili-zdravnite-inspektori-prez-poslednata-sedmitsa-vav-vrazka-sas-zabranata-za-tyutyunopushene-v-zakriti-obshtestveni-mesta.html", "text": "166 проверки са извършили здравните инспектори през последната седмица във връзка със забраната за тютюнопушене в закрити обществени места. 195 инспекции са извършили служители, осъществяващи държавен здравен контрол във Варна през последната седмица. Това съобщиха за  Радио „Фокус“ – Варна  от  Регионалната здравна инспекция във Варна.  Издадено е едно предписание на обект с обществено предназначение за хигиенни и противоепидемични мерки. В периода от 14 до 20 септември във връзка със забраната за продажба на алкохолни напитки на лица под 18 години служители при здравната инспекция са извършили  8 проверки, като не са констатирани нарушения. 166 са извършените проверки във връзка със забраната за тютюнопушене в закрити обществени места, включително обществения транспорт, закритите работни помещения и на някои открити обществени места. Няма констатирани нарушения, допълниха от инспекцията. На 14 септември след 22.00 часа е била проведена съвместна проверка с представители на ОД на МВР-Варна, НАП и Инспекция по труда в три заведения за обществено хранене и развлечение във Варна във връзка със спазване забраната за тютюнопушене, наличие на лични здравни книжки на персонала и спазване изискванията по Закона за защита от шума в околната среда. При проверките не са констатирани нарушения, посочиха от инспекцията. \r\nМарияна ВАЛЕНТИНОВА", "date": "2018.09.24", "title": "Варна: 166 проверки са извършили здравните инспектори през последната седмица във връзка със забраната за тютюнопушене в закрити обществени места"}
{"url": "http://www.focus-news.net/news/2018/09/24/2570757/premierat-boyko-borisov-protiv-sam-legalizatsiya-na-kakvato-i-da-e-droga-za-smartno-nakazanie-za-narkotitsi-v-evropa-ne-mozhe-da-se-govori.html", "text": "Против съм легализация на каквато и да е дрога, за смъртно наказание за наркотици в Европа не може да се говори. Това каза пред журналисти в Ню Йорк премиерът Бойко Борисов, предаде репортер на  Агенция „Фокус“ . \r\n„Форумът за наркотиците на ООН цели този бич да бъде изкоренен. Ние сме съпредседатели на форума, ако си спомняте при нас имаше операция „Лунна светлина\" и много други, ако си спомняте бяха най-добрите провеждани в света от българските специални служби  с Агенцията за борба с наркотиците на САЩ ДЕА.  Не случайно сме съпредседатели. Ние сме сред най-добрите партньори не само на САЩ, но и на останалите колеги\", коментира премиерът.  \r\nОтносно смъртно наказание за наркотици в Европа, Борисов заяви, че за такова не може да се говори. „Аз съм против легализация на каквато и да е дрога. По-твърда от сега България не може и да бъде“, каза той. По думите му страната ни е рекордьор по задържани синтетични наркотици, тонове хероин и хашиш. „Ожънахме над 30-40 тона маса канабис. БЪлгария и службите й са ценени много. Неслучайно и в борбата срещу контрабандата на цигари, наркотици и трафик на хора сме на първите места по задържани. В САЩ, когато идвам, в лицето и на Сикрет сървиз, ФБР и ДЕА срещам само приятели“, заяви Бойко Борисов.  \r\nОтносно смъртните наказания според Борисов доживотни присъди или 20-30 годишни присъди, каквито в България се дават, са предостатъчни. \r\nВъв връзка с това каква новина се очаква от форума и това, че президентът Румен Радев е изразил желание да присъства на него, Борисов заяви: „Аз не знам каква новина се очаква да се случи тук. Далеч съм от мисълта да се конкурирам с когото и да било. Президентът Радев беше на срещата на върха на НАТО, догодина пак той ще бъде, така че не виждам ни най-малко какво има да се коментира тази тема\".", "date": "2018.09.24", "title": "Премиерът Бойко Борисов: Против съм легализация на каквато и да е дрога, за смъртно наказание за наркотици в Европа не може да се говори"}
{"url": "http://www.focus-news.net/news/2018/09/24/2570782/tass-hasan-rouhani-zayavi-che-iran-shte-zapazi-prisastvieto-si-v-siriya-do-palniya-razgrom-na-teroristite-v-neya.html", "text": "Иран възнамерява да запази своето присъствие в Сирия докато терористичните групировки, опериращи на територията на тази арабска страна, не бъдат напълно разгромени, заяви иранският президент Хасан Роухани в интервю за американския телевизионен канал „NBC“, което беше публикувано в понеделник, предава  ТАСС . \r\n„Нашето присъствие в Сирия е само и единствено по волята на сирийското правителство“, отбеляза Роухани. „Когато терористите в Сирия бъдат победени и тероризмът прекрати своето съществуване там, а сирийското правителство повече не се нуждае от нас, тогава нашето присъствие в Сирия ще бъде лишено от смисъл и цел“, добави още той. \r\nКакто отбелязва телевизионния канал, президентът на Иран, в хода на интервюто, е посочил че според него, ситуацията в Сирия се променя в позитивна посока, докато контролираните от сирийските власти войски удържат победи над противниковите им сили.  Йонислав Дочев", "date": "2018.09.24", "title": "ТАСС: Хасан Роухани заяви, че Иран ще запази присъствието си в Сирия до пълния разгром на терористите в нея"}
{"url": "http://www.focus-news.net/news/2018/09/24/2570766/veliko-tarnovo-s-lektsii-prezentatsii-i-mnogo-igri-shte-bade-otbelyazana-noshtta-na-prilepite.html", "text": "С лекции, презентации и много игри във Велико Търново ще бъде отбелязана Нощта на прилепите. Мероприятията се организират от  Спелеоклуб „Дервент“, Ученически спелеоклуб „Проф. Рафаил Попов“ и Гимназия по туризъм „Д-р Васил Берон“. Програмата за Нощта на прилепите започва на 10-ти октомври, от 17.30 часа в ПГ по туризъм „Д-р Васил Берон“. Това съобщиха за  Радио „Фокус“ – Велико Търново   от   учебното заведение . Заниманията включват изработване на рисунки, маски на прилеп и прилепни сладки. Ще бъдат представени и презентации за прилепите в България и по света и ще се проведе разговор на тема „Нашите тихи съседи“. На финала всеки участващ ще има възможност да „полети като прилеп“ по алпийски тролей. Предвидени са занимания и в село Мусина на 13-ти октомври, от 10.30 часа. Мероприятието ще се проведе пред Мусинската пещера. В честването на Нощта на прилепите ще участват над 15 организации, институции и граждански групи от цялата страна. Предвидени са презентации, конкурси за детска рисунка, прилепна гимнастика, „прилепни игри“, различни ателиета и томболи, арт работилници, изложби, рисуване, конкурси и викторини, презентации и филми, които ще провокират интереса към тайнствения живот на прилепите. Инициативата за честване на събитието е на Секретариата на EUROBATS – Споразумението за опазване на европейските видове прилепи. Отбелязана за първи път през 1990 година във Франция и Полша, днес Европейската нощ на прилепите се организира в повече от 30 държави, сред които и България. През 2012 година, за първи път към събитието се присъединиха и САЩ, Филипините, Азербайджан, Израел, Тунис, Украйна и Ливан. С това Нощта на прилепите се превръща в международна проява, надхвърляща мащабите на „Стария континент“, която цели да запознае повече хорa с уникалния начин на живот и голямата значимост на едни от най-интересните животни на планетата – прилепите. \r\nНадежда КРЪСТЕВА", "date": "2018.09.24", "title": "Велико Търново: С лекции, презентации и много игри ще бъде отбелязана Нощта на прилепите"}
{"url": "http://www.focus-news.net/news/2018/09/24/2570761/intenziven-trafik-v-posledniya-pochiven-den-obzor.html", "text": "Интензивен бе трафикът по основните пътищата у нас в последния от поредицата почивни дни. На много места, най-вече в участъци, в които се извършват ремонтни дейности, се образуваха тапи. Полицейското присъствие беше засилено по основните пътища и автомагистралите и по всички входно-изходни артерии на големите градове. Най-натоварени за движение бяха  магистралите „Тракия“, „Хемус“ и „Струма“. Засилен бе трафикът и на граничните пунктове с Гърция, Сърбия и Румъния. През деня нямаше регистрирани сериозни инциденти по пътищата.  \r\nЗадръствания се образуваха по АМ „Хемус“ заради ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. За повишаване безопасността и улеснение на движението бяха пуснати две ленти за движение към София и една за Варна. \r\nЗаради ремонтните дейности беше ограничено движението на тежкотоварните камиони над 12 тона. Превозните средства се отклоняваха при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.  \r\nЗатруднение в движението имаше и на АМ „Тракия“ поради ремонт на съоръженията при 17-ти и 18-ти километър в посока Бургас. За улеснение на пътуващите имаше две ленти за София и една лента за Бургас. Колони се образуваха и в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. Ремонтни дейности се извършват и на моста над р. Елшишка при 89-ти км на АМ „Тракия“, което доведе до задръстване.  \r\nНатоварен беше и трафикът през Владая - по път I-1 (Е-79).", "date": "2018.09.24", "title": "Интензивен трафик в последния почивен ден (ОБЗОР)"}
{"url": "http://www.focus-news.net/news/2018/09/24/2570767/plovdiv-pochitatelite-na-izyashtnata-slovesnost-shte-imat-vazmozhnost-da-chuyat-stihove-ot-plovdivski-avtori-v-denya-na-poeziyata-1-oktomvri.html", "text": "Почитателите на изящната словесност ще имат възможност да чуят стихове от пловдивски автори в Деня на поезията – 1 октомври. Това съобщиха за  Радио „Фокус“- Пловдив   организаторите. Литературното четене, което  се организира съвместно от Дружеството на писателите – Пловдив и НЧ „Христо Г. Данов“, ще се проведе от 18 часа в салона на читалището. Участват Вера Найденова, Гроздана Иванова, Елена Диварова, Магдалена Маринова, Мария Панчовска, Петър Ненков, Симеон Алексиев и Татяна Белева. \r\nТова е четвъртото от поредицата тематични литературни четения по проекта „Писателите и Пловдив“, който е част от културния календар на Община Пловдив.", "date": "2018.09.24", "title": "Пловдив: Почитателите на изящната словесност ще имат възможност да чуят стихове от пловдивски автори в Деня на поезията – 1 октомври"}
{"url": "http://www.focus-news.net/news/2018/09/24/2570759/sofiya-intenziven-e-trafikat-po-avtomagistrala-hemus-v-posoka-stolitsata-no-nyama-obrazuvani-koloni-ot-avtomobili.html", "text": "Интензивен е трафикът по автомагистрала ”Хемус” в посока столицата, но няма образували се колони от автомобили в участъците, където се извършват ремонтни дейности, предаде репортер на  Агенция „Фокус” . По автомагистралата вече се движат и тежкотоварни автомобили над 12 тона. ”Фокус” призовава шофьорите да се движат със съобразена скорост, да спазват дистанция и да се съобразяват с пътната обстановка.", "date": "2018.09.24", "title": "София: Интензивен е трафикът по автомагистрала ”Хемус” в посока столицата, но няма образувани колони от автомобили"}
{"url": "http://www.focus-news.net/news/2018/09/24/2570769/smolyan-bezplatni-pregledi-za-tuberkuloza-shte-se-provedat-v-gradskata-bolnitsa.html", "text": "От 25 до 28 септември в МБАЛ „Д-р Братан Шукеров“ ще се извършват безплатни прегледи за туберкулоза, съобщиха от  болницата . Скринингът е част от кампанията „Седмица на отворените врати“. Медицинските консултации и изследванията са напълно безплатни, включително и за неосигурените лица. На всеки, който реши да провери своето състояние, ще бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии. \r\nБезплатните прегледи за туберкулоза ще се извършват в часовете между 8,00 и 15,30 часа от д-р Юлияна Лазарова – завеждащ пневмофтизиатричния кабинет, който се намира на шестия етаж, над Инфекциозно отделение. Инициативата се осъществява по Програма „Подобряване на устойчивостта на Националната програма по туберкулоза” към Министерство на здравеопазването, финансирана от Глобалния фонд за борба срещу СПИН, туберкулоза и малария. \r\n„Ранното откриване на туберкулозата и започване на своевременно лечение в дългосрочен план води до намаляване на случаите. Благодарение на предприетите дейности за превенция и контрол на национално и регионално ниво, през последните години в страната се наблюдава тенденция за намаляване на заболеваемостта“, коментира д-р Юлияна Лазарова. \r\nПо време на кампанията, организирана през месец юни т.г. в МБАЛ – Смолян, са преминали 103 човека. От тях с риск от заболяване са 92. На 71 човека са направени проби манту, на 3-ма е направена проба манту+квантиферонов тест,  на 29 – рентгенографии на бял дроб, а на 11 микробиологично изследване на храчка. С латентна туберкулозна инфекция са 5 човека, които се наблюдават. Няма открити болни от туберкулоза.", "date": "2018.09.24", "title": "Смолян: Безплатни прегледи за туберкулоза ще се проведат в градската болница"}
{"url": "http://www.focus-news.net/news/2018/09/24/2570537/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\nОт 13.00 часа в комплекс „Спортна София“ на Зона Б 5 ще се състои презентация на Българската Федерация по модерен петобой. На събитието ще присъстват двамата български медалисти от завършилото наскоро в Мексико Световното първенство Явор Пешлеевски и Тодор  Михалев. \r\n*** \r\nОт 18.30 часа в двореца „Врана” ще бъде представена книга от избрани статии на Н. В. Цар Симеон II със заглавие „Една цел-България”. Книгата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е министър-председател на България. На премиерата ще присъства Цар Симеон. \r\n*** \r\nОт 11.00 часа в Младежкия дом най-активните младите читатели на Регионална библиотека „Христо Ботев“ – Враца ще бъдат отличени в рамките на кампанията „Книгата - мой приятел“. \r\n*** \r\nОт 09.00 часа в спортен комплекс „Простор“ ще се проведе турнир по плажен тенис, посветен на 25 септември – Деня на град Добрич. \r\n*** \r\nОт 18.30 часа на пл. „Свобода“ ще се проведе зумба маратон на Клуб „Алегрия“ при Младежки център - Добрич  с ръководител Стоян Стоянов. \r\n*** \r\nОт 09.00 часа църквата „Св. Силуан Атонски\" в Църногорския манастир  „Св. св. Козма и Дамян\"  Белоградчишкият епископ Поликарп, викарий на Софийския митрополит, ще оглави Света Божествена Литургия. От 13.30 часа в малката трапезария на светата обител ще има духовна беседа на йеромонах Филип от скита „Малката света Анна\" на Света гора, Атон.  \r\n*** \r\nОт 10.00 часа на пл. „Възраждане“ пред сградата на Общината ще се проведе събитие от благотворителната кампания „Стара хартия за нова книга“. \r\n*** \r\nОт 11.30 часа пред централния вход на панаирния град ще се състои официалното откриване на 74-ия Международен технически панаир. \r\n*** \r\nОт 19.00 часа в Драматичен театър-Пловдив ще бъдат представени книгата и филма за проф. Стефан Данаилов - „Романът на моя живот“. Събитието ще закрие 22-рото издание на Международния театрален фестивал „Сцена на кръстопът“.", "date": "2018.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2018/09/24/2570763/nimh-nay-silen-e-vyatarat-v-sliven-dostiga-do-40-ms.html", "text": "Най-силен е вятърът в Сливен, достига до 40 м/с. Това съобщиха за  Агенция „Фокус“  от НИМХ. Данните са към 21.00 часа. В Кърджали вятърът достига до 19 м/с, в Русе и Оряхово - 24 м/с, в Пазарджик 25 м/с, като по-рано е достигал 29 м/с, в Лом – 20 м/с, с София – 18 м/с. \r\nПрез нощта ще остане ветровито, утре вятърът постепенно ще отслабне, но ще остане умерен от Северозапад.", "date": "2018.09.24", "title": "НИМХ: Най-силен е вятърът в Сливен, достига до 40 м/с"}
{"url": "http://www.focus-news.net/news/2018/09/24/2570764/redzhep-taiyp-erdogan-turtsiya-shte-prodalzhi-da-razshiryava-sigurnite-zoni-v-siriya-koito-shte-vklyuchat-i-teritoriite-na-iztok-ot-efrat.html", "text": "Президентът на Турция Реджеп Таийп Ердоган заяви, че Анкара ще продължи да увеличава броя на сигурните зони в Сирия, които ще включат и териториите на изток от река Ефрат, пише  електронното издание на вестник Hurryiet . \r\nВ обръщението си пред турските и мюсюлманските общности в Ню Йорк, Ердоган отбеляза, че Турция ще продължи да се бори, докато терористичната заплаха срещу нея бъде прекратена и докато не бъдат ликвидирани терористичните „банди“, които са се прицелили в бъдещето на Сирия. \r\nТурският лидер посочи, че въоръжените сили на страната са освободили четири хиляди кв. км. от територията, контролирана от „Ислямска държава“ и сирийските кюрдски „Отряди за народна самоотбрана“ в рамките на операциите „Щита на Ефрат“ и „Маслинова клонка“ в Сирия. \r\n„Ще предприемем подобни мерки и на изток от Ефрат“, обеща Ердоган, като отбеляза, че Анкара е превърнала освободените от нея райони в сигурни зони за сирийския народ. \r\nТурският президент се обърна и към темата за Ерусалим, като обеща да защитава града от нашественици. \r\n„Няма да изоставим Ерусалим, нашата първа Кибла (посоката, към която мюсюлманите се обръщат по време на молитва – бел. ред.), на нашествениците и тези, които упражняват държавен терор над палестинците“, увери държавният глава. \r\nТурция ще продължи борбата си срещу посегателствата над Свещения град от най-високото ниво на правителствата на САЩ и Израел, обеща още Ердоган. \r\nТурският президент също така разкритикува Съвета за сигурност на ООН, който, според него, обслужва интересите на „определени сили“, вместо да работи за постигането на мир и стабилност по света. \r\nПревод и редакция:", "date": "2018.09.24", "title": "Реджеп Таийп Ердоган: Турция ще продължи да разширява сигурните зони в Сирия, които ще включат и териториите на изток от Ефрат"}
{"url": "http://www.focus-news.net/news/2018/09/24/2570538/pregled-na-osnovnite-temi-v-svetovniya-pechat-agentsiya-fokus.html", "text": "Израел се страхува Русия да не „подреже крилата“ му, пише израелският вестник  Haaretz \r\nОтговор на инцидента с руския Ил-20 в Сирия може да доведе до и ограничаване на зоната за полети  на израелски ВВС на територията на Сирийската арабска република, пише израелският вестник. \r\nСпоред вестника, Израел се надява, че Русия ще се ограничи до затварянето на небето за една седмица и няма да прибегне до допълнителни санкции, като например забраната за полети в близост до техните бази в северната част на Сирия, тъй като по този начин тя ще блокира достъпа на  израелските ВВС до териториите на север от Дамаск. \r\nОсвен това според изданието подобни мерки могат да доведат до създаването на безопасни зони за правителствени войски на Сирия и Хизбула. Освен това Израел се опасява, че ограниченията на Русия могат също така да позволят на Иран да укрепи позициите си в региона. \r\nСъщо така, изданието цитира израелския министър на отбраната Авигдор Либерман, който каза, че разговорите с висши руски представители, които  той и министър-председателят Бенямин Нетаняху са провели, както и изпращането  на делегация в Москва, начело с командира на израелските ВВС Амикам Норкин показват, че двете страните са установили добри отношения. В допълнение, той каза, че това също така показва, че Израел \"се чувства неудобно заради трагедията, дори ако той е косвено отговорен за нея.\" \r\nВестникът отбелязва, че през последните години Израел свикна да действа на \"северния фронт\" почти без ограничения. След като през февруари сирийската противовъздушна отбрана свали израелски F-16, Тел Авив си е направил изводи, но продължава да се намесват в една суверенна държава, независимо от факта, че неговите операции стават все по-опасни. \r\n***  По думите на президента на Косово Хашим Тачи, Прищина може да отвори посолство в Ерусалим в замяна на признаване на независимостта на най-младата държава на Балканите, съобщава вестник  The Jerusalem Post , като се позовава на медии от балканската страна. \r\nРазположената на Балканския полуостров Република Косово обяви едностранна независимост от Сърбия през 2008 г., припомнят от редакцията. Страната с преобладаващо албанско население обаче все още е обект на териториален спор.  През 2013 г. правителствата в Прищина и Белград подписаха Брюкселското споразумение с посредничеството на Европейския съюз. Президентът на Косово Тачи участва в преговорите, подчертава изданието. \r\nИзраел обаче не призна Косово за суверенна държава. Тя има културни връзки и търговия с нея, но позицията за Прищина се основава на нежеланието на Израел да насърчава едностранни декларации за независимост. САЩ и 23 от 28-те държави-членки на ЕС обаче признаха независимостта на Косово. \r\n„Ако Косово бъде признато от Израел, ще позволя отварянето на косовско посолство в Ерусалим\", е заявил Тачи пред местни медии. Президентът на Косово добави, че във връзка с решението на президента на САЩ Доналд Тръмп да прехвърли американското посолство в Ерусалим, Косово никога няма да гласува против интересите на Вашингтон.  \r\n„Връзките на Република Косово със САЩ са отлични, аз се срещнах с президента Тръмп и неговият подход към нас е същият като на предишния президент, а САЩ подкрепят бъдещето на Косово на 100%\", категоричен бе Тачи. \r\n***  Водещото американско издание  The Wall Street Journal  публикува материал, в който привежда мнение на експерти, според които новите санкции на Вашингтон срещу Москва следва да се разглеждат като послание към страните да ограничат покупките на оръжия руско производство. \r\nПо-рано тази седмица управляващите в САЩ наложиха нова порция санкции на Русия, аргументирайки решението си с приетото миналата година законодателството, насочено срещу разузнавателните операции на Москва и отбранителната й индустрия. \r\nМинистерството на финансите наложи санкции на китайско военно изследователско звено и неговия директор за закупуване на реактивни бомби и ракети от Русия. Едновременно с това Държавният департамент на САЩ добави 33 руски разузнавателни и отбранителни агенти към списък от служители и охранителни компании.  \r\nМосква и Пекин осъдиха последния кръг от американски санкции. Говорител на китайското външно министерство заяви в петък, че санкциите „сериозно нарушават основните норми на международните отношения\" и призовава Вашингтон да отмени ограниченията. Руският външен министър Сергей Лавров на свой ред нарече мерките „друга проява на нелоялна конкуренция\". \r\nСпоред представители на Вашингтон санкциите вероятно са предотвратили трансфер на оръжия на стойност няколко милиарда долара. В резултат от това съобщение се затвърди убеждението, че заплахата е реална, твърди Ричард Нефю, бивш служител, отговарящ за санкционната политика в Държавния департамент на САЩ, който сега е професор и старши научен сътрудник във Факултета по международни и обществени въпроси на Колумбийския университет. \r\nСпоред Нефю последните санкции на Вашингтон следва да се тълкуват като предупреждение към Индия и Турция да не подписват оръжейни сделки с Русия.  \r\nДобавянето на 33 нови агенти и организации в списъка на санкционираните лица е от особена важност, твърди Джуди Лий, партньор на фирмата Gibson Dunn & Crutcher LLP, чиято практика е насочена към международната търговия, санкциите и контрола върху износа. \r\nСписъкът не налага директно санкции. По-скоро, обяснява Лий,  тя предупреждава онези, които планират мащабни сделки с Русия, че може да бъдат наказани. „Всеки, който има усещане за управление на риска, няма да иска да има нищо общо с тези хора\", категорична е Лий. \r\nСлужителите в САЩ отказаха да кажат точно какво представлява „значителна сделка\" според тях, но са категорични, че средствата по нея са само част от уравнението. „Има много фактори, които определят решението кога сделката е значима\", подчертава източник на изданието, чието име и позиция не се уточнява от редакцията.  \r\nВ ръководство на Държавния департамент, издадено през октомври 2017 г., се определя характерът и мащабът на дадена транзакция, и дали представлява заплаха интересите на САЩ в областта на националната сигурност и външната политика. Това са факторите, които определят дали една сделка е „значителна за САЩ“.  \r\n***  САЩ обмислят назначаването на нов командващ американските сили в Южна Корея – в момент, в който Вашингтон преговаря с Пхенян за ядрено разоръжаване на полуострова, отбелязва изданието  Washington Examiner .  \r\nГенерал Робърт „Абе\" Абрамс ще бъде изслушан в сенатската комисия за въоръжените сили. Ако кандидатурата му бъде одобрена, Абрамс ще поеме командването на 28,5 хил. военнослужещи на САЩ в Южна Корея, както и на две ключови военни части. Рокадата на поста ще дойде в момент, в който американският президент Доналд Тръмп обмисля провеждането на втора среща на върха със севернокорейския лидер Ким Чен-ун. \r\n„Сега, когато се изтеглихме от Ирак и Афганистан, световните събития в други региони създадоха среда, която е нестабилна, несигурна, сложна, двусмислена и опасна. Това е непредсказуемо и изисква нашата армия да бъде подготвена и в готовност по всяко време\", написа Абрамс в статия, представена през месец май. В нея може лесно да се открои мотото на южнокорейските военни за „готовност за борба тази вечер\". \r\n„Ние имаме способността да бъдем готови през цялото време, и това започва с промяната на нашия начин на мислене. Трябва да се върнем към манталитета на готовността, с която израснах като млад офицер в Германия\", написа още Абрамс в статията си.  \r\nТой, който може да замени на поста генерал Винсънт Брукс, ще бъде натоварен с управлението на военните на Корейския полуостров при евентуален конфликт или споразумение за мир. Сега е командващ армията във Форт Браг, Северна Каролина, бил е начело на военни части в Ирак и Афганистан, и е син на известен военен генерал. \r\nОчаква се на изслушването във вторник сенаторите да попитат генерала за позицията на САЩ за Корейския полуостров и как ще се справи с нарастващите заплахи на разполагащия с ядрено оръжие Север. Демократите най-вероятно ще го притиснат да коментира решението на Тръмп да прекрати някои военни учения в Южна Корея. \r\n***  „Терористичното блато“ на изток от река Ефрат е „най-големият проблем“ за бъдещето на Сирия. Това заяви държавният глава на Турция Реджеп Тайип Ердоган, съобщава англоезичното електронно издание на местния вестник  Yeni Safak   с уточнението, че в района действат и групировки, доминирани от членове„Работническата партия на Кюрдистан“ (ПКК) – като подкрепяните от САЩ „Народни отряди за самозащита“ (YPG).  \r\n„В момента най-големият проблем за бъдещето на Сирия е терористичното блато, което се разширява на изток от Ефрат под егидата на някои от нашите съюзници\", отбеляза Ердоган на пресконференция преди посещението си в Ню Йорк за Годишното общо събрание на ООН. \r\nПодчертавайки, че никоя страна не е била по-силно засегната от гражданската война в Сирия, колкото Турция, Ердоган заяви, че в речта си в Ню Йорк ще обърне внимание на хуманитарните кризи.  \r\nПо повод евентуална среща с президента на САЩ Доналд Тръмп, Ердоган заяви, че понастоящем въпросът не е включен в дневния ред, но ще го обмисли, ако Вашингтон поиска подобен разговор.  \r\nТурция и САЩ понастоящем изпитват затруднения в двустранните отношения, породени от отказа на Анкара да освободи от затвора заподозрения в терористична дейност американски пастор Андрю Брънсън.", "date": "2018.09.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/24/2570539/futbol-ludogorets-postigna-palen-obrat-i-pobedi-botev-plovdiv-s-32-kato-gost.html", "text": "Футбол: Лудогорец постигна пълен обрат и победи Ботев Пловдив с 3:2 като гост  в мач от деветия кръг на Първа лига. Серкан Юсеин откри в 8-ата минута, а Тодор Неделев удвои в 14-ата минута. През второто полувреме Моци намали от дузпа  в 58-ата минута. В 62-ата минута новото попълнение на разградци Махлангу изравни, а в 89-ата минута подаде на Марселиньо, който вкара победния гол. В другите два мача от кръга Верея и Дунав Русе завършиха наравно 1:1, а Славия победи като гост Черно море с 2:1. Лудогорец заема третото място във временното класиране след ЦСКА и Левски.", "date": "2018.09.24", "title": "Футбол: Лудогорец постигна пълен обрат и победи Ботев Пловдив с 3:2 като гост"}
{"url": "http://www.focus-news.net/news/2018/09/24/2570541/kommersanta-vashington-i-moskva-se-otkazvat-ot-yadrenoto-razorazhavane.html", "text": "Вашингтон и Москва се отказват от ядреното разоръжаване, пише руският вестник  “Коммерсант“ . \r\nАдминистрацията на САЩ може да откаже от подновяването на ключови споразумения за ядрено разоръжаване и не изключва преразглеждане на други договори с Русия в областта на контрола на въоръженията. Под заплаха са  СТАРТ-3 и Договора за премахване на ракети със среден и по-малък обсег. Белият дом заяви, че причината за подобна стъпка може да бъде тестването  в Русия на  принципно нови видове оръжия, както е докладвано през март от руския президент Владимир Путин в обръщението си пред Федералното събрание.  \r\nТемата за продължаващите разговори за ядрено разоръжаване стана ключов елемент в руско-американските отношения от първите дни на президентството на Доналд Тръмп. Възможността за удължаване на договора СТАРТ-3 бе обсъдено по време на първия телефонен разговор на Владимир Путин с президента на САЩ през януари 2017 г. и по време на първите разговори на високо равнище в Хелзинки през юли. \r\nВ края на август, след среща в Женева на Николай Патрушев - ръководител на руския съвет за сигурност и съветника по националната сигурност на президента на САЩ Джон Болтън, американският представител заяви публично, че Вашингтон няма да подновява автоматично съществуващия договор СТАРТ-3 за още пет години, както е предвидено от условията на споразумението. Вместо това, каза той, докато администрацията на САЩ обмисля три варианта: удължаване на срока на договора, започване на преговорите за неговото преразглеждане или връщане към  условията на Договора за съкращение на стратегическия ядрен потенциал, подписан в Москва през 2002 година. За разлика от споразумението СТАРТ, предишният договор означава само намаляване на броя на ядрените бойни глави, без да се посочва кои точно носители  подлежат на  такова намаляване. \r\nГоворейки в края на февруари на Международната конференция по разоръжаването в Женева, руският външен министър Сергей Лавров каза, че Москва вече няма намерение  да намалява своите ядрени арсенали. Според него, през последните години, Москва е намалила  \"повече от 85%“ от своите стратегически ядрени запаси, като за да се обсъдят по-нататъшни стъпки в процесите на разоръжаване пречи \"ясно агресивната позиция\" на САЩ. \r\nКато пример, Лавров посочи американските тактически ядрени оръжия, разположени в европейските страни, и \"практиката на така наречените съвместни ядрени мисии\". \"Като част от своите мисии с грубо нарушение на Договора за неразпространение на ядреното оръжие неядрени страни-членки на НАТО участват в планирането на използването от САЩ на нестратегически ядрени оръжия и са въвлечени в развитието на съответните умения\", -, добавяйки, че \"самите военни от САЩ подготвят въоръжените сили на европейските държави за използването на тактически ядрени оръжия срещу Руската федерация. \"  Юлиян Марков", "date": "2018.09.24", "title": "„Коммерсантъ“: Вашингтон и Москва се отказват от ядреното разоръжаване"}
{"url": "http://www.focus-news.net/news/2018/09/24/2570544/futbol-izigraha-se-shest-macha-ot-petiya-krag-na-italianskata-seriya-a.html", "text": "Футбол: Изиграха се шест мача от петия кръг на италианската Серия А. Ювентус победи като гост Фрозиноне с късни голове на Кристияно Роналдо в 81-ата минута и на Бернардески в последната минута на добавеното време. Милан и Аталанта завършиха наравно 2:2, като за Милан точни бяха Игуаин и Бонавентура, а за гостите от Аталанта – Гомес и Ригони. Останалите мачове завършиха при следните резултати: \r\nТорино – Наполи  1:3 \r\nБолоня – Рома   2:0 \r\nКиево – Удинезе  0:2 \r\nЛацио – Дженоа  4:1 \r\nЮвентус оглавява временното класиране с 15 точки, следван от Наполи с 12 и Фиорентина и Сасуоло с по 10.", "date": "2018.09.24", "title": "Футбол: Изиграха се шест мача от петия кръг на италианската Серия А"}
{"url": "http://www.focus-news.net/news/2018/09/24/2570545/tass-nad-sto-hilyadi-domakinstva-sa-bez-elektrichestvo-zaradi-uraganen-vyatar-v-cheshkata-republika.html", "text": "Над сто хиляди домакинства са без електричество заради ураганен вятър в Чешката република, предава  TACC \r\nАварии  в електроснабдителната система в Чешката република, причинени от ураганни пориви на вятъра,  оставиха около 140 000 семейства без електроенергия. Това съобщи официалният представител на националната електроразпределителна компания Соня Голингерова. \r\n\"Ние сме регистрирали 120 аварии на линиите за предаване на високо напрежение и стотици дребни аварии по  системата за ниско напрежение - каза тя - ... Те са причинени от силния вятър, който остави около 140 хиляди семейства и предприятия без захранване \". \r\nЗасегнати са много райони на страната. Силният вятър разкъса жиците на електропроводите, а на някои места са повалени дървета и има много счупени клони, които са повредили електрическата мрежа.  Юлиян Марков", "date": "2018.09.24", "title": "ТАСС: Над сто хиляди домакинства са без електричество заради ураганен вятър в Чешката република"}
{"url": "http://www.focus-news.net/news/2018/09/24/2570765/blagoevgrad-dve-gisheta-za-lekite-avtomobili-rabotyat-na-gkpp-kulata-promahon-na-vlizane-v-balgariya.html", "text": "Две гишета за леките автомобили работят на ГКПП \"Кулата - Промахон\" на влизане в България, предаде репортер на  Радио \"Фокус\" - Пирин . Образувала се е колона от автомобили. Преминаването отнема около 5 минути. Към този час трафикът по пътя след пункта в посока София е сравнително спокоен.", "date": "2018.09.24", "title": "Благоевград: Две гишета за леките автомобили работят на ГКПП \"Кулата - Промахон\" на влизане в България"}
{"url": "http://www.focus-news.net/news/2018/09/24/2570547/ria-novosti-kandidat-na-upravlyavashtata-partiya-edinna-rusiya-zagubi-izborite-za-gubernator-na-habarovskiya-kray.html", "text": "Кандидат на управляващата партия „Единна Русия“  на Владимир Путин загуби изборите за губернатор на Хабаровския край в руския Далечен Изток, предава  РИА Ноовсти . \r\nКандидатът на Либерално демократическата партия на Владимир Жириновски  Сергей Фургал спечели изборите за губернатор на Хабаровския край, според данни на ЦИК. \r\nДепутатът от Държавната Дума Фургал спечели почти 70% от гласовете след обработката на 100% от бюлетините. Досегашният губернатор на района на Вячеслав Шпорт успя да спечели по-малко от 28%. Самият Фургал отбеляза, че очаква подобни резултати. \r\nДвамата кандидати са били съперници и на изборите за губернатор през 2013 г.   Юлиян Марков", "date": "2018.09.24", "title": "РИА Новости: Кандидат на управляващата партия „Единна Русия“ загуби изборите за губернатор на Хабаровския край"}
{"url": "http://www.focus-news.net/news/2018/09/24/2570548/gerb-atakuva-bsp-zaradi-glasuvaneto-v-ep-po-kazusa-s-ungariya-obzor.html", "text": "Гласуването на българските евродепутати за въвеждането на санкции срещу Унгария, с които може да ѝ бъде отнето правото на глас в Европейския парламент, отново излязоха на дневен ред и припалиха искрата между ГЕРБ и БСП.  Размяната на реплики започна на 20 септември, след като Корнелия Нинова заяви, че премиерът Бойко Борисов води двойна външна политика, защото първо на оперативно заседание на МС се излиза с позиция, че страната ни ще подкрепи санкциите, а след ден в Залцбург Борисов обявява, че решението няма правна стойност. Последва реакция на премиера, който съобщи, че евродепутатите от ПЕС са подкрепили санкциите, а тези на ГЕРБ и ОП са застанали срещу тях. Нинова продължи разговора чрез медиите, като коментира, че Борисов лъже, защото единствено Сергей Станишев е гласувал „за“. Министър-председателят поясни, че ако се предприемат подобни рестриктивни действия спрямо Унгария, правителството ще излезе с твърда позиция и определи поведението на левицата като двулично.  \r\nНа брифинг в неделя народният представител от ГЕРБ Тома Биков заяви, че партията дава поредна пресконференция заради „абсолютно безпардонното лъготене на Корнелия Нинова“. „Това не е политически сблъсък. Това е сблъсък на една лидерка на втората по сила партия и реалността. В ЕП нашите евродепутати гласуваха против декларацията, която призовава за отнемане на гласа на Унгария. Направиха го от принципни причини“, добави той. По думите му нито една държава, която е член на ЕС, не може да бъде с отнет глас.  Според Биков БСП не слуша Корнелия Нинова. „Вадим си извода, че тя изразява лична позиция, а не тази на БСП“, каза още той. „Забележете – след като е минало гласуването, тя е заела позиция. Имаше един актуален политически лаф – исках да гласувам, но нямах желание. Въпреки че ни е крайно неприятно да обясняваме очевидни неща, бяхме принудени за пореден път да опровергаваме думи на един политик станал известен с прозвището г-жа Лъжа. Добре лъже, но все по-недобре с времето започва да се справя и с тази длъжност“, заяви той. \r\nОтносно това кога въпросът, касаещ санкциите срещу Унгария ще бъде поставен в Съвета на ЕС, Биков коментира, че това не е ясно и темата може да бъде поставена след една, две, дори и след три години. По думите му, когато това се случи позицията на ГЕРБ ще е тази, която са имали и преди това. „За разлика от БСП, които имат четирима евродепутати и са се държали по четири различни начина. Единият е гласувал „за“ – г-н Станишев, другият е „против“- г-н Неков, г-н Курумбашев е бил в зала, но не е гласувал и не е ясно защо, г-н Пирински не е бил в залата, въпреки, че г-жа Нинова определя точката като най-важна за партията ѝ. Вадим си извода, че г-жа Нинова изразява лична позиция, а не тази на БСП“, заяви той и допълни, че след като е минало гласуването в ЕП Корнелия Нинова е събрала ръководството на БСП, които са взели решение да са против декларацията - декларация, която е подкрепена от нейния европейски началник.  \r\nЕвродепутатът Андрей Новаков се обърна към Корнелия Нинова с думите: „Много по-лесно се живее, ако преоткриеш света на истината. Ако всеки ден имаш една и съща позиция, а не се събуждаш с различни“. Според Новаков с доклада срещу Унгария, призоваващ към санкции, се е целяло да ѝ се отнеме гласът. По думите му това е опит за саморазправа, който е щял да раздели Европа на Източна и Западна. „Още колко да позволяваме това? Шенген, еврозоната, двойни стандарти при храните, а сега и това“, коментира още той. Агенция „Фокус“  припомня, че на 12 септември Европейският парламент одобри доклад, който отчита „постоянна заплаха за върховенството на закона в Унгария“, включващо ограничаване права и свободи на гражданите, налагане на цензура в медийната среда, съмнения за злоупотреби с европейски средства, застрашаване на демократичността - и може да задейства наказателна процедура срещу страната по чл. 7 от договора за ЕС за лишаването ѝ от право на глас в ЕС. „За“ документа гласуваха 448 евродепутати, 197 бяха „против“, а 48 се въздържаха. След решението на ЕП Унгария обяви, че обмисля правни действия срещу него, а Полша и Чехия заявиха, че ще блокират всякакви опити Будапеща да бъде лишена от глас в ЕС. Процедурата по чл. 7 бе задействана за пръв път в края на 2017 г. срещу Полша.", "date": "2018.09.24", "title": "ГЕРБ атакува БСП заради гласуването в ЕП по казуса с Унгария (ОБЗОР)"}
{"url": "http://www.focus-news.net/news/2018/09/24/2570546/the-times-sadzhid-dzhavid-iska-po-dalag-period-na-svobodno-dvizhenie-na-grazhdanite-na-es-vav-velikobritaniya.html", "text": "Министърът на вътрешните работи Саджид Джавид иска по-дълъг период  на свободно движение на гражданите на ЕС във Великобритания при липса на споразумение с Брюксел, пише британският вестник  The Times . \r\nВ ход, който ще смути твърдите евроскептици се очаква Джавид да предложи гражданите на ЕС да бъдат пропускани през границата за период  от 30 месеца, ако Великобритания напусне Евросъюза без споразумение. \r\nВсеки гражданин на ЕС, който пристига между март 2019 година  и септември 2021 година, ще има право да живее временно във Великобритания, стига да показва паспорта си и да премине проверка за съдимост. През този период те ще трябва да кандидатстват за виза в рамките на нова миграционна система, за да останат постоянно. \r\nТова ще предизвика притеснения сред привържениците на „твърд“ Брекзит, които искат да \"поемат обратно контрол\" бързо в случай на излизане от ЕС без споразумение. Някои от тях поискаха Великобритания незабавно да премине към „глобална“  система, при която мигрантите в ЕС не получават преференциално отношение. \r\nСтава ясно , че според Джавид забавянето в промяната на миграционната система е необходимо за защита на икономиката. \r\nДнес той  ще очертае плана си за овладяване на миграцията след Брекзит на критично заседание на кабинета, на което Тереза Май също ще уведоми министрите за срещата на върха в Залцбург миналата седмица, на която лидерите на ЕС категорично отхвърлиха компромисния план от „Чекърс“ за споразумение за напускане на ЕС.  Юлиян Марков", "date": "2018.09.24", "title": "The Times: Саджид Джавид иска по-дълъг период  на свободно движение на гражданите на ЕС във Великобритания"}
{"url": "http://www.focus-news.net/news/2018/09/24/2570551/otvaryat-zavodite-ot-vinprom-karnobat-obzor.html", "text": "Районният съд в Карнобат реши още тази вечер да бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец остават запечатани за още един ден. Решението на съда дойде само няколко часа, след като от Агенция „Митници” поискаха срокът, в който заводите от „Винпром Карнобат” са затворени да бъде удължен с 60 дни заради открити сериозни нарушения. На извънреден брифинг зам.-директорът на Агенция „Митници” Юлиян Мирков обясни, че при проверката на данъчен склад на „ВИН. С. Индъстрийс\" ООД е констатирано наличие на монтиран кран, от който може да се източва/извежда спирт - етилов алкохол, без да бъде измерен от средствата за измерване и контрол, като по този начин се избягва начисляването и заплащане на дължимия акциз. В хода на проверката въпросният кран е пломбиран в затворено положение, с цел да не се позволи източването/извеждането на спирт - етилов алкохол. От Агенция „Митници“ уточниха, че нямат точна информация за количеството алкохол, изнесено от това съоръжение, но санкциите могат да бъдат огромни, защото на всеки 100 литра акцизът е 1000 лв. Зам.-директорът на Агенцията посочи, че наказанията могат да доведат до прекратяване на лиценза на предприятието. \r\nСъдебното решение беше посрещнато с радостни възгласи от служителите във фабриките на Миню Стайков, които за трети ден протестираха срещу затварянето на заводите. В неделя сутрин те се събраха пред производствената база в село Церковски, а после блокираха движението на колите на основната улица в Карнобат, като непрестанно пресичаха пешеходна пътека. По-късно те се събраха пред сградата на районния съд в града, за да чуят решението му.  \r\nКарнобат се пренесе пред общината в града. Агенция „Фокус“ припомня:  На 5 септември 2018 г. Специализираната прокуратура съобщи, че извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци. Над 10 лица бяха задържани при разкриване на фабрика за незаконно производство на цигари в град Карнобат. Сред задържаните бе и собственикът на „Винпром Карнобат“ Миню Стайков, като му е повдигнато обвинение за участие в организирана престъпна група за производство и продажба на акцизни стоки без бандерол, данъчни престъпления и пране на пари. На 8 септември Специализираният наказателен съд остави в ареста собственика на \"Винпром Карнобат\" Миню Стайков, братът на жена му Белун Хазърбасанов и Иван Димитров, син на кмета на Карнобат.", "date": "2018.09.24", "title": "Отварят заводите от „Винпром Карнобат” (ОБЗОР)"}
{"url": "http://www.focus-news.net/news/2018/09/24/2570552/tass-rusiya-razglezhda-proekt-za-postroyavane-na-stantsiya-na-lunata.html", "text": "Русия обмисля проект за създаване на научна станция на лунната повърхност. Не се изключва сътрудничеството със САЩ и страните от БРИКС, съобщават от Роскосмос, цитирани от  TACC . \r\n\"Роскосмос обмисля проект за изграждане на научна станция на повърхността на Луната Това може да бъде напълно вътрешна програма или в рамките на международното сътрудничество. „Външният ѝ вид ще се определя в съответствие с ресурсите на корпорацията и резултатите от преговорите с партньори\", - казват от Роскосмос. \r\nОт там обясниха, че САЩ и страните от БРИКС (в допълнение към Русия, асоциацията включва Бразилия, Индия, Китай и Южна Африка) могат да участват в програмата. \r\nПо-специално тази тема ще бъде засегната на срещата на ръководителя на държавната корпорация Дмитрий Рогозин и ръководителя на НАСА Джим Брайденщайн на 10 октомври, добавят от Роскосмос.  Юлиян Марков", "date": "2018.09.24", "title": "ТАСС: Русия разглежда проект за построяване на станция на Луната"}
{"url": "http://www.focus-news.net/news/2018/09/24/2570768/desetki-signali-zaradi-silniyat-vyatar-v-severozapadna-balgariya-obzor.html", "text": "Множество сигнали за паднали предмети в следствие на силния вятър са приети от жители на Северозападна България. По данни на ГДПБЗН най-сериозно е засегната област Монтана. Там е съобщено за изпочупени дървета и клони, паднали ламарини и предмети. Мобилизирани са всички екипи на пожарната и полицията, включително и колегите им, които са в почивка. Няма пострадали хора.  \r\nВ столицата получените сигнали са основно за паднали дървета и клони вследствие на силния вятър. Няма пострадали хора при нито една от ситуациите.  \r\nВ Благоевград падна стъклената фасада на мол Largo. Нанесени са сериозни материални щети на прилежащи заведения. Няма пострадали. Разчистването около обекта ще започне във вторник, когато се очаква подобрение на метеорологичните условия.  \r\nПри силен вятър хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети от терасите си, а ако са на открито, да потърсят временно заслон. Изпълнителите на строителни обекти трябва да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи трябва да проверят обектите си.  \r\nЗаради бурния вятър 8000 абонати в Северозападна България останаха без електрозахранване.  В Монтана без ток останаха 3000 души, а останалите 4000 са разпръснати по места в цялата страна. Аварийните екипи на дружеството работят по отстраняването на проблемите.", "date": "2018.09.24", "title": "Десетки сигнали заради силният вятър в Северозападна България (ОБЗОР)"}
{"url": "http://www.focus-news.net/news/2018/09/24/2570550/yanis-varufakis-frantsiya-i-germaniya-shte-se-opitat-da-zadarzhat-velikobritaniya-kolkoto-mozhe-po-blizko-do-es.html", "text": "Франция и Германия ще се опитат да задържат Великобритания колкото може по-близко до ЕС, заяви бившия гръцки финансов министър и отявлен критик на ЕС в интервю пред радио ВВС, цитиран от  Daily Express \r\nВ интервюто той предупреди, че нито френският президент Еманюел Макрон, нито германският канцлер Ангела Меркел искат Брекзит да определи техния мандат, така че ще се опитат да откажат на Обединеното кралство пълно излизане от ЕС. \r\nСпоред него \"единственото решение\" за неизгодната позиция на министър-председателя Тереза Мей ще бъдат едни  общи избори във Великобритания, което би довело до това ЕС да принуди страната да сключи сделка от норвежки тип. \r\nТой добави: \"След това Мей може да си отиде в мир и да има ново правителство, което да преговаря за споразумение в норвежки стил за период от пет години, поне за да могат Меркел и Макрон да кажат: \"добре, това е проблем за нашите наследници \". \r\nНорвегия е член на Европейската асоциация за свободна търговия (ЕФТА), което означава, че Осло плаща за достъпа до единния пазар. ЕФТА включва Норвегия, Швейцария, Исландия и Лихтенщайн. \r\nЯнис Варуфакис каза: \"Мрачно предсказуемият  Европейският съюз никога нямаше да води преговори с Тереза Мей. Предупреждавах за това от деня на референдума. \r\nБившият гръцки финансов министър настоя, че представянето на Обединеното кралство в преговорите е \"еднакво отвратително\" и \"върви към самоубийство\". Той каза: \"Вие не приемате последователността на преговорите, които Мишел Барние ясно очерта, когато бе назначен, а се насочвате направо към поражение\". \r\nТой добави: \"Сегашната трагедия е, че имаме два отбора. Брюкселските преговарящи и лондонското правителство. Нито един от тези екипи не се интересува особено от взаимно изгодно споразумение“.  Юлиян Марков", "date": "2018.09.24", "title": "Янис Варуфакис: Франция и Германия ще се опитат да задържат Великобритания колкото може по-близко до ЕС"}
{"url": "http://www.focus-news.net/news/2018/09/24/2570553/ria-novosti-edinna-rusiya-zagubi-izborite-za-gubernator-i-na-vladimirska-oblast.html", "text": "„Единна Русия“ на Владимир Путин загуби изборите за губернатор и на Владимирска област, предава  РИА Новости .  \r\nКандидатът на Либералдемократическата партия на Владимир Жириновски Владимир Сипягин спечели губернаторските избори на Владимирска  област с 57,03% от гласовете. Досегашният губернатор Светлана Орлова спечели 37,46%, според Централната избирателна комисия след преброяване на 100% от протоколите. \r\nТова е втората област, където кандидатът на „Единна Русия“ и досегашен губернатор губи изборите на втория тур от кандидат на Либералнодемократическата партия на Русия.  Юлиян Марков", "date": "2018.09.24", "title": "РИА Новости: „Единна Русия“ загуби изборите за губернатор и на Владимирска област"}
{"url": "http://www.focus-news.net/news/2018/09/24/2570555/balgarskiyat-patriarh-neofit-za-parvi-pat-poseti-oblast-smolyan-za-chestvaneto-na-140-godini-ot-rozhdenieto-na-ekzarh-stefan-obzor.html", "text": "Българският патриарх Неофит за първи път посети област Смолян. Поводът бе тържественото честване на 140 години от рождението на Екзарх Стефан в родното му село Широка лъка. Негово Светейшество Българският патриарх и Софийски митрополит Неофит бе посрещнат с камбанен звън в църквата „Успение Богородично“ в Широка лъка заедно с митрополити от Светия Синод на БПЦ –БП.  \r\nПатриарх Неофит благослови жителите на село Широка лъка и стотиците миряни, които присъстваха на тържественото честване. Пред паметника на Екзарха в родопското село той произнесе слово, в което прослави живота и дейността на великия духовник. „В православната ни църква в нейната вековна и превратна история с особена светлина грее към нас образът на блажения наш предшественик и трети български екзарх Стефан. Образ на изряден духовник, вдъхновен богослов, и всеотдаен архипастир, отдал всичките си сили и богати дарования в полза на Христовата църква и своя обичан народ. Днес, десетилетия след неговото блажено отшествие, образът му стои още по-внушителен, за да ни напомня как трябва да се служи на народ, църква и отечество и да ни утвърждава в християнската ни вяра, която носим днес в усилията ни да сме достойни наследници и приемници на великите наши отци и предци от далечното ни и близко минало“, посочи с словото си Негово Светейшество. Той призова всички да си спомним за висшия български йерарх от критичното време на Първата световна война, който с готовност за саможертва и с целия си обществен авторитет успя да предотврати гибелта на десетки хиляди български евреи, определени за депортиране и в нацистките лагери на смъртта. По този начин той записва не само своето име, но и името на светата православна църква със златни букви в историята на човечеството, показвайки на дело какво означава православната ни християнска вяра и завещаната ни от нашия Господ Исус Христос божествена любов към всеки човек, добави патриарх Неофит. \r\nВ Широка лъка Пловдивският митрополит Николай благодари на Патриарх Неофит за особеното внимание и великата чест да присъства на тържествата по повод 140 години от рождението на Екзарх Стефан. „Да дойде при нас ангелът на светата ни църква – Негово светейшество патриарх Неофит, това има огромно духовно значение, не само по отношение на преклонението пред подвига и признателността на Екзарха, но преди всичко за настоящето и бъдещето на светата църква в този благословен от Бога край в сърцето на Родопа планина, където живеят христолюбиви и родолюбива наши сънародници, ваши верни чеда. Те са верен народ божий, изстрадал много, измъчен, но пазещ в сърцето и душата си пламъка на православната вяра , въоръжен против злото в този век с тези две най-важни две оръжия – вярата в Бога и любовта към отечеството“, с тези думи Пловдивският митрополит се обърна към Българския патриарх пред паметника на Екзарх Стефан в Широка лъка. С голяма благодарност той прие и подарък Патриарх Неофит – портрет на Екзарх Стефан, който обеща да бъде поставен на подобаващо място в родния дом на Екзарха в Широка лъка, който наскоро бе придобит от Пловдивската митрополия. \r\nЧестването се организира от Пловдивската митрополия. На събитието присъстваха народните представители д-р Даниела Дариткова и Дора Янкова, областният управител на Смолян Недялко Славов, кметът на Смолян Николай Мелемов, кметът на Чепеларе Славка Чакърова, кметът на Девин Красимир Даскалов, председателят на Общински съвет – Смолян Данчо Киряков, командирът на 101-ви Алпийски полк полковник Димитър Кацаров, директорът на Областна дирекция на МВР – Смолян ст. комисар Николай Димов представители на различни институции и много граждани.", "date": "2018.09.24", "title": "Българският патриарх Неофит за първи път посети област Смолян за честването на 140 години от рождението на Екзарх Стефан (ОБЗОР)"}
{"url": "http://www.focus-news.net/news/2018/09/24/2570556/pregled-na-osnovnite-temi-v-ruskiya-pechat-agentsiya-fokus.html", "text": "Защо Русия не вярва на оправданията на Израел, пише руският ежедневник  “Взгляд“ . \r\nРуското Министерство на отбраната предостави подробна информация за катастрофата на Ил-20 в Сирия въз основа на данни от обективния контрол. И тези  данни абсолютно не съвпадат с версията, която Израел упорито се опитва да популяризира. Защо руските и израелските военни твърдо са решили да защитят позициите си до последно? \r\nРуското Министерство на отбраната, на брифинг на 23 септември, предостави подробна информация за обстоятелствата около катастрофата на руския самолет в Сирия на 17 септември. Информацията се основава на данни от обективния контрол на въздушната ситуация, получена от различни радарни съоръжения. В същото време Русия взе под внимание материалите, предадени от Израел. \r\nНовият доклад допълва и коригира по-ранните изявления на руската армия. Така че официалният представител на отбраната генерал-майор Игор Конашенков заяви, че израелските военновъздушни сили са уведомили руските колеги за планираната атака. Освен това, според представител на Министерството на отбраната, израелските ВВС не са съобщили за местоположението на своите изтребители F-16 и и така са въвели руската страна в заблуждение около зоната на удари – вместо ударите на цели разположени на запад от Латакия, са били съобщени цели в северната част на  Сирия. Това е попречило  на Ил-20 да отиде в безопасна зона - след предупреждението  на командира на въздухоплавателното средство е било разпоредено да напусне зоната на юг от задачата и да се върне в базата. \r\nКонашенков още веднъж подчерта: \"Израелският пилот не може да не разбере, че ефективната отразяваща повърхност на Ил-20 е много по-голяма от аналогичната повърхност на изтребителя F-16 и руският самолет ще бъде предпочитаната мишена за противовъздушната ракета\". И това също е в противоречие с версията на израелците. \r\nВ тази връзка, на представителя на Министерството на отбраната потвърди, че вината за сваления разузнавателен самолет в Сирия  Ил-20 е на израелски ВВС, които или са действали непрофесионално или става дума за престъпно нехайство. Според него действията на Израелските военновъздушни сили са извън цивилизованото изграждане на отношения и биха могли да застрашат пътнически и транспортни самолети. \r\nПо този начин, въпреки всички усилия на Израел да се освободи от отговорност за катастрофата на руския самолет, Министерството на отбраната настоява за своята версия на случилото се и продължава да обвинява израелците. \r\nТакава упоритост може да се дължи, от една страна, на факта, че Израел не са склонни да поемат отговорност за грешките си и да накаже своите военни, както беше казано по-рано за вестника от бившия шеф на израелските тайни служби \"Натив\" Яков Кедми. \r\nНа второ място, в Израел се опасяват, че ответните действия на Русия в инцидента с Ил-20 може да доведе до ограничаване на зоната за полети на израелските  ВВС над Сирия, което ще позволи на Иран да засили позициите си в региона, и по тази причина не иска да признае вината си. \r\nИма още една причина. \"Вече три десетилетия говорим за доставката на сериозни системи за противовъздушна отбрана в Сирия и за тяхното предаване на сирийските военни. Израел предприе толкова много различни действия, за да предотврати това. И днес подобна перспектива отново стана очевидна. Разбира се, Израел ще се опита да предотврати това \", подчерта военен експерт. \r\n*** Вашингтон и Москва се отказват от ядреното разоръжаване, пише руският вестник  “Коммерсант“ . \r\nАдминистрацията на САЩ може да откаже от подновяването на ключови споразумения за ядрено разоръжаване и не изключва преразглеждане на други договори с Русия в областта на контрола на въоръженията. Под заплаха са  СТАРТ-3 и Договора за премахване на ракети със среден и по-малък обсег. Белият дом заяви, че причината за подобна стъпка може да бъде тестването  в Русия на  принципно нови видове оръжия, както е докладвано през март от руския президент Владимир Путин в обръщението си пред Федералното събрание.  \r\nТемата за продължаващите разговори за ядрено разоръжаване стана ключов елемент в руско-американските отношения от първите дни на президентството на Доналд Тръмп. Възможността за удължаване на договора СТАРТ-3 бе обсъдено по време на първия телефонен разговор на Владимир Путин с президента на САЩ през януари 2017 г. и по време на първите разговори на високо равнище в Хелзинки през юли. \r\nВ края на август, след среща в Женева на Николай Патрушев - ръководител на руския съвет за сигурност и съветника по националната сигурност на президента на САЩ Джон Болтън, американският представител заяви публично, че Вашингтон няма да подновява автоматично съществуващия договор СТАРТ-3 за още пет години, както е предвидено от условията на споразумението. Вместо това, каза той, докато администрацията на САЩ обмисля три варианта: удължаване на срока на договора, започване на преговорите за неговото преразглеждане или връщане към  условията на Договора за съкращение на стратегическия ядрен потенциал, подписан в Москва през 2002 година. За разлика от споразумението СТАРТ, предишният договор означава само намаляване на броя на ядрените бойни глави, без да се посочва кои точно носители  подлежат на  такова намаляване. \r\nГоворейки в края на февруари на Международната конференция по разоръжаването в Женева, руският външен министър Сергей Лавров каза, че Москва вече няма намерение  да намалява своите ядрени арсенали. Според него, през последните години, Москва е намалила  \"повече от 85%“ от своите стратегически ядрени запаси, като за да се обсъдят по-нататъшни стъпки в процесите на разоръжаване пречи \"ясно агресивната позиция\" на САЩ. \r\nКато пример, Лавров посочи американските тактически ядрени оръжия, разположени в европейските страни, и \"практиката на така наречените съвместни ядрени мисии\". \"Като част от своите мисии с грубо нарушение на Договора за неразпространение на ядреното оръжие неядрени страни-членки на НАТО участват в планирането на използването от САЩ на нестратегически ядрени оръжия и са въвлечени в развитието на съответните умения\", -, добавяйки, че \"самите военни от САЩ подготвят въоръжените сили на европейските държави за използването на тактически ядрени оръжия срещу Руската федерация. \" \r\n*** Русия планира да създаде военна база в Иран, пише руският ежедневник  \"Независимая газета\" . \r\nТехеран вярва, че Русия ще укрепи сирийската отбрана и няма да пречи на Иран да направи това. Интернет портал iran.ru публикувал материал, в който, позовавайки се на \"достоверни източници\", твърди, че \"Иран е обещал да изпрати ракети за борба с въздухоплавателни средства към Сирия, които биха могли да застрашат израелски самолети, прелитащи над Сирия и Ливан.\" Именно самолет с такива оръжия е бил унищожен  на летището в Дамаск, когато Израел, под прикритието на руски Ил-20 удари по Сирия. \"Дори и Иран да загуби 15 товарни самолета в Сирия, той няма да спре да предоставя необходимата помощ на своите съюзници\", увери източникът. \"Според лицето, което е част от руското командване в Сирия, Русия е загубила самолета си, само защото тя не иска да използва своята силна позиция в Сирия, което позволява на всички външни сили, било то в САЩ, ЕС и Израел да бомбардират нашите съюзници. Москва плати сериозна цена, но Израел също загуби предимството на ненаказани полети в региона \", отбелязва iran.ru. \r\nИнформацията, публикувана неотдавна от аналитичната агенция ANNA-News, свидетелства за ангажимента на Русия да засили военното сътрудничество с Иран. По информация от  сирийски източници се твърди, че Русия е поискала от Иран да предостави достъп до военната база \"Ноейе\" в северозападната част на Иран. \"Предполага се, че авиобазата ще се използва като междинно летище на път за Сирия, в която ще се извършва презареждане на руски военни и военно-транспортни самолети. Сирийските източници казват, че говорим за няколко изтребители и четири военни превозни средства Ил-78. \" ANNA-News припомня, че базата \"Ноейе\" вече е била използвана от Военно-космическите сили на Русия. \"През април тази година бе съобщено, че там са спирали руските бомбардировачи с далечен обсег, изпратени на мисия да унищожат вражески позиции в източната част на Сирия.\" Военните министерства на Иран и Русия все още не са потвърдили или отричали тази информация. \r\n*** Атентатът в Иран е отмъщение за политиката му в сирийския конфликт, пише руският ежедневник  “Московский Комсомолец“ . \r\nОтговорността за терористичната атака и смъртта на най-малко 29 души, буквално предизвика надпревара сред терористичните групировки, сякаш това е почетен банер. AFP съобщи, че бойците на“Ислямска държава“ са поели отговорност за терористичния акт. Според представителя на Ислямска революционна гвардия Рамезан Шариф участие в атентата е заявила свързаната със Саудитска Арабия групировка „Ал-Ахвазия\". В допълнение, официален представител на иранските въоръжени сили, бригаден генерал Аболфазл Шекарчи, предполага, че нападателите са свързани със САЩ и израелското разузнаване \"Мосад\". Според други данни зад нападенията стоят бунтовници от радикалната ислямска група \"Такфери\", представители на сунитите, които смятат, че представителите на други клонове на исляма са неверници. \r\nИранският президент Хасан Роухани заяви, че \"Америка иска по този начин да се сее хаос в страната, за да се върне (за осигуряване на военно присъствие -\" MK \") в страната, но това са нереалистични фантазии, а те (американците -\" МК \") никога няма да достигнат своята цел \". \r\nВъпреки това, много експерти свързват атентата в Иран пряко с укрепването на влиянието на Иран в сирийския конфликт, което изобщо не устройва противниците на сегашния президент Башар Асад, по-специално в САЩ и Израел. \r\n\"Иран има достатъчно врагове, освен Западът, почти целият сунитски свят се противопоставя на Иран, толкова много арабски страни са недоволни от укрепването на позицията на Иран в Сирия, но разбира се тук е трудно да се каже до колко арабските държави са организирали всичко това. Но от друга страна, тъй като основните терористични организация са  сунитски, така че е вероятно те да са организирали атаката, за да покажат, че няма просто ей така да предадат  Сирия  на Иран, \"- коментира за изданието старши изследовател в Института по ориенталистика на Руската академия на науките Владимир Сажин. \r\nНапример Al Jazeera съобщава: \"Изправени пред нарастващ натиск от страна на САЩ и Израел, Иран не само отказва да изтегли силите си, но също така се стреми да засили позициите си в Близкия изток. В Сирия крайната цел на Иран е да ограничи влиянието на САЩ в страната, да направи американското военно присъствие там по-скъпо. За тази цел Иран концентрира усилията си в района на Северна Сирия, където Техеран се стреми да промени ситуацията с помощта на Русия и Турция \". \r\nВ иранското външно министерство бяха призовани посланиците на Дания, Холандия и на Обединеното кралство във връзка с терористичния акт. Според Техеран тези страни крият на тяхна територия представители на терористични групи, участващи в нападението в Ахваз. \"Неприемливо е Европейският съюз да вкарва в черен списък членовете на тези терористични групи, докато не извършат престъпления на европейска територия\", заяви говорителят на иранското външно министерство Бахрам Кашими. Той отбеляза, че посланиците са били предупредени, че терористите са на територията на техните държави и ги призова да бъдат незабавно арестувани. Дипломати обещаха да помогнат на Иран в търсенето на престъпниците.", "date": "2018.09.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/24/2570540/vzglyad-zashto-rusiya-ne-vyarva-na-opravdaniyata-na-izrael.html", "text": "Защо Русия не вярва на оправданията на Израел, пише руският ежедневник  “Взгляд“ . \r\nРуското Министерство на отбраната предостави подробна информация за катастрофата на Ил-20 в Сирия въз основа на данни от обективния контрол. И тези  данни абсолютно не съвпадат с версията, която Израел упорито се опитва да популяризира. Защо руските и израелските военни твърдо са решили да защитят позициите си до последно? \r\nРуското Министерство на отбраната, на брифинг на 23 септември, предостави подробна информация за обстоятелствата около катастрофата на руския самолет в Сирия на 17 септември. Информацията се основава на данни от обективния контрол на въздушната ситуация, получена от различни радарни съоръжения. В същото време Русия взе под внимание материалите, предадени от Израел. \r\nНовият доклад допълва и коригира по-ранните изявления на руската армия. Така че официалният представител на отбраната генерал-майор Игор Конашенков заяви, че израелските военновъздушни сили са уведомили руските колеги за планираната атака. Освен това, според представител на Министерството на отбраната, израелските ВВС не са съобщили за местоположението на своите изтребители F-16 и и така са въвели руската страна в заблуждение около зоната на удари – вместо ударите на цели разположени на запад от Латакия, са били съобщени цели в северната част на  Сирия. Това е попречило  на Ил-20 да отиде в безопасна зона - след предупреждението  на командира на въздухоплавателното средство е било разпоредено да напусне зоната на юг от задачата и да се върне в базата. \r\nКонашенков още веднъж подчерта: \"Израелският пилот не може да не разбере, че ефективната отразяваща повърхност на Ил-20 е много по-голяма от аналогичната повърхност на изтребителя F-16 и руският самолет ще бъде предпочитаната мишена за противовъздушната ракета\". И това също е в противоречие с версията на израелците. \r\nВ тази връзка, на представителя на Министерството на отбраната потвърди, че вината за сваления разузнавателен самолет в Сирия  Ил-20 е на израелски ВВС, които или са действали непрофесионално или става дума за престъпно нехайство. Според него действията на Израелските военновъздушни сили са извън цивилизованото изграждане на отношения и биха могли да застрашат пътнически и транспортни самолети. \r\nПо този начин, въпреки всички усилия на Израел да се освободи от отговорност за катастрофата на руския самолет, Министерството на отбраната настоява за своята версия на случилото се и продължава да обвинява израелците. \r\nТакава упоритост може да се дължи, от една страна, на факта, че Израел не са склонни да поемат отговорност за грешките си и да накаже своите военни, както беше казано по-рано за вестника от бившия шеф на израелските тайни служби \"Натив\" Яков Кедми. \r\nНа второ място, в Израел се опасяват, че ответните действия на Русия в инцидента с Ил-20 може да доведе до ограничаване на зоната за полети на израелските  ВВС над Сирия, което ще позволи на Иран да засили позициите си в региона, и по тази причина не иска да признае вината си. \r\nИма още една причина. \"Вече три десетилетия говорим за доставката на сериозни системи за противовъздушна отбрана в Сирия и за тяхното предаване на сирийските военни. Израел предприе толкова много различни действия, за да предотврати това. И днес подобна перспектива отново стана очевидна. Разбира се, Израел ще се опита да предотврати това \", подчерта военен експерт.  Юлиян Марков", "date": "2018.09.24", "title": "„Взгляд“: Защо Русия не вярва на оправданията на Израел"}
{"url": "http://www.focus-news.net/news/2018/09/24/2570542/nezavisimaya-gazeta-rusiya-planira-da-sazdade-voenna-baza-v-iran.html", "text": "Русия планира да създаде военна база в Иран, пише руският ежедневник  \"Независимая газета\" . \r\nТехеран вярва, че Русия ще укрепи сирийската отбрана и няма да пречи на Иран да направи това. Интернет портал iran.ru публикувал материал, в който, позовавайки се на \"достоверни източници\", твърди, че \"Иран е обещал да изпрати ракети за борба с въздухоплавателни средства към Сирия, които биха могли да застрашат израелски самолети, прелитащи над Сирия и Ливан.\" Именно самолет с такива оръжия е бил унищожен  на летището в Дамаск, когато Израел, под прикритието на руски Ил-20 удари по Сирия. \"Дори и Иран да загуби 15 товарни самолета в Сирия, той няма да спре да предоставя необходимата помощ на своите съюзници\", увери източникът. \"Според лицето, което е част от руското командване в Сирия, Русия е загубила самолета си, само защото тя не иска да използва своята силна позиция в Сирия, което позволява на всички външни сили, било то в САЩ, ЕС и Израел да бомбардират нашите съюзници. Москва плати сериозна цена, но Израел също загуби предимството на ненаказани полети в региона \", отбелязва iran.ru. \r\nИнформацията, публикувана неотдавна от аналитичната агенция ANNA-News, свидетелства за ангажимента на Русия да засили военното сътрудничество с Иран. По информация от  сирийски източници се твърди, че Русия е поискала от Иран да предостави достъп до военната база \"Ноейе\" в северозападната част на Иран. \"Предполага се, че авиобазата ще се използва като междинно летище на път за Сирия, в която ще се извършва презареждане на руски военни и военно-транспортни самолети. Сирийските източници казват, че говорим за няколко изтребители и четири военни превозни средства Ил-78. \" ANNA-News припомня, че базата \"Ноейе\" вече е била използвана от Военно-космическите сили на Русия. \"През април тази година бе съобщено, че там са спирали руските бомбардировачи с далечен обсег, изпратени на мисия да унищожат вражески позиции в източната част на Сирия.\" Военните министерства на Иран и Русия все още не са потвърдили или отричали тази информация.  Юлиян Марков", "date": "2018.09.24", "title": "„Независимая газета“: Русия планира да създаде военна база в Иран"}
{"url": "http://www.focus-news.net/news/2018/09/24/2570557/pregled-na-osnovnite-temi-v-britanskiya-pechat-agentsiya-fokus.html", "text": "Лидерът на Лейбъристката партия Джереми Корбин заяви, че би подкрепил втори референдум а Брекзит, ако активистите на партията, по време не ежегодната ѝ конференция, гласуват за промяна на политиката на Лейбъристите, предава британският вестник  The Guardian . \r\nВъпреки това Корбин добави, че тази политика не е първият му избор, тъй като вярва, че едни генерални избори биха били много по-добър начин за разрешаване на политическата криза около напускането на Великобритания от Европейския съюз. \r\n*** Министърът на вътрешните работи Саджид Джавид иска по-дълъг период  на свободно движение на гражданите на ЕС във Великобритания при липса на споразумение с Брюксел, пише британският вестник  The Times . \r\nВ ход, който ще смути твърдите евроскептици се очаква Джавид да предложи гражданите на ЕС да бъдат пропускани през границата за период  от 30 месеца, ако Великобритания напусне Евросъюза без споразумение. \r\nВсеки гражданин на ЕС, който пристига между март 2019 година  и септември 2021 година, ще има право да живее временно във Великобритания, стига да показва паспорта си и да премине проверка за съдимост. През този период те ще трябва да кандидатстват за виза в рамките на нова миграционна система, за да останат постоянно. \r\nТова ще предизвика притеснения сред привържениците на „твърд“ Брекзит, които искат да \"поемат обратно контрол\" бързо в случай на излизане от ЕС без споразумение. Някои от тях поискаха Великобритания незабавно да премине към „глобална“  система, при която мигрантите в ЕС не получават преференциално отношение. \r\nСтава ясно , че според Джавид забавянето в промяната на миграционната система е необходимо за защита на икономиката. \r\nДнес той  ще очертае плана си за овладяване на миграцията след Брекзит на критично заседание на кабинета, на което Тереза Май също ще уведоми министрите за срещата на върха в Залцбург миналата седмица, на която лидерите на ЕС категорично отхвърлиха компромисния план от „Чекърс“ за споразумение за напускане на ЕС. \r\n*** Лейбъристите ще подкрепят втори референдум, ако при сценарий без споразумение Консервативната партия не свика предсрочни избори, пише британският ежедневник  The Independent . \r\nКомпромисното предложение, което ще бъде гласувано във вторник, бе изготвено след ожесточени дебати, продължили почти шест часа. \r\nНай-накрая предложеното решение гласи: \"Ако не можем да постигнем общи избори Лайбъристката партия  трябва да подкрепи всички възможности, останали на масата, включително провеждането на кампании за втори референдум. \r\nИзточници на изданието подчертаха, че ключовата фраза в решението  ангажира опозиционната партия  да подкрепи кампания за нов референдум, в допълнение към други варианти, ако премиерът блокира кампанията за нови общи избори. \r\nДруги обаче посочиха, че все още има вратички във формулировката, например, че не е посочено какви ще бъдат другите \"варианти\" и дали ще имат приоритет, да не говорим за факта, че предложението не уточнява какво ще поиска нов референдум. \r\n*** Франция и Германия ще се опитат да задържат Великобритания колкото може по-близко до ЕС, заяви бившия гръцки финансов министър и отявлен критик на ЕС в интервю пред радио ВВС, цитиран от  Daily Express \r\nВ интервюто той предупреди, че нито френският президент Еманюел Макрон, нито германският канцлер Ангела Меркел искат Брекзит да определи техния мандат, така че ще се опитат да откажат на Обединеното кралство пълно излизане от ЕС. \r\nСпоред него \"единственото решение\" за неизгодната позиция на министър-председателя Тереза Мей ще бъдат едни  общи избори във Великобритания, което би довело до това ЕС да принуди страната да сключи сделка от норвежки тип. \r\nТой добави: \"След това Мей може да си отиде в мир и да има ново правителство, което да преговаря за споразумение в норвежки стил за период от пет години, поне за да могат Меркел и Макрон да кажат: \"добре, това е проблем за нашите наследници \". \r\nНорвегия е член на Европейската асоциация за свободна търговия (ЕФТА), което означава, че Осло плаща за достъпа до единния пазар. ЕФТА включва Норвегия, Швейцария, Исландия и Лихтенщайн. \r\nЯнис Варуфакис каза: \"Мрачно предсказуемият  Европейският съюз никога нямаше да води преговори с Тереза Мей. Предупреждавах за това от деня на референдума. \r\nБившият гръцки финансов министър настоя, че представянето на Обединеното кралство в преговорите е \"еднакво отвратително\" и \"върви към самоубийство\". Той каза: \"Вие не приемате последователността на преговорите, които Мишел Барние ясно очерта, когато бе назначен, а се насочвате направо към поражение\". \r\nТой добави: \"Сегашната трагедия е, че имаме два отбора. Брюкселските преговарящи и лондонското правителство. Нито един от тези екипи не се интересува особено от взаимно изгодно споразумение“.", "date": "2018.09.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/24/2570549/the-independent-leybaristite-shte-podkrepyat-vtori-referendum-ako-nyama-predsrochni-izbori.html", "text": "Лейбъристите ще подкрепят втори референдум, ако при сценарий без споразумение Консервативната партия не свика предсрочни избори, пише британският ежедневник  The Independent . \r\nКомпромисното предложение, което ще бъде гласувано във вторник, бе изготвено след ожесточени дебати, продължили почти шест часа. \r\nНай-накрая предложеното решение гласи: \"Ако не можем да постигнем общи избори Лайбъристката партия  трябва да подкрепи всички възможности, останали на масата, включително провеждането на кампании за втори референдум. \r\nИзточници на изданието подчертаха, че ключовата фраза в решението  ангажира опозиционната партия  да подкрепи кампания за нов референдум, в допълнение към други варианти, ако премиерът блокира кампанията за нови общи избори. \r\nДруги обаче посочиха, че все още има вратички във формулировката, например, че не е посочено какви ще бъдат другите \"варианти\" и дали ще имат приоритет, да не говорим за факта, че предложението не уточнява какво ще поиска нов референдум.  Юлиян Марков", "date": "2018.09.24", "title": "The Independent:  Лейбъристите ще подкрепят втори референдум , ако няма предсрочни избори"}
{"url": "http://www.focus-news.net/news/2018/09/24/2570559/pregled-na-mezhdunarodnite-novini-do-6-chasa-agentsiya-fokus.html", "text": "Бъдещето на отстранения от длъжност директор на Федералната служба за защита на Конституцията Ханс-Гьорг Маасен няма да бъде свързано с пост в Министерството на вътрешните работи в Берлин, съобщава националният ежедневник  Die Frankfurter Allgemeine Zeitung . \r\nИзточници от управляващата в Берлин голяма коалиция разкриха, че Маасен няма да получи назначение като държавен секретар във федералното вътрешно ведомство. Очаква се в бъдеще Маасен да поеме пост в Отдела за вътрешната сигурност и връзката с международните партньори, пояснява изданието.  \r\nМаасен си навлече гнева на голяма част от политиците в Берлин покрай разследването на събитията в Кемниц. След протетите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\nВ началото на текущата седмица изданието съобщи, че канцлерът на ФРГ Ангела Меркел е взела решение за освобождаване на директора на Федералната служба за защита на Конституцията. Според източници от коалиционните кръгове в Берлин, Меркел  е била убедена, че оставането на Маасен на поста не е приемливо. \r\nВъв вторник бе проведена кризисна среща на лидерите от управляващата голяма коалиция – ХДС, ХСС и ГСДП, но съдбата на Маасен изглежда е била решена още преди началото й, коментираха от редакцията. \r\n*** „Няма да имаме шанса за по-добър Договор с Гърция“, заяви бившият македонски министър-председател Любчо Георгиевски в интервю пред македонската редакция на  Радио „Свободна Европа“ . \r\nНа въпроса защо е важно гражданите да излязат и да гласуват с „Да“ на референдума той отговаря: \r\n„Не трябва да забравяме, че ако се провали референдума ние ще останем БЮРМ (Бивша югославска република Македония), защото, първо, не вярвам, че вече ще има смели македонски политици, които ще влязат в тази битка, а смятам, че и международната общност тотално ще се охлади по този въпрос, така че наистина мисля, че това е шанс и той трябва да бъде използван. Не трябва на проблема да се гледа партийно, затова и аз се съгласих да намеря списък на хора, които имат разпознаваемо ВМРО-ДПМНЕ минало, история, надявам се, че и мен ме разпознават като ВМРО-ДПМНЕ от предишното време. Да призовем и част от тези избиратели, които са както на ВМРО-ДПМНЕ, така и на други политически партии, че това е един наднационален въпрос и аз, когато съм говорил по този въпрос в миналото винаги така съм постъпвал -  това е задача, която цяла Македония трябва съвместно да разреши. \r\nНа въпроса, дали той самият ще гласува на референдума, Георгиевски отговаря категорично: \r\nДа, да, ще гласувам. Искам да ви напомня, че аз съм политикът, който пръв отвори този въпрос храбро по начина, по който Зоран Заев решава днес. Ще ви напомня, че още през 2000 г., когато бях министър-председател, имаше опит с тогавашния гръцки премиер Костас Симитис да изберем между  Северна и Горна Македония, за да се реши проблема. За щастие това беше само за международна употреба, не трябваше да бъде за вътрешна употреба и не мога да не спомена, че главните опоненти бяха тогавашното ръководство на СДСМ и журналистите, които бяха около тогавашното ръководство на СДСМ. \r\n*** Вселенският патриарх Вартоломей заяви в неделя, че няма да промени позицията си по отношение на подкрепата за автокефалията на православната църква в Украйна, подчертавайки, че базираната в Истанбул патриаршия няма да отправя заплахи, нито ще отговаря на тях, пише електронното издание на гръцкия вестник  Kathimerini . \r\nПо време на реч пред църквата в Агия Фока, приветствайки чешки теолог, Вартоломей се позова на църквите в Чехия и Словакия, най-младите автокефални църкви, които попадат под чадъра на вселенската патриаршия. \r\n\"Сега е редът на Украйна да получи статут на автокефалия своевременно, надявам се, въпреки съществуващите реакции и това ще се случи, защото това е нейно право\", каза патриархът, като очевидно се позовава на възраженията на Руска православна църква. \r\nТой добави, че правото на Екуменическата патриаршия е да даде автокефалия, както е направила за  поредица от църкви, започвайки с Русия през 16 век. \r\nЩо се отнася до критиките от страна на Русия относно позицията му за украинската автокефалия, патриархът каза: \"Ние не се страхуваме от заплахи\". \r\nПатриахът \"нито отправя заплахи, нито ги реализира\", каза той. \r\n*** Съединените щати са решени да спечелят търговската война с Китай и не възнамеряват да се откажат от политиката си за налагане на мита. Това заяви държавният секретар на САЩ Майкъл Помпео в интервю за Fox News, излъчено в неделя, цитиран от  TACC . \r\n\"Търговска война на Китай срещу САЩ се води в продължение на много години и разликата е, че сегашната американска администрация сме решени да я спечелим\", - каза Помпео, добавяйки, че президентът на САЩ Доналд Тръмп е готов да продължи да увеличава натиска върху Китай, докато не постигне желания резултат. \r\nДържавният секретар  отново заяви, че е \"несправедливо отношението \" към  американските компании в Китай. \r\nПомпео посочи, че САЩ ще \"постигне резултати, които ще принудят Китай да действа като нормална държава - да  се придържат към прозрачност, върховенство на закона, основните принципи на международната търговия, справедливост, реципрочност и да не крадат интелектуална собственост\" \"Всички тези неща президентът Тръмп ги е казал на колегата си [Си Цзинпин], към когото той се отнася много добре,\" – завърши Помпео. \r\n*** Държавният секретар на САЩ Майкъл Помпео не изключи всякакви реакции, включително военни, ако бъде използвано химическо оръжие (от властите)в Сирия в интервю за NBC, което бе излъчено в неделя, цитирано от  TACC . \r\nТой бе попитан дали е възможен военен отговор на САЩ за премахване на възможността за използване на химическо оръжие в Сирия. \"Ние не изключваме всякаква реакция, включително и военна\" - заяви той \r\nВ отговор на въпрос дали САЩ ще изправят  пред съда виновните , включително и Руската федерация, ако в Сирия се установи употреба на химическо оръжие , Помпео каза: \"Ние ще направим анализ, след като това се случи.\" В същото време той изрази надежда, че това няма да се случи така или иначе. Той каза, че Съединените щати \"ще изправят пред правосъдието онези, които нарушават основния принцип\", т.е., използват химически оръжия. \r\nПомпео припомни също, че САЩ наложи санкции срещу Руската федерация за предполагаемо участие в отравянето на бившия полковник от ГРУ Сергей Скрипал и дъщеря му Юлия във Великобритания. Според държавния секретар президентът на САЩ, Доналд Тръмп е \"абсолютно сериозен\" в усилията си да гарантира, че употребата на химически оръжия в различни държави \"няма да се превърне в правило\". \r\nПо-рано, постоянният представител на Русия в ООН, Василий Небензя, говори по време на заседанието на Съвета за сигурност на ООН относно положението в Сирия и заяви, че бунтовниците и активистите на \"Белите каски\" продължават подготовката за провокация с химическо оръжие в зоната за деескалция Идлиб. \r\n*** Папа Франциск отдаде почит на евреите, които са били убити от нацистите и жертвите на съветското  КГБ, по време на посещението на два възпоменателни центъра, построени в чест на най-тъмните периоди от латвийската история. \r\nПо повод 75-та годишнина от военната ликвидация в гетата във Вилнюс Папата се помоли пред паметник на 200 хиляди  литовски евреи убити в страната или в нацистките концентрационни лагери в Европа. \r\nМалко след това главата на Ватикана посети близкия Музей на окупацията и борбата за свобода, бивш подземен  затвор на КГБ, където литовците, които са били смятани за врагове на Съветския съюз са били измъчвани, преди да бъдат изпратени в трудовите лагери в Сибир или убити. \r\nПапата се помоли и запали свещ в стаята на чиито стени има снимки на католически свещеници и епископи, които са били убити или измъчвани в този затвор. \r\n\"Това е мъката на нашия народ и изпитанието за нашата вяра\", каза 79-годишният епископ Сигитас Тамкевичиус, който е бил затворен там през 1983 г., след което е прекарал шест години в съветските трудови лагери. Той придружи  папата по време на обиколката в затвора. \r\nСъветските власти са убили почти 70 000 литовци, пише агенцията. \r\n*** Израелските сили са застреляли палестинец в нови сблъсъци на границата с Газа в неделя, съобщи здравното министерство в управлявания от \"Хамас\" анклав, предава  AFP . \r\nИмад Ищави, на 21 години, бе застрелян в главата, съобщи  Министерството, след като палестинците отново се събраха по границата на изток от град Газа късно в неделя. През последните месеци подобни  демонстрации, често са съпроводени с насилие. \r\nМакар и да се говори, че от „Хамас“ търсят трайно примирие с Израел, но непреките преговори изглеждат замръзнали, което доведе до увеличаване на броя на протестиращите, пише агенцията. През последните седмици демонстрациите, които обикновено включват изгаряне на гуми и хвърляне на камъни, се провеждат и  през нощта, макар и с далеч по-малко участници  от редовните събирания в петък през деня. \r\nНай-малко 186 палестинци бяха убити от израелски огън досега, откакто  започнаха протестите на 30 март. Един израелски войник бе убит от палестински снайперист. \r\nИзраел поддържа блокада на Ивицата Газа повече от десетилетие, което според него е необходимо, за да се изолира Хамас. \r\n*** „Единна Русия“ на Владимир Путин загуби изборите за губернатор и на Владимирска област, предава  РИА Новости .  \r\nКандидатът на Либералдемократическата партия на Владимир Жириновски Владимир Сипягин спечели губернаторските избори на Владимирска  област с 57,03% от гласовете. Досегашният губернатор Светлана Орлова спечели 37,46%, според Централната избирателна комисия след преброяване на 100% от протоколите. \r\nТова е втората област, където кандидатът на „Единна Русия“ и досегашен губернатор губи изборите на втория тур от кандидат на Либералнодемократическата партия на Русия. \r\n*** САЩ планират мащабна кампания срещу Китай в близките седмици, пише авторитетния интернет портал  Axios , като се позовава на правителствени източници. \r\nСпоред тях обвиненията срещу Пекин ще бъдат повдигнати от Белия дом, Министерствата на финансите, търговията и отбраната на страната. \"Ние няма да позволим  Русия да бъде единствен дразнител – според източника  в Белия дом - [Те] ще бъдат Русия и Китай.\" \r\nАмериканските власти планират да предоставят нова информация за \"враждебните действия\" на Китай срещу публичния и частния сектор на САЩ и да предприемат мерки в това отношение. Както беше отбелязано, администрацията на САЩ ще обвини Пекин в \"злоумишлени действия\" в киберпространството, намеса в изборите и кражба на интелектуална собственост. \r\nСпоред портала правителството на САЩ \"има тонове данни\" в подкрепа на обвиненията. \"Ние ще покажем, как Китай прониква в Съединените щати, и всичко, което правим, за да се противопоставим на това\" - каза за портала източникът в Белия дом. \"Инициативата идва от апарата за национална сигурност\", каза той. \r\nВъпреки това, според Axios не е ясно защо администрацията във Вашингтон взе това решение точно сега. Освен това, според източника, подобен ход е одобрен от президентът на САЩ Доналд Тръмп, който се отнася добре към китайския президент Си Цзинпин. Така, по-специално, на 5 септември Тръмп каза, че се отнася към него \"с голямо уважение\". \r\n*** Страните от ОПЕК+ планират свиване на добива на петрол, предава  TACC . \r\nМониторинговият комитет на министрите на енергетиката и нефтодобива на страните от ОПЕК+, който се срещна в Алжир в неделя, не разгледа плановете за ръст на добив на петрол, а напротив, предупреди за възможно връщане на ограниченията през 2019 г. Според прогнозите на ОПЕК следващата година може да се повтори сценарият от 2014 г., когато поради излишък на петрол се понижиха котировките. За да оцени оптималното ниво на производство за 2019 г., ОПЕК+ ще проведе извънредно заседание през ноември. \r\nМинистърът на петрола на Иран не пристигна на срещата, но Иран обвини преди това страните от ОПЕК+ и най-вече Русия и Саудитска Арабия, че сътрудничат на САЩ, като планират да заместят добива на ирански петрол след ноември, когато САЩ планират да наложат санкции върху износа на нефт от Иран.", "date": "2018.09.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/24/2570560/futbol-izigraha-se-chetiri-macha-ot-petiya-krag-na-ispanskata-liga.html", "text": "Футбол: Изиграха се четири мача от петия кръг на испанската Лига. Барселона и Жирона завършиха наравно 2:2 , като Меси и Пике отбелязаха головете за каталунския гранд, а Кристиян Стуани отбеляза двата гола за Жирона. Останалите мачове завършиха при следните резултати: \r\nЛеванте – Севиля  2:6 \r\nВиляреал – Валенсия  0:0 \r\nБетис – Атлетик Билбао  2:2 \r\nБарселона оглавява временното класиране с 13 точки, следвана от Реал Мадрид със същия точков актив и Алавес с 10 точки.", "date": "2018.09.24", "title": "Футбол: Изиграха се четири мача от петия кръг на испанската Лига"}
{"url": "http://www.focus-news.net/news/2018/09/24/2570562/usa-today-arestuvat-dizaynera-na-triizmerno-printirano-orazhie-v-tayvan.html", "text": "Арестуват дизайнера на триизмерно принтирано оръжие в Тайван по искане за екстрадиция в САЩ заради обвинения за сексуално посегателство на непълнолетно момиче, пише американското издание  USA Today \r\nАктивистът от Тексас, който получи международно внимание за разработването и разпространението на планове за до голяма степен непроследими триизмерни печатни пистолети, е екстрадиран в Съединените щати от Тайван, за да бъде изправен пред обвинения за сексуално посегателство на непълнолетно момиче. \r\nКоди Уилсън, представящ се като \"крипто-анархист\" и собственик на Defense Distributed, е задържан в затвора в окръг Харис в Хюстън, Тексас, след арестуването му в Тайван. \r\nПолицай от Остин  заяви в сряда, че Уилсън напуска Съединените щати, след като приятел на 16-годишното момиче му е казал, че полицията разследва обвинението, че той е имал секс с нея. Осъждане за обвинения в сексуално посегателство ще попречи на Уилсън да притежава огнестрелни оръжия. \r\nТайванският вестник The Liberty Times съобщи, че полицията е установила точно местонахождението на Уилсън в Тайван, като е предложила бизнес сделка с неговата компания на своя уебсайт и след това е наблюдавала кога и къде е подписал договора онлайн. Вестникът заяви, че Уилсън не е оказал съпротива на  властите при ареста.  Юлиян Марков", "date": "2018.09.24", "title": "USA Today: Арестуват дизайнера на триизмерно принтирано оръжие в Тайван"}
{"url": "http://www.focus-news.net/news/2018/09/24/2570563/aktualna-patna-obstanovka.html", "text": "Информация за състоянието на републиканските пътища за 24 септември, предоставена от  Агенция „Пътна инфраструктура“ . І. Метеорологична обстановка: \r\nМинималните температури ще бъдат високи – между 14° и 19°. Преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана. Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nВъвежда се реверсивно движение по АМ „Хемус“ от км 6+970 до км 11+850 – обособява се една лента в посока София и две ленти в посока Варна за периода от 21.09.2018 г. до 10:00 часа на 24.09.2018 г. От 10:00 часа на 24.09.2018 г. до 10:00 часа на 25.09.2018 г. се обособява една лента за движение в посока Варна и две ленти в посока София. Скоростта на движение е ограничена до 50 км/ч. Срок 25.09.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nВъвежда се реверсивно движение по АМ „Люлин“ от км 9+400 до км 10+560 – обособява се една лента в посока Перник и две ленти в посока София. Скоростта на движение е ограничена до 50 км/ч. Срок от 14:00 до 20:00 часа на 24.09.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nПът ІІІ-3005: Движението по път III-3005 Бъркач-Беглеж в района на Дисевица- Беглеж от км 8+000 до км 30+000 се осъществява с повишено внимание поради частични ремонти - студено изкърпване на асфалтовата настилка.  Срок до 24.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.24", "title": "Актуална пътна обстановка"}
{"url": "http://www.focus-news.net/news/2018/09/24/2570565/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\nОт 13.00 часа в комплекс „Спортна София“ на Зона Б 5 ще се състои презентация на Българската Федерация по модерен петобой. На събитието ще присъстват двамата български медалисти от завършилото наскоро в Мексико Световното първенство Явор Пешлеевски и Тодор  Михалев. \r\n*** \r\nОт 18.30 часа в двореца „Врана” ще бъде представена книга от избрани статии на Н. В. Цар Симеон II със заглавие „Една цел-България”. Книгата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е министър-председател на България. На премиерата ще присъства Цар Симеон. \r\n*** \r\nОт 11.00 часа в Младежкия дом най-активните младите читатели на Регионална библиотека „Христо Ботев“ – Враца ще бъдат отличени в рамките на кампанията „Книгата - мой приятел“. \r\n*** \r\nОт 09.00 часа в спортен комплекс „Простор“ ще се проведе турнир по плажен тенис, посветен на 25 септември – Деня на град Добрич. \r\n*** \r\nОт 18.30 часа на пл. „Свобода“ ще се проведе зумба маратон на Клуб „Алегрия“ при Младежки център - Добрич  с ръководител Стоян Стоянов. \r\n*** \r\nОт 09.00 часа църквата „Св. Силуан Атонски\" в Църногорския манастир  „Св. св. Козма и Дамян\"  Белоградчишкият епископ Поликарп, викарий на Софийския митрополит, ще оглави Света Божествена Литургия. От 13.30 часа в малката трапезария на светата обител ще има духовна беседа на йеромонах Филип от скита „Малката света Анна\" на Света гора, Атон.  \r\n*** \r\nОт 10.00 часа на пл. „Възраждане“ пред сградата на Общината ще се проведе събитие от благотворителната кампания „Стара хартия за нова книга“. \r\n*** \r\nОт 11.30 часа пред централния вход на панаирния град ще се състои официалното откриване на 74-ия Международен технически панаир. \r\n*** \r\nОт 19.00 часа в Драматичен театър-Пловдив ще бъдат представени книгата и филма за проф. Стефан Данаилов - „Романът на моя живот“. Събитието ще закрие 22-рото издание на Международния театрален фестивал „Сцена на кръстопът“.", "date": "2018.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2018/09/24/2570566/predstoyashti-mezhdunarodni-sabitiya-za-24-septemvri-agentsiya-fokus.html", "text": "Влизат в сила новите мита на САЩ за внос на китайска продукция. \r\n***  Иран се прощава с жертвите на терористичния атентат в Ахваз. \r\n***  Ще се проведе вторият кръг на търговските преговори между САЩ и Япония.  \r\n***  Папа Франциск ще посети Латвия и Естония за 100-годишнината от обявяването на независимостта им. \r\n***  Година след изборите за федерален парламент – в Германия обобщават резултите от политиката на управляващите в Берлин. \r\n***  Ръководството на ГСДП се събира на кризисна среща в Берлин. \r\n***  Германският канцлер Ангела Меркел ще участва в диалог с гражданите относно „бъдещето на Европа\". \r\n***  Италианското правителство ще одобри нови мерки за миграцията и сигурността. \r\n***  Депутатите в шведския парламент ще изберат председател на законодателния орган. \r\n***", "date": "2018.09.24", "title": "Предстоящи международни събития за 24 септември (Агенция „Фокус“)"}
{"url": "http://www.focus-news.net/news/2018/09/24/2570543/moskovskiy-komsomolets-atentatat-v-iran-e-otmashtenie-za-politikata-mu-v-siriyskiya-konflikt.html", "text": "Атентатът в Иран е отмъщение за политиката му в сирийския конфликт, пише руският ежедневник  “Московский Комсомолец“ . \r\nОтговорността за терористичната атака и смъртта на най-малко 29 души, буквално предизвика надпревара сред терористичните групировки, сякаш това е почетен банер. AFP съобщи, че бойците на“Ислямска държава“ са поели отговорност за терористичния акт. Според представителя на Ислямска революционна гвардия Рамезан Шариф участие в атентата е заявила свързаната със Саудитска Арабия групировка „Ал-Ахвазия\". В допълнение, официален представител на иранските въоръжени сили, бригаден генерал Аболфазл Шекарчи, предполага, че нападателите са свързани със САЩ и израелското разузнаване \"Мосад\". Според други данни зад нападенията стоят бунтовници от радикалната ислямска група \"Такфери\", представители на сунитите, които смятат, че представителите на други клонове на исляма са неверници. \r\nИранският президент Хасан Роухани заяви, че \"Америка иска по този начин да се сее хаос в страната, за да се върне (за осигуряване на военно присъствие -\" MK \") в страната, но това са нереалистични фантазии, а те (американците -\" МК \") никога няма да достигнат своята цел \". \r\nВъпреки това, много експерти свързват атентата в Иран пряко с укрепването на влиянието на Иран в сирийския конфликт, което изобщо не устройва противниците на сегашния президент Башар Асад, по-специално в САЩ и Израел. \r\n\"Иран има достатъчно врагове, освен Западът, почти целият сунитски свят се противопоставя на Иран, толкова много арабски страни са недоволни от укрепването на позицията на Иран в Сирия, но разбира се тук е трудно да се каже до колко арабските държави са организирали всичко това. Но от друга страна, тъй като основните терористични организация са  сунитски, така че е вероятно те да са организирали атаката, за да покажат, че няма просто ей така да предадат  Сирия  на Иран, \"- коментира за изданието старши изследовател в Института по ориенталистика на Руската академия на науките Владимир Сажин. \r\nНапример Al Jazeera съобщава: \"Изправени пред нарастващ натиск от страна на САЩ и Израел, Иран не само отказва да изтегли силите си, но също така се стреми да засили позициите си в Близкия изток. В Сирия крайната цел на Иран е да ограничи влиянието на САЩ в страната, да направи американското военно присъствие там по-скъпо. За тази цел Иран концентрира усилията си в района на Северна Сирия, където Техеран се стреми да промени ситуацията с помощта на Русия и Турция \". \r\nВ иранското външно министерство бяха призовани посланиците на Дания, Холандия и на Обединеното кралство във връзка с терористичния акт. Според Техеран тези страни крият на тяхна територия представители на терористични групи, участващи в нападението в Ахваз. \"Неприемливо е Европейският съюз да вкарва в черен списък членовете на тези терористични групи, докато не извършат престъпления на европейска територия\", заяви говорителят на иранското външно министерство Бахрам Кашими. Той отбеляза, че посланиците са били предупредени, че терористите са на територията на техните държави и ги призова да бъдат незабавно арестувани. Дипломати обещаха да помогнат на Иран в търсенето на престъпниците.  Юлиян Марков", "date": "2018.09.24", "title": "„Московский комсомолец“: Атентатът в Иран е отмъщение за политиката му в сирийския конфликт"}
{"url": "http://www.focus-news.net/news/2018/09/24/2570554/axios-sasht-planirat-mashtabna-kampaniya-sreshtu-kitay-v-blizkite-sedmitsi.html", "text": "САЩ планират мащабна кампания срещу Китай в близките седмици, пише авторитетния интернет портал  Axios , като се позовава на правителствени източници. \r\nСпоред тях обвиненията срещу Пекин ще бъдат повдигнати от Белия дом, Министерствата на финансите, търговията и отбраната на страната. \"Ние няма да позволим  Русия да бъде единствен дразнител – според източника  в Белия дом - [Те] ще бъдат Русия и Китай.\" \r\nАмериканските власти планират да предоставят нова информация за \"враждебните действия\" на Китай срещу публичния и частния сектор на САЩ и да предприемат мерки в това отношение. Както беше отбелязано, администрацията на САЩ ще обвини Пекин в \"злоумишлени действия\" в киберпространството, намеса в изборите и кражба на интелектуална собственост. \r\nСпоред портала правителството на САЩ \"има тонове данни\" в подкрепа на обвиненията. \"Ние ще покажем, как Китай прониква в Съединените щати, и всичко, което правим, за да се противопоставим на това\" - каза за портала източникът в Белия дом. \"Инициативата идва от апарата за национална сигурност\", каза той. \r\nВъпреки това, според Axios не е ясно защо администрацията във Вашингтон взе това решение точно сега. Освен това, според източника, подобен ход е одобрен от президентът на САЩ Доналд Тръмп, който се отнася добре към китайския президент Си Цзинпин. Така, по-специално, на 5 септември Тръмп каза, че се отнася към него \"с голямо уважение\".  Юлиян Марков", "date": "2018.09.24", "title": "Аxios: САЩ планират мащабна кампания срещу Китай в близките седмици"}
{"url": "http://www.focus-news.net/news/2018/09/24/2570567/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-dunav-most-vidin-i-dunav-most-ruse.html", "text": "Интензивен е трафикът на граничните пунктове „Кулата“, „Капитан Андреево“, „Дунав мост-Видин“ и „Дунав мост-Русе“. Това съобщиха за  Агенция „Фокус“  от  ГД „Гранична полиция“ . На българо-гръцката граница на ГКПП „Кулата“ трафикът е интензивен за леки и товарни автомобили на изход. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост-Видин“ и на „Дунав мост-Русе“ трафикът е интензивен на изход за товарни автомобили. Нормален е трафикът на всички пунктове по границите със Сърбия и Македония.", "date": "2018.09.24", "title": "ГД „Гранична полиция“: Интензивен е трафикът на граничните пунктове „Кулата“, „Капитан Андреево“, „Дунав мост-Видин“ и „Дунав мост-Русе“"}
{"url": "http://www.focus-news.net/news/2018/09/24/2570558/tass-stranite-ot-opek-planirat-svivane-na-dobiva-na-petrol.html", "text": "Страните от ОПЕК+ планират свиване на добива на петрол, предава  TACC . \r\nМониторинговият комитет на министрите на енергетиката и нефтодобива на страните от ОПЕК+, който се срещна в Алжир в неделя, не разгледа плановете за ръст на добив на петрол, а напротив, предупреди за възможно връщане на ограниченията през 2019 г. Според прогнозите на ОПЕК следващата година може да се повтори сценарият от 2014 г., когато поради излишък на петрол се понижиха  котировките.  За да оцени оптималното ниво на производство за 2019 г., ОПЕК+ ще проведе извънредно заседание през ноември. \r\nМинистърът на петрола на Иран не пристигна на срещата, но Иран обвини преди това страните от ОПЕК+ и най-вече Русия и Саудитска Арабия, че сътрудничат на САЩ, като планират да заместят добива на ирански петрол след ноември, когато САЩ планират да наложат санкции върху износа на нефт от Иран.  Юлиян Марков", "date": "2018.09.24", "title": "ТАСС: Страните от ОПЕК+ планират свиване на добива на петрол"}
{"url": "http://www.focus-news.net/news/2018/09/24/2570564/voa-talibanite-preduprezhdavat-sasht-da-ne-pregovaryat-s-falshivi-buntovnitsi.html", "text": "Талибаните предупреждават САЩ да не преговарят с „фалшиви“ бунтовници, съобщава радио  The Voice of America . \r\nАфганистанските талибани предупредиха САЩ да не се срещнат с \"фалшиви\" и \"измамни\" бунтовнически делегации, заявявайки, че такива контакти могат \"сериозно да навредят на всеки истински диалог\". \r\nИслямистките бунтовници отправиха предупреждението след медийни съобщения за срещи между американски и неидентифицирани \"високопоставени\" талибани в Дубай и Баграм - най-голямата военна база на САЩ в Афганистан. \r\nГоворителят на талибаните Забиула Муджахид отхвърли докладите като напълно фалшиви и заяви, че нито един член на бунтовниците, нито делегация са посетили Баграм или са водили разговори с някого в Дубай. \r\nЕдинственият известен контакт между Съединените щати и талибаните в продължение на няколко години се състоя миналия юли, когато старши служител на Държавния департамент за регионална дипломация Алис Уелс проведе \"предварителен\" кръг разговори с талибани  в техния „офис“ в Катар \r\nАфганистанският министър на отбраната Тарик Шах Бахрами заяви пред  Сената, че през изминалия месец са убити 513 военнослужещи от Афганистанската национална армия и повече от седем хиляди са ранени.  Юлиян Марков", "date": "2018.09.24", "title": "VOA: Талибаните предупреждават САЩ да не преговарят с „фалшиви“ бунтовници"}
{"url": "http://www.focus-news.net/news/2018/09/24/2570572/afp-donald-tramp-se-sreshtna-s-shindzo-abe-v-nyu-york.html", "text": "Американският президент Доналд Тръмп в неделя се отправи към Ню Йорк пред събитието на световните лидери в Обединените нации, където се срещна с японския премиер Шиндзо Абе вечерта, пише  AFP   \r\nСлед вечеря в Тръмп Тауър японският премиер Абе каза пред репортери че двамата са обсъдили  Северна Корея и отвличането на японски граждани, както и американско-японската и международната търговия \"в топла атмосфера както обикновено\". \r\n\"По въпроса за Северна Корея се съгласихме да увеличим още повече инерцията, създадена на историческата среща на високо равнище между САЩ и Северна Корея през юни, и да си сътрудничим тясно при осъществяването на денуклеаризацията на Корейския полуостров\", каза Абе. \r\nВ сряда за първи път Доналд Тръмп ще председателства заседание на Съвета за сигурност относно неразпространението на оръжия за масово унищожение, което ще се фокусира в голяма степен върху Иран. Това вероятно ще доведе до сблъсък с други големи световни сили.  Юлиян Марков", "date": "2018.09.24", "title": "AFP: Доналд Тръмп се срещна с Шиндзо Абе в Ню Йорк"}
{"url": "http://www.focus-news.net/news/2018/09/24/2570573/zatvorenite-ot-agentsiya-mitnitsi-zavodi-na-vinprom-karnobat-vazstanovyavat-rabotata-si.html", "text": "Затворените от Агенция „Митници“ заводи на „Винпром Карнобат“ възстановяват работата си. Районният съд в Карнобат реши още в неделя да бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец ще възобновят работата си днес. Решението на съда дойде само няколко часа, след като от Агенция „Митници” поискаха срокът, в който заводите от „Винпром Карнобат” са затворени да бъде удължен с 60 дни заради открити сериозни нарушения. На извънреден в неделя брифинг зам.-директорът на Агенция „Митници” Юлиян Мирков обясни, че при проверката на данъчен склад на „ВИН. С. Индъстрийс\" ООД е констатирано наличие на монтиран кран, от който може да се източва/извежда спирт - етилов алкохол, без да бъде измерен от средствата за измерване и контрол, като по този начин се избягва начисляването и заплащане на дължимия акциз. В хода на проверката въпросният кран е пломбиран в затворено положение, с цел да не се позволи източването/извеждането на спирт - етилов алкохол. От Агенция „Митници“ уточниха, че нямат точна информация за количеството алкохол, изнесено от това съоръжение, но санкциите могат да бъдат огромни, защото на всеки 100 литра акцизът е 1000 лв. Зам.-директорът на Агенцията посочи, че наказанията могат да доведат до прекратяване на лиценза на предприятието. \r\nСъдебното решение беше посрещнато с радостни възгласи от служителите във фабриките на Миню Стайков, които за трети ден протестираха срещу затварянето на заводите. В неделя сутрин те се събраха пред производствената база в село Церковски, а после блокираха движението на колите на основната улица в Карнобат, като непрестанно пресичаха пешеходна пътека. По-късно те се събраха пред сградата на районния съд в града, за да чуят решението му.  \r\nКарнобат се пренесе пред общината в града. Агенция „Фокус“ припомня:  На 5 септември 2018 г. Специализираната прокуратура съобщи, че извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци. Над 10 лица бяха задържани при разкриване на фабрика за незаконно производство на цигари в град Карнобат. Сред задържаните бе и собственикът на „Винпром Карнобат“ Миню Стайков, като му е повдигнато обвинение за участие в организирана престъпна група за производство и продажба на акцизни стоки без бандерол, данъчни престъпления и пране на пари. На 8 септември Специализираният наказателен съд остави в ареста собственика на \"Винпром Карнобат\" Миню Стайков, братът на жена му Белун Хазърбасанов и Иван Димитров, син на кмета на Карнобат.", "date": "2018.09.24", "title": "Затворените от Агенция „Митници“ заводи на „Винпром Карнобат“ възстановяват работата си"}
{"url": "http://www.focus-news.net/news/2018/09/24/2570570/komsomolskaya-pravda-moldova-vazmozhno-e-oshte-dnes-konstitutsionniyat-sad-da-otstrani-prezidenta-igor-dodon-ot-vlast.html", "text": "Възможно е още днес Конституционният съд да отстрани президента Игор Додон от власт, пише молдовското издание на  “Комсомолская правда“ . \r\nРешението на Конституционния съд може да бъде взето още в понеделник, 24 септември. \r\nНастоящата политическа криза избухна в Молдова заради опита на премиера Павел Филип да замени двамата министри. Ръководителите на министерствата на земеделието и здравеопазването бяха освободени, а Николай Чубук и Силвия Раду бяха номинирани за техните длъжности, съответно. Много скоро обаче стана известно, че президентът на Молдова Игор Додон наложи негативна резолюция относно амбициите на кандидатите, като се позова на непригодността им за тези постове. \r\nВ спешен порядък членовете на екипа на Демократичната партия на Молдова, начело с Сергей Сърбу, подадоха в петък, 21 септември, искане до Конституционния съд за временно прекратяване на правомощията на президента  Игор Додон, във връзка с отказа му да назначи нови министри в правителството на Филип. \r\nНай-вероятно решението ще бъде взето още в понеделник сутринта. Това се потвърждава от факта, че премиерът Павел Филип отложи заседанието на кабинета миналата седмица за 24 септември в 15.00 часа. \r\nМежду другото, за Игор Додон това няма да е първото временно отстраняване от длъжност. Този факт (поради \"системно неспазване на Конституцията, неизпълнение на задълженията и злоупотреба с власт) е предизвикал  разговори в коридорите на властта за възможен импийчмънт на президента.  Юлиян Марков", "date": "2018.09.24", "title": "„Комсомолская правда“ (Молдова): Възможно е  още днес Конституционният съд да отстрани президента Игор Додон от власт"}
{"url": "http://www.focus-news.net/news/2018/09/24/2570569/zapochva-uchastieto-na-premiera-boyko-borisov-v-73-tata-sesiya-na-obshtoto-sabranie-na-oon.html", "text": "Започва участието на премиера Борисов в 73-тата сесия на Общото събрание на ООН. Премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Това съобщиха от  правителствената информационна служба . \r\nВ рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието. Българският министър-председател ще участва в срещата на върха за мира „Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека.  \r\nПо време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации.  \r\nПосещението на българският премиер в САЩ е до 29 септември. \r\nВ делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.24", "title": "Започва участието на премиера Бойко Борисов в 73-тата сесия на Общото събрание на ООН"}
{"url": "http://www.focus-news.net/news/2018/09/24/2570571/api-vavezhda-se-ogranichenie-na-skorostta-do-90-kmch-po-avtomagistrala-trakiya-v-uchastaka-chirpan-stara-zagora-ot-km-168-do-km-208-poradi-neravnosti.html", "text": "Въвежда се ограничение на скоростта до 90 км/ч по автомагистрала „Тракия” в участъка Чирпан - Стара Загора от км 168 до км 208 поради неравности на пътната настилка, необходимо е шофьорите да се движат с повишено внимание и съобразена скорост. Това съобщиха от пресцентъра на  Агенция „Пътна инфраструктура“ . \r\nНа автомагистрала „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Днес ще има две ленти за София и една лента за Бургас. \r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности.\t \r\nРемонтни дейности се извършват и на моста над река Елшишка при 89-ти км на автомагистрала „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. \r\n- За пътуващите от София към Пловдив отбиването е при пътен възел „Церово“ на автомагистрала „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София; \r\n- от пътен възел „Церово“на автомагистрала „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София;  \r\n- от пътен възел „Калугерово“ на автомагистрала „Тракия“ се отбива по път III-803 Динката - Драгор, път II-37 (Пазарджик), път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на автомагистрала „Тракия“, и обратно за идващите от Пловдив към София. \r\nЗа улеснение на трафика, в края на трите почивни дни, ще има две ленти за София на автомагистрала „Хемус“ в участъка с виадуктите, които се ремонтират на територията на Софийска област.  \r\nВ момента на автомагистрала „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика днес ще има две ленти за София и една за Варна. \r\nЗаради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на автомагистрала „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на автомагистрала „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nЗа улеснение на трафика през Владая - по път I-1 (Е-79) от 10.00 часа до 20.00 часа ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е автомагистрала „Люлин“. \r\nОт 14.00 часа до 20.00 часа, се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.  \r\nДвижението на МПС над 12 тона ще е ограничено по следните направления: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - София; \r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n-  път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. В участъците, в които се извършват ремонти дейности, е необходимо шофьорите да предвидят повече време за пътуване поради по-ниската скорост на движение и въведените временни организации или да използват алтернативни маршрути.", "date": "2018.09.24", "title": "АПИ: Въвежда се ограничение на скоростта до 90 км/ч по автомагистрала „Тракия“ в участъка Чирпан - Стара Загора от км 168 до км 208 поради неравности"}
{"url": "http://www.focus-news.net/news/2018/09/24/2570574/predsedatelyat-na-pg-na-gerb-tsvetan-tsvetan-tsvetanov-shte-uchastva-v-zasedanie-na-savmestnata-grupa-za-parlamentaren-kontrol-na-evropol-v-bryuksel.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов заминава на двудневно работно посещение в Брюксел. Това съобщиха от пресцентъра на  ПП ГЕРБ . Там той ще участва в заседание на Съвместната група за парламентарен контрол върху работата на Европол. Заедно с Цветанов в заседанието ще участват и председателят на Комисията за контрол над службите за сигурност Димитър Лазаров и Филип Попов, също член на комисията. \r\nВ рамките на работното си посещение в белгийската столица, Цветан Цветанов ще проведе и срещи с председателя на Европейската народна партия (ЕНП) Жозеф Дол, председателя на групата на ЕНП в ЕП и първи обявен кандидат на ЕНП за председател на Европейската комисия – Манфред Вебер, както и с генералния директор на ОЛАФ Виле Итала.", "date": "2018.09.24", "title": "Председателят на ПГ на ГЕРБ Цветан Цветан Цветанов ще участва в заседание на Съвместната група за парламентарен контрол на Европол в Брюксел"}
{"url": "http://www.focus-news.net/news/2018/09/24/2570575/the-wall-street-journal-iznosat-na-ruska-pshenitsa-zastrashava-amerikanskite-fermeri.html", "text": "Обемът на реколтата и износът на руска пшеница застрашават благосъстоянието на американските земеделски производители, които трудно издържат на конкуренцията на този пазар, пише американското делово издание  The Wall Street Journal . \r\nКакто отбелязва вестникът, докато цените на зърното на световните пазари падат не за първа година, руското селско стопанство процъфтява. Според публикацията, Русия е изнесла повече от 40 милиона тона пшеница за последната селскостопанска година (приключила на 30 юни), което е около два пъти повече от година по-рано. Този показател е най-големият през последните 25 години, пише вестникът. През 2016 г. Русия заема първо място по отношение на износа на пшеница, задминавайки САЩ, а през 2018 г. също така повтори рекорда, съобщи вестникът. \r\nПовишената конкуренция от страна на Русия на този пазар застрашава благосъстоянието на американските фермери, твърди The Wall Street Journal. Както се добавя в публикацията, това се случва във време, когато все повече земеделски предприятия в САЩ затварят със скорост, която не е наблюдавана от 80-те години на миналия век. \r\nВ допълнение, на търговските спорове на САЩ с Китай и други страни могат да направят руската пшеницата е още по-привлекателна, когато най-големите вносители наложат ответни мита за американската царевица, посочва изданието. Китай вече наложи мита от 25% на пшеницата от САЩ, но засега Москва не успя да се възползва от това поради китайските ограничения върху вноса, включително от Русия, пише във връзка с експерт.  Юлиян Марков", "date": "2018.09.24", "title": "The Wall Street Journal: Износът на руска пшеница застрашава американските фермери"}
{"url": "http://www.focus-news.net/news/2018/09/24/2570577/sport-dominik-tiym-specheli-turnira-v-sankt-peterburg.html", "text": "Доминик Тийм спечели турнира на твърди кортове в Санкт Петербург, след като на финала австриецът се наложи над Клижан с 6:3, 6:1 в двубой, продължил 68 минути.  \r\nТова е трета титла за Тийм през сезона и 11-та в кариерата му. Австриецът вече има две титли от турнири на твърди кортове, след като преди две години спечели надпреварата в Акапулко.  \r\nТийм е начело по брой спечелени мачове през 2018-та – общият им брой е 48. Той също така изпревари Кевин Андерсън на седмото място в годишната класацията и има всички шансове да се класира за трети пореден път за Финалите на АТП в Лондон.", "date": "2018.09.24", "title": "Спорт: Доминик Тийм спечели турнира в Санкт Петербург"}
{"url": "http://www.focus-news.net/news/2018/09/24/2570578/chez-razpredelenie-startira-nov-proekt-v-boyana-simeonovo-i-bankya-s-izpalnenieto-mu-shte-se-podobri-sigurnostta-na-elektrozahranvaneto.html", "text": "ЧЕЗ Разпределение България стартира нов проект за подобряване на сигурността и качеството на електрозахранването в Бояна, Симеоново и Банкя. Това съобщиха от пресцентъра на  ЧЕЗ Разпределение . Компанията ще инсталира дистанционно обслужвани електромери.  \r\nЕлектромерите ще бъдат монтирани през периода 24-28 септември. Не е предвидено изключване на електрозахранването едновременно за голям брой потребители. Възможни са единствено кратковременни прекъсвания за индивидуалните монтажи на електромерите, които ще се извършват в интервала между 8:00 и 20:00 ч. Дейността се извършва от техници с необходимата квалификация и опит и е за сметка на дружеството.  \r\nАвтоматизираната система ще позволява дистанционно отчитане на изразходваната електроенергия, ще следи какво е натоварването на мрежата и нивото на подаваното напрежение, честотата и продължителността на прекъсванията и други параметри. Това ще позволи да бъдат повишени качеството и надеждността на електрозахранването на клиентите и ще оптимизира процеса на обслужването им, което пряко ще повлияе върху удовлетвореността на потребителите.", "date": "2018.09.24", "title": "ЧЕЗ Разпределение стартира нов проект в Бояна, Симеоново и Банкя, с изпълнението му ще се подобри сигурността на електрозахранването"}
{"url": "http://www.focus-news.net/news/2018/09/24/2570579/dimitar-margaritov-kzp-pri-udalzhavane-perioda-na-namalenieto-noviyat-protsent-otstapka-se-formira-ot-poslednata-prilagana-tsena.html", "text": "Въпросът за т.нар. „намаление в намалението” добива актуалност при по-продължителни, най-вече сезонни кампании и е пряко свързан с риска потребителите да бъдат заблудени относно размера на отстъпките. Председателят на Комисията за защита на потребителите (КЗП) Димитър Маргаритов предупреди по „Дарик” радио, че когато намалението продължи повече от месец, търговците са длъжни да изчислят процента на отстъпките за новия период спрямо цените от този досега, съобщиха от пресцентъра на  КЗП .   \r\n„Ако вече е било обявено предишно намаление, то тогава трябва да присъстват и старата, и новата цена. За стара цена се счита тази, която е актуална поне месец назад във времето преди последното намаление, а не първоначалната цена, от която е тръгнала кампанията в даден период, който може да е бил преди два или повече месеца”, обясни Маргаритов. „Например, ако се обявява намаление за 20% и след това целта е да бъде извършено още едно намаление, например с 30% спрямо тази цена, то погрешно би било търговецът да обяви, че намалението е 50%. Т.е. да кумулира тези две стойности”, поясни той. Той подчерта, че „за потребителите трябва да е ясно откъде се тръгва и къде се стига, без за бъдат въвеждани в заблуждение с механичното събиране на процентите за целия период, който може да е и по-продължителен, и така да се създаде у тях впечатлението, че процентът е висок, а всъщност да се окаже, че цената не е чак толкова ниска.” \r\nМаргаритов изтъкна, че са два важните въпроси, които касаят т.нар. намаления. Първият е свързан с това доколко реални са те. За да бъдат такива, законът въвежда изисквания, за спазването на които институциите следят. Вторият въпрос е колко са големи,но той вече зависи от избора на търговеца и е елемент от свободния пазар. „Някои твърдят, без да съм склонен напълно да го отрека, че все още в България, като цяло размерът на намаленията не е чак толкова голям, както в други по-развити пазари, където могат да бъдат намерени действително много изгодни цени за определени групи стоки”, посочи председателят на КЗП.  \r\n„Когато си купувате стока с намаление, имате право и на рекламация при дефект, и на тестване на нейните качества в търговския обект, както и да я върнете в 14-дневен срок, ако е закупена онлайн”, напомни Маргаритов във връзка с наблюденията, че все още се срещат опити търговци да заблуждават потребителите, че не могат да упражнят свои основни права при такива кампании. „Когато стоката е намалена поради наличието на дефект, който не пречи на нейното нормално потребление, търговецът е длъжен да посочи предварително това като причина за направената отстъпка”, допълни той.    \r\n„Резултатите от нашите кампании през последните периоди, в които са обявявани намаления, включително и при по-кратки акции от типа на „Черния петък”, показват, че все повече търговците са ориентирани в това какви са изискванията на закона”, коментира Маргаритов. По думите му доколкото нарушения се констатират, то те са две основни групи. Едните са чисто административни – когато търговецът е пропуснал да изпише процента на намалението, да посочи старата цена или да отбележи срока на кампанията. Втората група нарушения са т.нар. нелоялни търговски практики – умишлените действия на търговците с цел да заблудят потребителите чрез спестяване на важна информация или заблуждаващи анонси. „Например, констатирали сме случаи, когато се обявява намаление, но всъщност стоката изобщо не е продавана на по-висока цена за минал период от време или пък е продавана на такава цена, но за много кратко време. Или пък случай, в който търговецът вдига цената непосредствено преди кампанията за намаление и когато обявява процента, без да е спазен едномесечният срок за продаване на старата цена, ние виждаме тази стока на същата цена, на която е продавана само преди седмица да речем, но търговецът твърди, че към нея се прилага някакъв процент намаление”, даде примери Маргаритов.   \r\nТой разказа и за по-рядко срещани хипотези. „Например, има уговорка, че намалението важи само ако потребителят си купи минимум два артикула. Впоследствие обаче се оказва, че дори и тези два артикула има ограничение, че трябвало да бъдат еднакви, а не да си изберете по Ваше усмотрение от цялата група намалени стоки”, каза още председателят на КЗП. Той призова търговците да спазват правилата, а потребителите да реагират във всеки случай, в който се правят опити правата им да бъдат нарушени.", "date": "2018.09.24", "title": "Димитър Маргаритов, КЗП: При удължаване периода на намалението новият процент отстъпка се формира от последната прилагана цена"}
{"url": "http://www.focus-news.net/news/2018/09/24/2570582/sofiya-v-dvoretsa-vrana-shte-bade-predstavena-kniga-ot-izbrani-statii-na-n-v-tsar-simeon-ii-sas-zaglavie-edna-tsel-balgariya.html", "text": "От 18.30 часа в Двореца „Врана” ще бъде представена книга от избрани статии на Н. В. Цар Симеон II със заглавие „Една цел-България”. Това съобщиха от  пресофиса на Н. В. Цар Симеон II . \r\nКнигата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е Министър-председател на България. \r\nПредставянето се организира от Либералния институт за политически анализи и от фондация „Либерална интеграция”. \r\nНа премиерата ще присъства Цар Симеон. \r\nКнигата съдържа два предговора. Единият е на д-р Ахмед Доган, почетен председател на ДПС, а вторият е от журналистката  Красина Кръстева.", "date": "2018.09.24", "title": "София: В Двореца „Врана” ще бъде представена книга от избрани статии на Н. В. Цар Симеон II със заглавие „Една цел-България“"}
{"url": "http://www.focus-news.net/news/2018/09/24/2570561/", "text": "САЩ въвеждат мита в размер на 10 % върху китайски стоки на стойност 200 милиарда долара от днес, предава  TACC . \r\nПрезидентът Доналд Тръмп възнамерява да пристъпи към третата фаза на ограничителните мерки и да въведе допълнителни мита в размер на 267 милиарда долара, ако Пекин предприеме ответни мерки. Митата, въведени в понеделник от 1 януари следващата година, ще нараснат до 25%, обявиха от Белия дом. \r\nТръмп заяви, че САЩ \"от месеци\" призовават Китай да \"промени нечестните си търговски практики\". \"Изяснихме какви промени са необходими, дадохме на Китай възможността да се държи по-честно с нас\", каза ръководителят на Белия дом. \r\nТой вярва, че митата \"имат огромен ефект\" върху Китай. \"Китай отдавна използва Съединените щати и аз повече няма да го позволя\", каза Тръмп. Американският президент многократно посочва, че крайната цел на неговата политика е да се постигне свободна търговия без такси и субсидии и от двете страни.  Юлиян Марков", "date": "2018.09.24", "title": "ТАСС: САЩ въвеждат мита в размер на 10 % върху китайски стоки на стойност 200 милиарда долара"}
{"url": "http://www.focus-news.net/news/2018/09/24/2570580/kathimerini-makedonskata-politsiya-e-zadarzhala-120-migranti-vlezli-nezakonno-v-stranata-ot-gartsiya.html", "text": "Полицията в Македония (в източника – Бивша югославска република Македония) са задържали 120 мигранти в два отделни случая, като се пояснява, че те са навлезли незаконно на територията на страната от гръцка земя, съобщава електронното издание на атинския вестник  Kathimerini . \r\nВ първия случай правоохранителните органи са открили 37 мигранти в южната част на Македония, в близост до границата с Гърция. Съобщава се единствено, че мигрантите са задържани, но се привеждат никакви допълнителни подробности. \r\nВтората група мигранти, състояща се от 83 души – включително 11 деца, са били заловени в камион, пътуващ през Македония от Гърция. По-голямата част от тях – 76 души, са граждани на Пакистан. Водачът на превозното средство е задържан, а мигрантите са транспортирани в център в южния македонски град Гевгели. \r\nОт редакцията подчертават, че през последния месец броят на нелегалните пресичания на границите на Македония от мигранти се е увеличил значително. През първата половина на 2018 г. македонската полиция са върнали обратно около 6,6 хил. мигранти, предприели опит да навлязат в страната нелегално. Тереза Герова", "date": "2018.09.24", "title": "Kathimerini: Македонската полиция е задържала 120 мигранти, влезли незаконно в страната от Гърция"}
{"url": "http://www.focus-news.net/news/2018/09/24/2570568/nimh-dnes-predi-obyad-shte-e-predimno-slanchevo-okolo-i-sled-obyad-oblachnostta-shte-se-uvelichi-i-na-mesta-ot-zapad-na-iztok-shte-prevali-dazhd-s-gramotevitsi.html", "text": "Днес преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана. Преди обяд атмосферното налягане ще се понижава и ще е по-ниско от средното за септември, а след пладне – от запад ще започне бързо да се повишава.Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Георги Цеков. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната. Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28°-32°. Температурата на морската вода е 24°. Вълнението на морето ще бъде 2-3 бала.  \r\nВ планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23°, на 2000 метра – около 14°.", "date": "2018.09.24", "title": "НИМХ: Днес преди обяд ще е предимно слънчево, около и след обяд облачността ще се увеличи и на места от запад на изток ще превали дъжд с гръмотевици"}
{"url": "http://www.focus-news.net/news/2018/09/24/2570576/nimh-zhalt-kod-za-silen-vyatar-e-obyaven-v-23-oblasti-v-stranata.html", "text": "Жълт код за силен вятър е обявен в 23 области в страната. Това сочи справка на сайта на  Националния институт по метеорология и хидрология (НИМХ) . В областите Видин, Враца, Монтана, Плевен, Ловеч, Габрово, Велико Търново, Варна, Стара Загора, Габрово, Търговище, Шумен, Русе, Силистра, Благоевград, Кюстендил, София-град, София-област, Добрич, Разград, Сливен, Пазарджик, Перник през втората половина на деня ще се усили северозападният вятър. Средната му скорост ще е между 14 и 19 м./сек. като в областите Кюстендил и Благоевград поривите ще достигат до 22 м./сек., в областите Плевен, Велико Търново, Габрово, Видин, Монтана, Враца, Русе и Ловеч поривите ще са до 24-25 м./сек., а в областите Добрич, Варна, Шумен, Силистра, Разград, Сливен и Търговище поривите ще достигат до 22-24 м./сек.", "date": "2018.09.24", "title": "НИМХ: Жълт код за силен вятър е обявен в 23 области в страната"}
{"url": "http://www.focus-news.net/news/2018/09/24/2570584/pernik-sas-sveta-liturgiya-shte-bade-otbelyazan-hramoviyat-praznik-na-tsarkvata-sv-siluan-atonski-v-tsarnogorskiya-manastir-sv-sv-kozma-i-damyan.html", "text": "Със света Литургия ще бъде отбелязан храмовият празник на църквата „Св. Силуан Атонски“ в Църногорския манастир „Св. св. Козма и Дамян“, предаде репортер на  Агенция „Фокус“ .  \r\nНа 24 септември всяка година Православната църква прославя светогорския светител Силуан Атонски. По този повод с благословението на  Негово светейшетво Българския патриарх и Софийски митрополит Неофит,  тази година  се чества юбилей - 80 години от представянето пред Господа на преподобния Силуан. \r\nДнес Светата Божествена Литургия ще бъде  от 09.00 часа и  ще бъде оглавена от Негово преосвешенство Белоградчишкия епископ Поликарп, викарий на Софийския митрополит. \r\nСлед братската трапеза за празника, от 13.30 часа, в малката трапезария на светата обител ще има духовна беседа на йеромонах Филип от скита „Малката света Анна“ на Света гора, Атон. Никола Петков", "date": "2018.09.24", "title": "Перник: Със света Литургия ще бъде отбелязан храмовият празник на църквата „Св. Силуан Атонски“ в Църногорския манастир  „Св. св. Козма и Дамян“"}
{"url": "http://www.focus-news.net/news/2018/09/24/2570586/veliko-tarnovo-natovareno-e-dvizhenieto-po-ul-magistralna-chast-ot-glaven-pat-sofiya-varna.html", "text": "Натоварено е движението по ул. „Магистрална“ във Велико Търново, част от главен път София – Варна, предаде репортер на  Радио „Фокус“ – Велико Търново . По-интензивен е трафикът и в района на пътен възел Качица, Южен пътен възел, както и по Беляковско шосе. Настилките в града са сухи, времето е ясно и слънчево. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nОграничено е движението на моторни превозни средства над 3,5 т. по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nДвижението по пътя Дебелец-Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направление Дебелец – Велико Търново – Лясковски кантон – Миндя – Елена и обратно. \r\nДвижението по път Царски извор – Драганово е ограничено поради свлачище. Обходният маршрут се осъществява през село Сушица. \r\nДвижението в участък от пътя между селата Стефан Стамболово и Обединение е ограничено за всичко МПС поради ремонтни дейности. Забраната е въведена от км 16+700 до км 26+113. Обходният маршрут е по направление Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. \r\nМария НЕДЕВА", "date": "2018.09.24", "title": "Велико Търново: Натоварено е движението по ул. „Магистрална“, част от главен път София – Варна"}
{"url": "http://www.focus-news.net/news/2018/09/24/2570587/burgas-normalna-e-patnata-obstanovka-v-oblastta.html", "text": "Нормална е пътната обстановка в Област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи. Няма затворени пътни участъци. Движението се извършва с нормална интензивност. \r\nОт 14 часа до 20 часа за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоваренитe пътища. Ограниченията важат за път Бургас – Царево, както и за път  Варна – Бургас \r\nСпокойно е движението към този час и в областния център. Нормален е трафикът по улиците „Булаир“, „Иван Вазов“, „Христо Ботев“, „Гладстон“ и „Генерал Гурко“. Нормално се осъществява движението и по булевардите „Сан Стефано“, „Стефан Стамболов“ и „Мария Луиза“. \r\nМария ГЕОРГИЕВА", "date": "2018.09.24", "title": "Бургас: Нормална е пътната обстановка в областта"}
{"url": "http://www.focus-news.net/news/2018/09/24/2570588/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-septemvri.html", "text": "„Софийска вода“ временно ще прекъсне водоснабдяването в някои части на столицата на 25 септември. Това съобщиха от пресцентъра на  дружеството . Във връзка с изграждане на ново сградно водопроводно отклонение на ул. „Любляна“, кв. „Овча купел“, се налага спиране на водоподаването от 09.30 до 18.00 часа на клиентите на „Софийска вода“, живеещи в района на: \r\nпо ул. „Любляна“ от ул. „Народен герой“ до бул. „Никола Петков“ \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „Любляна“ ъгъла с ул. „Загребска“. \r\nВъв връзка с изграждане на ново сградно водопроводно отклонение на ул. „Иванянско шосе“, вилна зона „Иваняне“, вилна зона „Бели брег“ се налага спиране на водоподаването от 10.00 до 22.00 часа на клиентите на „Софийска вода“, живеещи в района на: \r\nпо ул. „Иванянско шосе“ от ул. „София“ до ул. „Стефан Стамболов“ \r\nпо ул. „Стефан Стамболов“ от жп прелеза до Завод за минерална вода „Банкя“ \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „Иванянско шосе“ ъгъла с ул. „Стефан Стамболов“. \r\nВъв връзка с подмяна на сградно водопроводно отклонение на ул. „2-ра“, кв. „Враждебна“, се налага спиране на водоподаването от 09.00 до 16.00 часа на клиентите на „Софийска вода“, живеещи в района на: \r\nул. 1, ул. 2, ул. 60, ул. 26 \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „2“ №67. \r\nВъв връзка с монтаж на пожарен хидрант на ул. „Половраг“, с. Лозен, се налага спиране на водоподаването от 09.00 до 19.00 часа на клиентите на „Софийска вода“, живеещи в района на: \r\nпо ул. „Половраг“ от ул. „Блазна“ от №17 до №27, ул. „Караджин“ от ул. „Половраг“ до №74 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Половраг“ ъгъла с ул. „Караджин“. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.09.24", "title": "„Софийска вода” временно ще прекъсне водоснабдяването в някои части на столицата на 25 септември"}
{"url": "http://www.focus-news.net/news/2018/09/24/2570589/veliko-tarnovo-vavezhda-se-vremenna-organizatsiya-na-dvizhenieto.html", "text": "Във връзка с подготовка и реализация на програмата за тържествено честване на 110 години от обявяване Независимостта на България ще настъпят временни промени в организация движението на МПС. Това съобщиха от  пресцентъра на общината . За времето от 9.00 до 22.00 часа за движение на МПС ще бъде затворена ул. „Г.С.Раковски“;", "date": "2018.09.24", "title": "Велико Търново: Въвежда се временна организация на движението"}
{"url": "http://www.focus-news.net/news/2018/09/24/2570591/biser-minchev-nkzhi-ot-nachaloto-na-godinata-na-zhp-prelezi-sa-stanali-20-intsidenta-povecheto-ot-tyah-sa-po-vina-na-avtomobili-koito-presichat-relsite.html", "text": "От началото на годината до момента на жп прелези са станали общо 20 инцидента с 4 жертви и 7 ранени. Повечето от катастрофите са по вина на водачите на автомобили, които пресичат релсите дори при спуснати бариери и включена сигнализация. Това каза главният ревизор по безопасността в Национална компания „Железопътна инфраструктура” Бисер Минчев в интервю за предаването  „Здравей, България”  по  Нова телевизия . \r\nТой обясни, че каква точно да бъде предупредителната система на прелезите е определено от наредба. Рестрикциите са свързани най-вече със степента на натовареност на даденото съоръжение. \r\nЕкспертът обясни още, че бариерите не са цели, за да може неправомерно навлезлите в прелез автомобили да пресекат релсите преди да бъдат пометени от приближаващ влак. \r\n„Не е по-добре, когато на прелеза има пазач. Всяка година се пресъоръжават около 20 прелеза, за да се премахне изцяло човешкият фактор”, каза още Минчев. И допълни, че ако се въведат драстични санкции за нарушителите, шофьорите ще станат по-дисциплинирани.", "date": "2018.09.24", "title": "Бисер Минчев, НКЖИ: От началото на годината на жп прелези са станали 20 инцидента, повечето от тях са по вина на автомобили, които пресичат релсите"}
{"url": "http://www.focus-news.net/news/2018/09/24/2570592/lokalno-makedoniya-monitoringoviyat-protses-za-makedoniya-zapochva-v-chetvartak.html", "text": "В четвъртък, 27 септември, ще бъде даден официален старт на Мониторинговия процес за Македония, отбелязва скопското електронно издание  „Локално“ . \r\nПървата правителствена делегация начело с вицепремиера Буяр Османи и 40 представители на Скопие ще пътува до Брюксел, където ще се запознае с първата глава от преговорния процес за членство в Европейския съюз, отнасяща се до съдебната система и основните права. Общо главите са 33, които ще изискват точно 33 делегации и над 1000 експерти от различни области. Ето защо делегациите на преговарящите призоваха за включването на цялото общество в преговорите с ЕС. \r\nГлавният технически преговарящ подчерта, че участието на цялото общество е задължение и задача както на самите граждани, така и на правителството. \r\nМониторинговият процес се очаква да приключи до юни следващата година, след което ще се проведе съвместна правителствена конференция. Ако Македония изпълни всички необходими изисквания от Брюксел, трябва  да започне преговори за членство, припомня телевизията.  Тереза Герова", "date": "2018.09.24", "title": "„Локално“ (Македония): Мониторинговият процес за Македония започва в четвъртък"}
{"url": "http://www.focus-news.net/news/2018/09/24/2570593/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Пътните настилки са сухи, по усойните места – мокри. Температурата на въздуха в областта е 16 градуса. \r\nНа прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nДвижението в участък от път Севлиево-Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 г. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nОграничено е движението в участък от пътя между селата Чехлевци и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация. До края на септември е срокът за приключване на дейностите. \r\nОграничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.09.24", "title": "Габрово: Движението в участък от пътя Севлиево-Драгановци се осъществява с повишено внимание поради строителни дейности"}
{"url": "http://www.focus-news.net/news/2018/09/24/2570581/api-dnes-shte-ima-dve-lenti-za-sofiya-na-am-hemus-v-uchastaka-s-viaduktite-koito-se-remontirat.html", "text": "За улеснение на трафика ще има две ленти за София на автомагистрала „Хемус“ в участъка с виадуктите, които се ремонтират на територията на Софийска област. Това съобщиха от  Агенция „Пътна инфраструктура“ . В момента на АМ „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За повишаване безопасността и улеснение на движението днес ще има две ленти за София и една за Варна. \r\nЗаради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nНа АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. За улеснение на пътуващите днес ще има две ленти за София и една лента за Бургас. \r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. В участъка Чирпан – Стара Загора от км 168 до км 208 от днес се въвежда ограничение на скоростта до 90 км/ч поради неравности на пътното платно. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. \r\n• За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n• от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;  \r\n• от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре,  път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София. \r\nЗа улеснение на пътуването през Владая - по път I-1 (Е-79), на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nДнес от 14 ч. до 20 ч., се спира движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата. Моторните превозни средства над 12 тона ще бъдат ограничени по следните направления: \r\n• автомагистралите; \r\n• път I-1 с. Ребърково - Ботевград, като движението се пренасочва по път II-16 Ребърково - Своге - София; \r\n• път I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n• път I-4 п. в. „Коритна“ - Велико Търново - Шумен; \r\n• път I-5 Русе - Велико Търново; \r\n• път I-8 ГКПП „Калотина“ - София; \r\n• път I-9 Варна - Бургас; \r\n• път II-18 Околовръстен път на град София; \r\n• път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.", "date": "2018.09.24", "title": "АПИ: Днес ще има две ленти за София на АМ „Хемус“ в участъка с виадуктите, които се ремонтират"}
{"url": "http://www.focus-news.net/news/2018/09/24/2570583/zasilen-trafik-se-ochakva-po-patishtata-u-nas-v-posledniya-pochiven-den.html", "text": "Засилен трафик се очаква по пътищата у нас в последния от поредицата почивни дни. Предприети са мерки за осигуряване на засилено полицейско присъствие по основните пътища и автомагистралите и по всички входно-изходни артерии на големите градове. Най-натоварени за движение се очаква да бъдат магистралите „Тракия“, „Хемус“ и „Струма“. Засилен трафик се очаква и на граничните пунктове с Гърция, Сърбия и Румъния, където също ще има засилено полицейско присъствие.  \r\nВ момента на  АМ „Хемус“  се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София.  За повишаване безопасността и улеснение на движението днес ще има две ленти за София и една за Варна . \r\nЗаради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Строително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nНа  АМ „Тракия“  поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. За улеснение на пътуващите днес ще има две ленти за София и една лента за Бургас. \r\nШофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е  въведено ограничение на скоростта до 90 км/ч  в двете платна за движение поради неравности на пътната настилка и извършване на ремонтни дейности. В участъка Чирпан – Стара Загора от км 168 до км 208 от днес се въвежда ограничение на скоростта до 90 км/ч поради неравности на пътното платно. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив.  \r\nЗа улеснение на пътуването през  Владая  - по път I-1 (Е-79), от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nДвижението на тежкотоварни автомобили с тегло над 12 тона ще бъде ограничено по автомагистралите от 14 до 20 ч.", "date": "2018.09.24", "title": "Засилен трафик се очаква по пътищата у нас в последния почивен ден"}
{"url": "http://www.focus-news.net/news/2018/09/24/2570590/die-presse-avstriyskite-sotsialdemokrati-sa-na-pat-da-izberat-parviya-si-lider-ot-nezhniya-pol.html", "text": "За първи път Социалдемократическата партия на Австрия може да бъде оглавена от представител на нежния пол. Това е Памела Ренди-Вагнер, пише австрийският ежедневник  Die Presse  в статия, посветена на промените в партията след решението на председателя й Кристиан Керн да се кандидатира за европейските избори през май 2019 г.  \r\nКерн бе категоричен, че ще приеме мандат в Европейския парламент, независимо дали ще бъде избран за т.нар. шпитценкандидат, т.е. водещ кандидат на Партията на европейските социалисти. Решението за изготвянето на списъка с кандидатите обаче ще бъде възложено на Ренди-Вагнер, подчерта бившият австрийски канцлер.  \r\n„През последните дни ясно заявих къде виждам политическото си бъдеще и към какво се стремя. Ако плановете ми получат одобрението на новото ръководство на партията, разбира се, ще приема мандат в Европейския парламент\", подчерта Керн в изявление. \r\nНовият председател на Социалдемократическата партия на Австрия ще бъде избран на конгрес в края на месец ноември, който най-вероятно ще се проведе в град Велс в северозападната част на страната. Още в първите дни на октомври обаче трябва да стане ясна програмата на партията и списъка с кандидатите, които ще бъдат издигнати от редиците й за изборите за ЕП догодина. \r\nКъм настоящия момент в медиите се шири убеждението, че Памела Ренди-Вагнер ще бъде избрана за нов лидер на австрийските социалдемократи.  Тереза Герова", "date": "2018.09.24", "title": "Die Presse: Австрийските социалдемократи са на път да изберат първия си лидер от нежния пол"}
{"url": "http://www.focus-news.net/news/2018/09/24/2570595/kyustendil-dvuposochno-se-izvarshva-dvizhenieto-v-uchastaka-ot-patya-kocherinovo-rilski-manastir-mezhdu-selo-pastra-i-svetata-obitel-poradi-obrushvane-na-skata.html", "text": "Двупосочно се извършва движението в участъка от пътя Кочериново - Рилски манастир между село Пастра и светата обител поради извършване на аварийно-възстановителни дейности по обрушване на ската. Движението се ограничава за кратки периоди от 10 минути и се регулира от светофарна уредба, а при необходимост - от сигналисти. Това съобщи за  Радио „Фокус“ – Пирин  дежурният в Областно пътно управление-Кюстендил. С нормална интензивност е трафикът по главен Е-79 и автомагистрала „Струма“ в участъка от областта. Ограничено е движението по пътя Смоличано-Пелатиково поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2018.09.24", "title": "Кюстендил: Двупосочно се извършва движението в участъка от пътя Кочериново - Рилски манастир между село Пастра и светата обител поради обрушване на ската"}
{"url": "http://www.focus-news.net/news/2018/09/24/2570596/danas-sarbiya-publikuvaha-nova-karta-na-kosovo.html", "text": "Електронното издание на белградския ежедневник  Danas  публикува водеща статия с обобщение на два материала на френския вестник  Le Monde , в който за първи път е публикувана нова карта на Косово след евентуална корекция на границата със Сърбия.  \r\nВ публикацията на френското издание се стига до заключението, че „етническата мозайка, критичната инфраструктура и културните сгради са бариери пред проекта за повторно очертаване на границата“ между Косово и Сърбия. Все пак вестникът подчертава, че „размяната на територии е основана на чисто етнически критерии“ и че „дебатът за възможната промяна на границата се откроява с етика и прагматизъм“.  \r\n„Между 1989 г. и 1992 г. в Европа - включително в Украйна и Беларус - бяха създадени 22 нови граници, дълги общо 11,149 км“, показват изчисления на Мишел Фуше, приведени от редакцията. Но парижкият вестник отбелязва, че в случай на териториален обмен между Белград и Прищина, за първи път в Европа ще бъдат създадени нови граници, начертани на чисто етническа основа, а не съгласно някогашните административни линии на съставните републики или на автономните региони на бивша Югославия. Тази „новост“ в региона все пак предизвиква резерви в редица наблюдатели, пише още френското издание. Danas  обръща внимание и на още една публикация във френския вестник, в който се подчертава, че проектът за повторно установяване на границите на Западните Балкани, представен като възможно решение за постигане на стабилност след 20 години на замразени конфликти, но посочва, че жителите на съответните зони се страхуват от „ново етническо прочистване\". \r\nНа официалната страница на изданието в социалната мрежа „Туитър“ е публикувана и карта на Косово след евентуалната промяна на границата със Сърбия. На нея са представени и четири общини със сръбско мнозинство в северната част на Косово, а надписът под тях гласи, че районите са „извън контрола на Прищина, не са правно регламентирани и са плячка на мафиотски структури\".  Le Monde  отбелязва, че жителите на северната част на Косово не плащат данъци или сметки за ток, и припомня, че на проведения през 2012 г. референдум 99,7 на сто от тях не са признали легитимността на властите в Прищина. Тереза Герова", "date": "2018.09.24", "title": "Danas (Сърбия): Публикуваха нова карта на Косово"}
{"url": "http://www.focus-news.net/news/2018/09/24/2570597/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик, най-интензивен е трафикът по главен път I-8 Пловдив-Пазарджик-Белово-Костенец. Това съобщи за  Радио „Фокус“ – Пазарджик  дежурният в Областно пътно управление-Пазарджик. Ограничено поради ремонт е движението по автомагистрала „Тракия“ в района на 89 км. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.24", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2018/09/24/2570599/pss-promenlivi-sa-usloviyata-za-turizam-v-planinite.html", "text": "Променливи са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Температурите варират между 10° и 16°. В момента времето е ясно, но през следобедните часове се очаква да задуха много силен до ураганен вятър, така че не се препоръчва излизане във високите части на планините. Лифтовите съоръжения работят според летния им график.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.24", "title": "ПСС: Променливи са условията за туризъм в планините"}
{"url": "http://www.focus-news.net/news/2018/09/24/2570603/veliko-tarnovo-peshehodets-e-zaginal-sled-kato-e-bil-blasnat-ot-lek-avtomobil-v-grada.html", "text": "Пешеходец е загинал, след като е бил блъснат от лек автомобил във Велико Търново. Това съобщиха от пресцентъра на  Областна дирекция на МВР-Велико Търново . Инцидентът е станал на изхода на града, в края на ул. „Опълченска“. Сигнал за случая е получен в 22.10 часа снощи. По първоначална информация, след като е блъснал пешеходеца, автомобилът е напуснал местопроизшествието. В последствие са установени лекият автомобил и шофьорът – 62-годишен мъж от Велико Търново. Той е бил изпробван за употреба на алкохол, апаратът е отчел 0.45 промила. Пробата му за употреба на наркотични вещества е отрицателна. Взета му е кръвна проба. Водачът е задържан с полицейска мярка за 24 часа. \r\nОперативно-издирвателните мероприятия за установяване самоличността на пешеходеца и причините за произшествието продължават. По случая е започнато досъдебно производство.", "date": "2018.09.24", "title": "Велико Търново: Пешеходец е загинал, след като е бил блъснат от лек автомобил в града"}
{"url": "http://www.focus-news.net/news/2018/09/24/2570602/mkd-makedoniya-snayperisti-ot-albaniya-sa-se-prisadinili-kam-dzhihadistite-v-siriya.html", "text": "Група снайперисти от Албания са се присъединили към редиците на джихадистите, които се бият в северозападната сирийска провинция Идлиб, съобщава македонското електронно издание  МКД , като се позовава на публукация във френския вестник   France Soir. \r\nСпоред парижкото издание албанците са разпространили видео с продължителност 33 минути и 15 секунди, в което е показано какво правят в Сирия. Клипът е озаглавен „Албански снайперисти в страната Шамит“ (на мира и непорочността), както джихадистите наричат Сирия. \r\nСъгласно разпространената информация, албанците се бият в редиците на терористичната групировка „Хаят Тахрир ал-Хам“. Там албанците са водени от Хатаби Албани, който е близък с лидерите на доминиращите в Идлиб терористични групировки, пише френският вестник. \r\nОтбелязва се, че албанците използват снайпери „Драгунов“ и „AK-74Мс“. \r\nПо-рано джихадистки медии също съобщиха, че албанците са основни снайперисти в джихадистките групировки в Близкия изток.  Тереза Герова", "date": "2018.09.24", "title": "МКД (Македония): Снайперисти от Албания са се присъдинили към джихадистите в Сирия"}
{"url": "http://www.focus-news.net/news/2018/09/24/2570598/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще поставим акцент върху изхранването на децата и учениците. Вече десета поредна година в Кюстендил работи Общинско предприятие „Ученическо хранене”, чиято основна задача е приготвянето на обедно меню и подкрепителна закуска за учениците в общинските учебни заведения. Наш събеседник по темата ще бъде главният технолог в предприятието Луиза Бъзовичка. В предаването ще обърнем внимание и на осъществявания контрол върху обектите за производство и търговия с храни в училищата. За изискванията към здравословното хранене на децата ще ни разкаже д-р Велка Войнова, изпълняващ длъжността на директор на Областна дирекция по безопасност на храните в Кюстендил. В края на тази седмица предстои последният от поредицата тематични празници в града – Празник на плодородието. За същността на този празник, както и за подготвената двудневна програма, ще говорим с Дима Укалска, началник на отдел „Култура и духовно развитие” към Община Кюстендил. Всяка година съорганизатор на Празника на плодородието е Институтът по земеделие. Той ще представи перспективни и устойчиви сортове ябълки, селектирани в опитните си полета. Наш гост в предаването ще бъде доцент д-р Илияна Кришкова, временно изпълняващ длъжността на директор в Институт по земеделие – Кюстендил. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.09.24", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/09/24/2570604/ekipi-na-pss-sa-proveli-spasitelna-aktsiya-po-svalyaneto-na-zhena-s-navehnat-glezen-ot-rayona-na-hizha-fizkulturnik-vav-vitosha.html", "text": "Екипи на ПСС са провели спасителна акция по свалянето на жена с навехнат глезен от района на хижа „Физкултурник“ във Витоша. Това съобщиха за  Агенция „Фокус“  от Планинска спасителна служба (ПСС) при БЧК. Акцията е преминала успешно. Жената е била свалена от планината около 23.00 часа.", "date": "2018.09.24", "title": "Екипи на ПСС са провели спасителна акция по свалянето на жена с навехнат глезен от района на хижа „Физкултурник“ във Витоша"}
{"url": "http://www.focus-news.net/news/2018/09/24/2570601/dvizhenieto-po-patya-plovdiv-asenovgrad-se-izvarshva-dvuposochno-v-ednoto-platno-poradi-remontni-deynosti.html", "text": "До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Това съобщи за  Радио „Фокус“-Пловдив  дежурният в Областно пътно управление. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут е по пътя Кричим-Девин. Забранено е преминаването на тежкотоварни моторни превозни средства над 12 тона по пътя Поповица-Болярци. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. \r\nСеверното платно на бул. „Шести септември” в Пловдив е затворено за движение, между кръстовищата с бул. „Източен“ и ул. „Никола Войводов“, заради строително-ремонтни дейности. Ограничението ще е валидно до 30 октомври. Поради тази причина маршрутът на автобусни линии №6, 10, 21, 22, 25, 26, 66 и 116 от вътрешноградския транспорт се променя еднопосочно – от кв. „Изгрев“ към кварталите „Христо Смирненски“ и „Прослав“. \r\nЦветана ТОНЧЕВА", "date": "2018.09.24", "title": "Движението по пътя Пловдив-Асеновград се извършва двупосочно в едното платно поради ремонтни дейности"}
{"url": "http://www.focus-news.net/news/2018/09/24/2570605/sport-grigor-dimitrov-otstapva-s-oshte-edna-pozitsiya-v-svetovnata-ranglista.html", "text": "Григор Димитров отстъпи с една позиция в световната ранглиста и през новата седмица българинът вече е осми в света. Позицията на най-добрия ни тенисист бе заета от австриеца Доминик Тийм, който спечели турнира в Санкт Петербург.  \r\nТова е и единствената промяна в „Топ 10“. Начело на световната ранглиста остава Рафаел Надал, следван от Роджър Федерер и Новак Джокович.  \r\nНай-голям скок в „Топ 100“ – с 16 места напред -  направи Мартин Клижан, който вече е 49-ти в света.", "date": "2018.09.24", "title": "Спорт: Григор Димитров отстъпва с още една позиция в световната ранглиста"}
{"url": "http://www.focus-news.net/news/2018/09/24/2570607/politico-spored-stiv-banan-italianskiyat-eksperiment-shte-promeni-globalnata-politika.html", "text": "Според бившия главен стратег на Белия дом Стив Банън Италия е „център на политическата вселена“, а правителството в Рим е на път да „промени глобалната политика“, отбелязва  Politico  в европейската си редакция.  \r\nВ изявление за редакцията, дадено по време на обиколката му на европейските столици, бившият помощник на Доналд Тръмп нарече коалиционното правителство на Италия „експеримент, който, ако сработи, ще промени глобалната политика\". \r\n„Популистка партия с националистически тенденции като „Пет звезди“ и националистическа партия с популистки тенденции като „Лига“... е императив, който работи, и който е модел за индустриални демокрации от САЩ до Азия\", изрази увереност американският политик. \r\nБанън е в Европа, за да подпомогне изграждането на фондация, наречена „Движение\". Тя ще бъде базирана в Брюксел и ще има за цел да координира и консултира десните популистки партии, които водят кампания по време на изборите за Европейски парламент през следващата пролет. Към настоящия момент обаче много от крайнодясните политици на континента реагират предпазливо на действията на Банън. \r\n„Движение“, което Банън описва като „свободно сдружение\" на хора, а не на политически партии, бе създадено през януари миналата година от Мишаел Модрикамен, адвокат от Брюксел и лидер на малка дясна партия. Банън започна да агитира за него през юли тази година, припомнят от редакцията.  Тереза Герова", "date": "2018.09.24", "title": "Politico: Според Стив Банън „италианският експеримент ще промени глобалната политика“"}
{"url": "http://www.focus-news.net/news/2018/09/24/2570594/blagoevgrad-dvuposochno-v-edna-lenta-se-osashtestvyava-dvizhenieto-po-glaven-pat-e-79-na-okolo-kilometar-ot-kresnenskite-hancheta-zaradi-avariral-tir.html", "text": "Двупосочно в една лента се осъществява движението по главен път Е-79 на около километър от Кресненските ханчета заради аварирал ТИР. Очаква се неговото изтегляне от пътното платно. Това каза за  Радио „Фокус“ – Пирин  дежурният служител в Областно пътно управление-Благоевград. Интензивно е движението по главен път Е-79 и АМ „Струма“ в участъка от областта в края на поредицата почивни дни. Натоварено е и движението по второкласен път 19 Симитли-Гоце Делчев. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Възможно е образуването на колони от автомобили на пътен възел „Симитли“ – там, където се разделят главен път Е-79 и второкласен път 19. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.24", "title": "Благоевград: Двупосочно в една лента се осъществява движението по главен път Е-79 на около километър от Кресненските ханчета заради аварирал ТИР"}
{"url": "http://www.focus-news.net/news/2018/09/24/2570608/kyustendil-s-turnir-po-narodni-borbi-i-izlozhba-na-stari-zanayati-zavarshva-mezhdunarodniyat-festival-balkanska-cherga-v-selo-shishkovtsi.html", "text": "С турнир по народни борби и изложба на стари занаяти завършва Международният фестивал „Балканска черга” в село Шишковци. Това съобщи за  Радио „Фокус” – Кюстендил  Борислав Крумов, председател на Сдружение „Роден край”. Програмата в третия ден от фестивала започва от 10.00 часа с фолклорни изпълнения на местни и гостуващи състави. В 12.30 часа ще бъде представена изложба на стари занаяти, предвидени са и демонстрации. В 13.00 часа ще започне турнир по народни борби за професионалисти и аматьори, а наградата е агне за победителите. Закриването на фестивала ще бъде в 18.00 часа. По думите на Борислав Крумов тази година фестивалът е събрал повече от 2000 участници и гости. \r\nВенцеслав ИЛЧЕВ", "date": "2018.09.24", "title": "Кюстендил: С турнир по народни борби и изложба на стари занаяти завършва Международният фестивал „Балканска черга” в село Шишковци"}
{"url": "http://www.focus-news.net/news/2018/09/24/2570609/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Конгресът на Лейбъристката партия, случаят „Маасен“ в Германия, изборите за Европейски парламент през май догодина и консолидацията на десните партии на Стария континент са част от основните теми, върху които акцентират европейските печатни издания. \r\n***  За първи път Социалдемократическата партия на Австрия може да бъде оглавена от представител на нежния пол. Това е Памела Ренди-Вагнер, пише австрийският ежедневник  Die Presse  в статия, посветена на промените в партията след решението на председателя й Кристиан Керн да се кандидатира за европейските избори през май 2019 г.  \r\nКерн бе категоричен, че ще приеме мандат в Европейския парламент, независимо дали ще бъде избран за т.нар. шпитценкандидат, т.е. водещ кандидат на Партията на европейските социалисти. Решението за изготвянето на списъка с кандидатите обаче ще бъде възложено на Ренди-Вагнер, подчерта бившият австрийски канцлер.  \r\n„През последните дни ясно заявих къде виждам политическото си бъдеще и към какво се стремя. Ако плановете ми получат одобрението на новото ръководство на партията, разбира се, ще приема мандат в Европейския парламент\", подчерта Керн в изявление. \r\nНовият председател на Социалдемократическата партия на Австрия ще бъде избран на конгрес в края на месец ноември, който най-вероятно ще се проведе в град Велс в северозападната част на страната. Още в първите дни на октомври обаче трябва да стане ясна програмата на партията и списъка с кандидатите, които ще бъдат издигнати от редиците й за изборите за ЕП догодина. \r\nКъм настоящия момент в медиите се шири убеждението, че Памела Ренди-Вагнер ще бъде избрана за нов лидер на австрийските социалдемократи. \r\n***  Според бившия главен стратег на Белия дом Стив Банън Италия е „център на политическата вселена“, а правителството в Рим е на път да „промени глобалната политика“, отбелязва  Politico  в европейската си редакция.  \r\nВ изявление за редакцията, дадено по време на обиколката му на европейските столици, бившият помощник на Доналд Тръмп нарече коалиционното правителство на Италия „експеримент, който, ако сработи, ще промени глобалната политика\". \r\n„Популистка партия с националистически тенденции като „Пет звезди“ и националистическа партия с популистки тенденции като „Лига“... е императив, който работи, и който е модел за индустриални демокрации от САЩ до Азия\", изрази увереност американският политик. \r\nБанън е в Европа, за да подпомогне изграждането на фондация, наречена „Движение\". Тя ще бъде базирана в Брюксел и ще има за цел да координира и консултира десните популистки партии, които водят кампания по време на изборите за Европейски парламент през следващата пролет. Към настоящия момент обаче много от крайнодясните политици на континента реагират предпазливо на действията на Банън. \r\n„Движение“, което Банън описва като „свободно сдружение\" на хора, а не на политически партии, бе създадено през януари миналата година от Мишаел Модрикамен, адвокат от Брюксел и лидер на малка дясна партия. Банън започна да агитира за него през юли тази година, припомнят от редакцията. \r\n***  Партиите от голямата коалиция в Берлин – Съюза (ХДС/ХСС) и Германската социалдемократическа партия (ГСДП) постигнаха компромис в спора за новото назначение на отстранения от длъжност директор на Федералната служба за защита на Конституцията Ханс-Гьорг Маасен. Поради тази причина водещи политици от правителството на ФРГ настояха за връщане към важните въпроси от дневния ред, отбелязва националният ежедневник  Die Frankfurter Allgemeine Zeitung . \r\nФракционният лидер на Съюза (ХДС/ХСС) Фолкер Каудер настоя за работа в посока подобряване на социалните грижи, осигуряването на жилища на достъпни цени и увеличение на пенсиите. През есента – година след последните парламентарни избори в страната - гражданите трябва да са усетили прогрес в резултат от управлението на голямата коалиция.  \r\nВицепредседателят на ГСДП Ралф Щегнер отправи същите послания към федералното правителство, подчертават от редакцията.  \r\nПо-рано стана ясно, че бъдещето на отстранения от длъжност директор на Федералната служба за защита на Конституцията Ханс-Гьорг Маасен няма да бъде свързано с пост в Министерството на вътрешните работи в Берлин. Източници от управляващата в Берлин голяма коалиция разкриха, че Маасен няма да получи назначение като държавен секретар във федералното вътрешно ведомство. Вместо това в бъдеще Маасен ще поеме пост в Отдела за вътрешната сигурност и връзката с международните партньори, пояснява изданието.  \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\n*** Лейбъристите ще подкрепят втори референдум, ако при сценарий без споразумение Консервативната партия не свика предсрочни избори, пише британският ежедневник  The Independent . \r\nКомпромисното предложение, което ще бъде гласувано във вторник, бе изготвено след ожесточени дебати, продължили почти шест часа. \r\nНай-накрая предложеното решение гласи: \"Ако не можем да постигнем общи избори Лайбъристката партия  трябва да подкрепи всички възможности, останали на масата, включително провеждането на кампании за втори референдум. \r\nИзточници на изданието подчертаха, че ключовата фраза в решението  ангажира опозиционната партия  да подкрепи кампания за нов референдум, в допълнение към други варианти, ако премиерът блокира кампанията за нови общи избори. \r\nДруги обаче посочиха, че все още има вратички във формулировката, например, че не е посочено какви ще бъдат другите \"варианти\" и дали ще имат приоритет, да не говорим за факта, че предложението не уточнява какво ще поиска нов референдум. \r\n***", "date": "2018.09.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/24/2570585/faz-golyamata-koalitsiya-v-berlin-postigna-kompromis-po-sluchaya-maasen.html", "text": "Партиите от голямата коалиция в Берлин – Съюза (ХДС/ХСС) и Германската социалдемократическа партия (ГСДП) постигнаха компромис в спора за новото назначение на отстранения от длъжност директор на Федералната служба за защита на Конституцията Ханс-Гьорг Маасен. Поради тази причина водещи политици от правителството на ФРГ настояха за връщане към важните въпроси от дневния ред, отбелязва националният ежедневник  Die Frankfurter Allgemeine Zeitung . \r\nФракционният лидер на Съюза (ХДС/ХСС) Фолкер Каудер настоя за работа в посока подобряване на социалните грижи, осигуряването на жилища на достъпни цени и увеличение на пенсиите. През есента – година след последните парламентарни избори в страната - гражданите трябва да са усетили прогрес в резултат от управлението на голямата коалиция.  \r\nВицепредседателят на ГСДП Ралф Щегнер отправи същите послания към федералното правителство, подчертават от редакцията.  \r\nПо-рано стана ясно, че бъдещето на отстранения от длъжност директор на Федералната служба за защита на Конституцията Ханс-Гьорг Маасен няма да бъде свързано с пост в Министерството на вътрешните работи в Берлин. Източници от управляващата в Берлин голяма коалиция разкриха, че Маасен няма да получи назначение като държавен секретар във федералното вътрешно ведомство. Вместо това в бъдеще Маасен ще поеме пост в Отдела за вътрешната сигурност и връзката с международните партньори, пояснява изданието.  \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. Тереза Герова", "date": "2018.09.24", "title": "FAZ: Голямата коалиция в Берлин постигна компромис по случая „Маасен“"}
{"url": "http://www.focus-news.net/news/2018/09/24/2570610/vitsepremierat-ekaterina-zaharieva-pristigna-v-nyu-york.html", "text": "Вицепремиерът и министър на външните работи Екатерина Захариева завърши работното си посещение в Канада и пристигна на летище “Ла Гуардия” в Ню Йорк, САЩ, където ще се включи в състава на водената от премиера Бойко Борисов българска делегация за 73-ата редовна сесия на Общото събрание на Организацията на обединените нации (ОС на ООН). Това съобщиха от пресцентъра на  Министерството на външните работи . \r\nЗахариева ще проведе редица двустранни и многостранни срещи със свои колеги външни министри от целия свят. В програмата й е включено участие в неформална среща на външните министри на страните-членки на Европейския съюз (ЕС), както и вечеря на министрите на  външните работи от трансатлантическата общност.  \r\nНа 26 септември първите дипломати на България, Гърция, Хърватия и Румъния  ще се съберат за разговори в четиристранен формат. Същия ден вицепремиерът Захариева ще участва в Среща на високо ниво по Сирия, организирана от ЕС, както и в работен обяд на министрите на външните работи на държавите-членки на Централноевропейската инициатива (ЦЕИ).  \r\nНа 27 септември Екатерина Захариева ще се срещне с Торборн Ягланд, Генерален секретар на Съвета на Европа. Тя ще разговаря и с Насър Камел, Генерален секретар на Съюза за Средиземноморието.", "date": "2018.09.24", "title": "Вицепремиерът Екатерина Захариева пристигна в Ню Йорк"}
{"url": "http://www.focus-news.net/news/2018/09/24/2570611/sport-viktoriya-tomova-se-izkachi-s-dve-pozitsii-v-svetovnata-ranglista.html", "text": "Виктория Томова се изкачи с две позиции в световната ранглиста и през новата седмица първата ракета на България при дамите е на 163-то място.  \r\nИзабелла Шиникова също отбелязва прогрес с четири позиции до номер 267 в света. Другите ни две представителки в „Топ 300“ Елица Костова и Сесил Каратанчева паднаха с по няколко места – Костова вече е номер 197, с две места по-надолу,  а Сесил Каратанчева падна с 14 позиции до номер 264. \r\nВ „Топ 10“ има няколко промени. Каролина Плишкова победи Наоми Осака на финала в Токио и зае седмата й позиция в класирането. Японката отстъпи до номер осем. Юлия Гьоргес стана 10-та в света, изпреварвайки Йелена Остапенко.", "date": "2018.09.24", "title": "Спорт: Виктория Томова се изкачи с две позиции в световната ранглиста"}
{"url": "http://www.focus-news.net/news/2018/09/24/2570615/mvr-edin-chovek-e-zaginal-a-20-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са ранени при 16 тежки катастрофи в страната през изминалото денонощие. Това съобщиха от  пресцентъра на МВР.  В столицата са станали 27 леки и 2 тежки произшествия, при които има трима ранени.  \r\nОт началото на месеца загиналите при катастрофи са 41, а ранените – 551. От началото на годината при пътни инциденти у нас са загубили живота си 442 души, а 6 237 са пострадали.", "date": "2018.09.24", "title": "МВР: Един човек е загинал, а 20 са ранени при катастрофи в страната през изминалото денонощие"}
{"url": "http://www.focus-news.net/news/2018/09/24/2570613/blagoevgrad-dva-politseyski-patrula-sa-razpolozheni-na-glaven-pat-e-79-v-oblastta.html", "text": "Два полицейски патрула са разположени на главен път Е-79 в Благоевградска област, съобщи слушател на  Радио „Фокус“-Пирин . Единият е разположен на разклона за село Плоски, а вторият - след Монца, в посока Кулата.", "date": "2018.09.24", "title": "Благоевград: Два полицейски патрула са разположени на главен път Е-79 в областта"}
{"url": "http://www.focus-news.net/news/2018/09/24/2570612/vinprom-karnobat-i-mitnitsite-na-razlichni-mneniya-za-krana-prez-koyto-se-smyata-che-teche-bezaktsizen-alkohol.html", "text": "От Агенция „Митници” обявиха, че във „Винпром Карнобат“ е открит нелегален спиртопровод, който вероятно е извеждал алкохол от данъчния склад, без да се отчита от измервателните устройства, които предават информацията към митническите власти. Пред  бТВ  административният директор на фабриката Йовко Йовков обяви, че кранът, от който Агенция „Митници” твърди, че изтича безакцизен алкохол, присъства на чертежа, предоставен преди издаването на лиценза. По думите му кранът се използва за хидравлични изпитания – проверява се дали е херметично затворена инсталацията, за да се предотврати взрив. Йовков определя акцията на Агенция „Митници” като натиск. \r\nЗам.-директорът на Агенция „Митници” Юлиян Мирков контрира, че по данни от служители на фирмата кранът е поставен преди две години, а схемата е представена преди доста повече години. „Те казват, че кранът е поставен за хидравлични пробвания на системата, а е видно от това, което ние сме предоставили като материал, че след като кранът бъде отворен от нея излиза течност. Наистина тя е топла, но е факт, че това е спорт”, коментира Мирков. Заради факта, че от крана изтича течност и може да се постави мека връзка, там трябва да има измервателно устройство, коментира той. \r\nМирков призна, че няма безспорни доказателства, че по крана е излизал алкохол към пазара. „Агенция „Митници” казва, че има възможност този кран да бъде използван за нерегламентирано извеждане. За това ние не коментираме евентуални загуби и т.н. Просто казваме, че искаме да предотвратим щета за бюджета и заради предстоящите административно-наказателни и административни производства по АПК следва да обезпечим доказателства”, заяви Юлиан Мирков.", "date": "2018.09.24", "title": "„Винпром Карнобат“ и митниците на различни мнения за крана, през който се смята, че тече безакцизен алкохол"}
{"url": "http://www.focus-news.net/news/2018/09/24/2570614/gd-granichna-politsiya-trafikat-e-intenziven-na-izhod-za-vsichki-avtomobili-na-gkpp-kulata-i-na-izhod-za-tovarni-avtomobili-na-kapitan-andreevo-gkpp-dunav-most-vidin-i-gkpp-oryahovo.html", "text": "Трафикът е интензивен на изход за леки и товарни автомобили на ГКПП \"Кулата\" на българо-гръцката и на изход за товарни автомобили на \"Капитан Андреево\" на българо-турската, ГКПП \"Дунав мост-Видин и ГКПП Оряхово на българо-румънската граница, по данни към 10.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.09.24", "title": "ГД \"Гранична полиция\": Трафикът е интензивен на изход за всички автомобили на ГКПП \"Кулата\" и на изход за товарни автомобили на \"Капитан Андреево\", ГКПП \"Дунав мост-Видин и ГКПП Оряхово"}
{"url": "http://www.focus-news.net/news/2018/09/24/2570606/blagoevgrad-ochakva-se-intenziven-trafik-v-oblastta-v-posledniya-ot-poreditsata-pochivni-dni.html", "text": "Очаква се натоварено движение по пътищата в област Благоевград в последния от поредицата почивни дни. Интензивен е трафикът на ГКПП „Кулата-Промахон“ на изход за леки и товарни автомобили. Това съобщиха за  Радио „Фокус“-Пирин  от ГД „Гранична полиция“. С нормална интензивност е движението на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. Интензивен е трафикът на второкласен път 19 Симитли-Гоце Делчев, главен път Е-79 и на автомагистрала „Струма“ в областта. Изключително натоварени, особено в следобедните часове на деня, се очаква да бъдат ГКПП „Кулата-Промахон“ на вход в страната, главен път Е-79 и  автомагистрала „Струма“, в посока София. Възможно е да се образуват колони от автомобили на пътен възел „Симитли“, както и в района на Кресненското дефиле и прохода Предел. \r\nОт страна на ГД „Гранична полиция“ е създадена необходимата организация с цел подпомагане на движението и по-бързото обработване на документите на преминаващите.", "date": "2018.09.24", "title": "Благоевград: Очаква се интензивен трафик в областта в последния от поредицата почивни дни"}
{"url": "http://www.focus-news.net/news/2018/09/24/2570616/varna-zasileno-e-politseyskoto-prisastvie-v-oblastta-s-tsel-ogranichavane-na-tezhkite-patni-intsidenti.html", "text": "Засилено е полицейското присъствие във Варна и областта с цел ограничаване на тежките пътни инциденти във връзка с очаквания интензивен трафик по пътищата в последния от поредицата почивни дни. Това съобщиха за  Радио „Фокус” – Варна  от „Пътна полиция”. Сред най-натоварените за движение се очаква да бъде и автомагистрала „Хемус“. Движението на тежкотоварни автомобили с тегло над 12 тона ще бъде ограничено по автомагистралите от 14.00 до 20.00 часа. От полицията уточниха, че към момента трафикът по основните направления в областта не е интензивен. Не се отчита натоварване на движението и по основните булеварди във Варна. \r\n По данни на полицията към момента на територията на града и областта няма регистрирани инциденти, които да затрудняват движението. През последното денонощие екипите на „Пътна полиция“ във Варна са обслужили 3 пътни произшествия, при които са двама пострадали граждани. Те са с контузии и няма опасност за живота им. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.09.24", "title": "Варна: Засилено е полицейското присъствие в областта с цел ограничаване на тежките пътни инциденти"}
{"url": "http://www.focus-news.net/news/2018/09/24/2570618/blagoevgrad-priklyuchva-traditsionniyat-esenen-panair-v-gotse-delchev.html", "text": "Приключва традиционният есенен панаир в Гоце Делчев. Това каза за  Радио „Фокус“-Пирин  Даниела Крантева, експерт „Връзки с обществеността“ към Община Гоце Делчев. Тя посочи, че началото на музикалната програма ще бъде поставено в 19,30 часа, като днес ще вземат участие не един, а два оркестъра. По думите й програмата на панаира тази година е много богата. Даниела Крантева подчерта, че са се постарали да има за всеки по нещо, както за най-младите, така и за по-възрастното поколение. Тя уточни, че панаирът от години се провежда в района на бившата казарма, тъй като там е достатъчно широко. На сцената днес ще излезе оркестър Мега Фолк – един от най-добрите местни оркестри със солисти Тинка Бошнакова и Николай Ковачев. \r\nНатали СТЕФАНОВА", "date": "2018.09.24", "title": "Благоевград: Приключва традиционният есенен панаир в Гоце Делчев"}
{"url": "http://www.focus-news.net/news/2018/09/24/2570617/babh-nad-30-t-hrani-sa-konfiskuvani-ot-direktsiya-kontrol-po-hranite-prez-avgust-v-stranata-sa-izvarsheni-14-664-proverki-sastaveni-sa-195-akta.html", "text": "През август 34 953 кг храни от животински и неживотински произход са насочени за унищожаване от инспекторите на дирекция „Контрол по храните” към Българската агенция по безопасност на храните (БАБХ). Това съобщиха от пресцентъра на  БАБХ . \r\nТе са конфискувани от производствени обекти, от складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция „Контрол по храните” също така е насочила за унищожаване 210 яйца и 606 литра безалкохолни напитки. \r\nПрез август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти с временно преустановена дейност са шест.", "date": "2018.09.24", "title": "БАБХ: Над  30 т храни са конфискувани от дирекция „Контрол по храните” през август, в страната са извършени 14 664 проверки, съставени са 195 акта"}
{"url": "http://www.focus-news.net/news/2018/09/24/2570621/gabrovo-pozhar-e-goryal-v-imot-v-selo-kerenite.html", "text": "Пожар в имот в село Керените са гасили пожарникари от районната служба в Трявна. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигнал за инцидента е получен около 02.30 часа тази нощ. Според съобщението, подадено на тел. 112, огънят е засегнал паянтови постройки в имот в селото. Нанесени са материални щети.  \r\nМария НЕДЕВА", "date": "2018.09.24", "title": "Габрово: Пожар е горял в имот в село Керените"}
{"url": "http://www.focus-news.net/news/2018/09/24/2570622/epora-e-re-kosovo-sarbiya-e-nanesla-voenni-shteti-na-kosovo-na-stoynost-22-miliarda-evro.html", "text": "Прищинският вестник  Epoka e Re  публикува статия, в която привежда оценка на правителствени служители и анализатори, според които Сърбия е нанесла военни щети на Косово в размер на 22 милиарда евро.  \r\nОт редакцията подчертават, че въпреки направените изчисления за щетите от конфликтна от края на миналия век, до този момент в рамките на диалога в Брюксел не е обсъден въпросът за обезщетение от страна на Белград. Въпросът е бил повдигнат само един единствен път, в преговорите във Виена. Сръбската делегация обаче е отказала да обсъжда темата, затова тя е била затворена, обясняват от редакцията.  Тереза Герова", "date": "2018.09.24", "title": "Epora e Re (Косово): Сърбия е нанесла военни щети на Косово на стойност 22 милиарда евро"}
{"url": "http://www.focus-news.net/news/2018/09/24/2570625/blagoevgrad-provezhdat-se-ehografski-i-akushero-ginekologichni-pregledi-s-mobilni-kabineti-v-rayoni-s-kompaktno-romsko-naselenie-v-selo-banya.html", "text": "Провеждат се ехографски и акушеро-гинекологични прегледи с мобилни кабинети в райони с компактно ромско население в село Баня, община Разлог. Това съобщиха за  Радио „Фокус“-Пирин  от Регионална здравна инспекция (РЗИ)-Благоевград. „По предварително изготвен график ще се проведат беседи, кампании и разпространение на информационни материали от служители на отдел „Профилактика на болестите и промоция на здравето“ към дирекция „Обществено здраве“ в Регионална здравна инспекция-Благоевград. Тези дейности ще предхождат профилактичните прегледи“, информираха още от Регионална здравна инспекция-Благоевград. На 29 септември специалистите от РЗИ-Благоевград ще посетят ромското население в Гърмен, а в последния ден от месеца прегледи ще бъдат извършени в Разлог. \r\nЛора КАЛЧЕВА", "date": "2018.09.24", "title": "Благоевград: Провеждат се ехографски и акушеро-гинекологични прегледи с мобилни кабинети в райони с компактно ромско население в село Баня"}
{"url": "http://www.focus-news.net/news/2018/09/24/2570628/vechernye-novosti-sarbiya-do-kraya-na-godinata-sarbiya-mozhe-da-otvori-oshte-tri-pregovorni-glavi-za-chlenstvoto-v-es.html", "text": "До края на годината Сърбия може да отвори още три глави от преговорния процес за членството в Европейския съюз, съобщава ексклузивно електронното издание на белградския ежедневник  „Вечернье Новости“ . \r\nОт редакцията припомнят, че към настоящия момент ротационен председател на Съвета на ЕС е Австрия – страна, която определи Западните Балкани като един от приоритетите си в шестмесечния период на председателството. Според изданието тъкмо поради тази причина Виена ще направи всичко възможно за това Сърбия да направи крачка напред в европейската интеграция. \r\nПоследно Сърбия отвори две глави през юни в Люксембург, с което общият брой на отворените глави достигна до 14 от общо 35. Белград може да се похвали и с две затворени глави. Страната отдавна е готова да преговаря по нови теми, но по политически причини някои от държавите-членки не позволиха по-бързото сближаване, коментират от редакцията. В чекмеджетата на администрацията в Брюксел остават главите за финансовите услуги (9), Икономическия и паричен съюз (17) и статистиката (18). \r\nСърбия възнамерява да подготви до края на годината отварянето на поне Глава 28, която е свързан със защитата на потребителите и здравеопазването. До голяма степен обаче това не зависи от Белград – ЕС е в състояние на дискусии за вътрешни реформи и отделните страни-членки непрекъснато поставят нови препятствия пред разширяването на Общността.  Тереза Герова", "date": "2018.09.24", "title": "„Вечернье Новости“ (Сърбия): До края на годината Сърбия може да отвори още три преговорни глави за членството в ЕС"}
{"url": "http://www.focus-news.net/news/2018/09/24/2570626/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрегнатите отношения между Белград и Прищина, референдумът за името на Македония, плановете на Анкара за сондажи в Източното Средиземноморие и миграцията са основните теми, върху които акцентират печатните издания в страните от Балканския полуостров.  Прищинският вестник  Epoka e Re  публикува статия, в която привежда оценка на правителствени служители и анализатори, според които Сърбия е нанесла военни щети на Косово в размер на 22 милиарда евро.  \r\nОт редакцията подчертават, че въпреки направените изчисления за щетите от конфликтна от края на миналия век, до този момент в рамките на диалога в Брюксел не е обсъден въпросът за обезщетение от страна на Белград. Въпросът е бил повдигнат само един единствен път, в преговорите във Виена. Сръбската делегация обаче е отказала да обсъжда темата, затова тя е била затворена, обясняват от редакцията. \r\n***  Електронното издание на белградския ежедневник  Danas  публикува водеща статия с обобщение на два материала на френския вестник  Le Monde , в който за първи път е публикувана нова карта на Косово след евентуална корекция на границата със Сърбия.  \r\nВ публикацията на френското издание се стига до заключението, че „етническата мозайка, критичната инфраструктура и културните сгради са бариери пред проекта за повторно очертаване на границата“ между Косово и Сърбия. Все пак вестникът подчертава, че „размяната на територии е основана на чисто етнически критерии“ и че „дебатът за възможната промяна на границата се откроява с етика и прагматизъм“.  \r\n„Между 1989 г. и 1992 г. в Европа - включително в Украйна и Беларус - бяха създадени 22 нови граници, дълги общо 11,149 км“, показват изчисления на Мишел Фуше, приведени от редакцията. Но парижкият вестник отбелязва, че в случай на териториален обмен между Белград и Прищина, за първи път в Европа ще бъдат създадени нови граници, начертани на чисто етническа основа, а не съгласно някогашните административни линии на съставните републики или на автономните региони на бивша Югославия. Тази „новост“ в региона все пак предизвиква резерви в редица наблюдатели, пише още френското издание. Danas  обръща внимание и на още една публикация във френския вестник, в който се подчертава, че проектът за повторно установяване на границите на Западните Балкани, представен като възможно решение за постигане на стабилност след 20 години на замразени конфликти, но посочва, че жителите на съответните зони се страхуват от „ново етническо прочистване\". \r\nНа официалната страница на изданието в социалната мрежа „Туитър“ е публикувана и карта на Косово след евентуалната промяна на границата със Сърбия. На нея са представени и четири общини със сръбско мнозинство в северната част на Косово, а надписът под тях гласи, че районите са „извън контрола на Прищина, не са правно регламентирани и са плячка на мафиотски структури\".  Le Monde  отбелязва, че жителите на северната част на Косово не плащат данъци или сметки за ток, и припомня, че на проведения през 2012 г. референдум 99,7 на сто от тях не са признали легитимността на властите в Прищина. \r\n***  Турският сондажен кораб „Фатих“ е на път да остане без научен екип и необходимата технология за започване на дейност в Източното Средиземноморие, съобщава електронното издание на гръцкия вестник  Kathimerini . \r\nПо данни на изданието шестчленният научен екипаж на борда е на ръба на отказ по причини, които все още не са разкрити. При тези условия изглежда малко вероятно „Фатих“ да започне сондажите, които Анкара планира следващия месец в Изключителната икономическа зона (ИИЗ) на остров Кипър. \r\nМеждувременно енергийните гиганти ExxonMobil и Total се очаква да продължат с работата си в района и през следващите два месеца. Представители на компаниите заявиха, че сондажите ще продължат според планирания график. В региона има силно присъствие на американски и френски сили, припомня изданието. \r\n***  Електронното издание на скопския вестник  „Независен“  публикува статия за посещението на държавния глава на Македония Георги Иванов в православна църква в американския град Детройт. От редакцията обръщат внимание на онази част речта на Иванов, в която той коментира договора с Гърция и предстоящия референдум за името, като  подчертава, че „нито един политик няма мандат да преговаря за идентичността на нацията“.  \r\n„Нито един политик няма мандат да преговаря за идентичността на нацията. Мнозинството македонски граждани не гласуваха за програма, в която е предвидена промяна на Конституцията на Република Македония за ново име на страната. Сегашното правителство не е получило мандат от народа, нито от избирателите, за промяна на идентичността, за отказ от диаспората, за загуба на историята и паметта“, заяви президентът на югозападната ни съседка при посещението си в Македонската православна църква „Рождеството на Пресвета Богородица\" в Детройт. \r\nРепублика Македония, каза Иванов, е трайна придобивка, но със споразумението с Гърция и предстоящия референдум, тази трайна придобивка сега се превръща в относителност. „С това споразумение те (управляващите – бел.р.) се опитват да я унижат (Македония – бел.р.), по начин, по който не е била унижавана нито една нация“, подчерта Иванов, като отново повтори, че няма да гласува на референдума на 30 септември. \r\n„Някои се борят за свобода от духовното робство. Революционерите се бориха за свобода от политическо робство. Дали сега, след всички тези жертви, ще попаднем под ново робство? Ще отречем ли свободата да се наричаме според собственото си име? Ще бъдем ли ограничени да кажем, че има Република Македония, от страх, че при такова споменаване ще обидим някого?  Да се изрече името Република Македония не е нито страшно, нито срамно“, бе заключението на Иванов.  \r\nМакедонският президент присъства на литургия и освещаване на стенописа в църквата, и посети децата от македонски произход, които изучават вероучение. „Когато пишете, говорите и пишете на македонски език, активно участвате в изграждането на идеалната ни родина. Македония е родина на старославянския църковен език. Наше задължение като македонци е да поддържаме и постоянно да подобряваме нашия македонски език. Затова моята молба към Вас днес е да не изоставяте и да не забравяте македонския език. Да учите децата си, да насърчавате Вашите близки, да бъдете пример и насърчение за македонците от диаспората, но и на тези в Република Македония“, бяха думите на Иванов към представители на църковната общност в Детройт. \r\n***", "date": "2018.09.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/24/2570627/bsp-horata-v-selo-hristiyanovo-sbadnaha-mechtata-si-imat-hram-deputatite-dragomir-stoynev-i-georgi-gyokov-i-evrodeputatat-petar-kurumbashev-podpomognaha-zavarshvaneto-na-tsarkvata.html", "text": "Християново вече има църква. Това е първата новопостроена църква в селото от близо век насам, съобщиха от пресцентъра на  Националния съвет на БСП . С празнично богослужение на Негово Високопреосвещенство Старозагорския митрополит Киприан  тя бе осветена. Храмът \"Свети Николай Чудотворец\", изграден със средства от дарения, се издига на терен, наречен от хората „Черковище”, някога на това място е имало радост и знания в светско училище, споделяха пред гостите си  християновци. „Празничният ден съчетава прекрасно миналото и бъдещето, вярата и надеждата, труда и любовта, свободата и независимостта. Кара ни да се замислим с гордо вдигната глава да продължим напред, следвайки заветите на нашите предци.”, каза кметът Албена Динева, която благодари поименно на всички  добри хора за довършването на храма на тържество.  \r\n„Християновци сбъднаха мечтата си. Имат храм. Осветената църква днес показва, че можем да градим добро, когато си подаваме ръце за него с  желание, усилия  и единство. Бог да закриля вашите семейства и близки”, каза зам.-председателят на ПГ на \"БСП за България\" Драгомир Стойнев, който е един от спомоществувателите. Заедно с депутата Георги Гьоков и евродепутата от БСП/ПЕС Петър Курумбашев, Стойнев благодари на Старозагорската митрополия, на кмета Динева и на Галина Господинова за благотворителната инициатива за довършване на дългоочаквания храм на селото.  \r\n „Няма друга институция като българската православна църква, която да обединява така народа ни, както го е водила и съхранявала през годините, с много вяра”, отбеляза ролята на църквата Курумбашев, който сравни  тържествения ритуал по освещаването, с тържествата в храмовете  „Св. Александър Невски” и в Света гора. Народният представител Георги Гьоков благодари на всички дарители, включително и на Младежкото обединение в БСП-Стара Загора. „Заедно с 20 ентусиасти, преди две години стартирахме довършителните дейности с доброволен труд, после  храмовото дело продължи с много усърдие, тъй като средства в бюджета нямаше. Днес икона на Св. Николай Чудотворец Мирликийски, изработена от младежкия лидер Владимир Грамовски и социалистката Стела Герджикова, посреща миряните на входа”, разказа Галина Господинова - секретар на Общинския партиен съвет,  както и за силното рамо на депутатите, за подкрепата от трудолюбивите християновци, средствата от предприемачи, общински съветници на левицата, която е получена по време на благотворителната акция. В празничните ритуали участваха областният председател на БСП-Стара Загора Румяна Динева, председателят на Общинския съвет Валентина Бонева, общинските съветници от левицата, общественици и други дарители. Кметът Албена Динева покани всички присъстващи храмовото освещаване на специално приготвен  курбан за здраве и спасение.", "date": "2018.09.24", "title": "БСП: Хората в село Християново сбъднаха мечтата си - имат храм, депутатите Драгомир Стойнев и Георги Гьоков и евродепутатът Петър Курумбашев подпомогнаха  завършването на църквата"}
{"url": "http://www.focus-news.net/news/2018/09/24/2570623/afis-pravitelstvoto-prezhivyava-nay-kritichniya-si-period-ot-nachaloto-na-mandata.html", "text": "Правителството преживява най-критичния си период от началото на мандата. Това показват данните от последното национално представително проучване на общественото мнение, осъществено от  Агенция „АФИС“ .  След края на българското председателство и нетипично горещото политическо лято оценките и самооценките на българските граждани за заобикалящата ги действителност са се влошили  в сравнение с предходните месеци. С два пункта за последния месец е спаднал делът на хората, които преценяват, че живеят по-добре в сравнение с другите (от 14.4% на 12.4%), което се съчетава с един пункт нарастване на дела на онези, които смятат, че живеят по-зле (от 24.2% на 25.2%). Спада и оптимизмът за бъдещето, без да се променят оценките за живота през миналата година. \r\nКато основна причина за всичко това, наред с нестихващите скандали и разправии във властта, се откроява  нарастващото масово безпокойство за развитието на икономиката , независимо от оптимистичните статистически оценки и прогнози. В общия ранг на посочваните важни въпроси за България интервюираните са посочвали „Доходите и пенсиите“ (23,9%), „Развитието на икономика“ (13,8%), „Здравеопазване“ (11,5%), „Безработицата“ (10,7%) и „Финансовата стабилност“ (10,2%). \r\nНе по-различна е класацията на  проблемите, които хората обозначават като лични . Проблемите на „Бедността“, „Здравето/здравеопазването“, „Неясните перспективи“, „Безработицата“ и „Пенсиите“ се подреждат съответно със стойности от 15,2; 14,9 13,2; 11,0 и 10,8 на сто.Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло. От средата на месец Юли бележи рязко покачване делът на гражданите, които оценяват обстановката като крайно напрегната – от 36,8% през Юни на 52,3% в края на Юли. През Септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена – от 25,2% през Юли на 30,4% през Септември. \r\nСитуацията влияе пряко и на доверието в основните институции на властта.  За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане . През Септември рейтингът на Народното събрание е затворил дъното на класацията. \r\nЛогично следствие от това е  увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна . За последните три месеца този дял бележи ръст от 10 пункта и през Септември достига ниво от 40 на сто. Предлаганото „лекарство“ – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция. \r\nВоди ли всичко това до размествания в електоралната картина. Категоричен отговор не може да се даде, а по-точно отговорът е и не, и да. Не, защото няма промяна в реда, по който се подреждат основните политически сили, а да, защото промяна в този ред може да настъпи във всеки следващ момент. От една страна,  налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите . Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния ѝ конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма. \r\nОт друга страна,  растат дяловете на потенциалните негласуващи и на онези, които при евентуални нови избори не биха подкрепили никого . Готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. Същевременно нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма. \r\nЗа сравнение преди появата на НДСВ в началото на 2001 г. хипотетичната „Партия на царя“ получаваше стойности от порядъка на 6-8%, а още несъществуващата формално в началото на 2007 г. „Партия на Бойко“ – 3-4%. \r\nПри въпрос, при който анкетьорите не изброяват имена на партии и коалиции, а интервюираните дават спонтанни отговори прави впечатление, че  свободно разпознаваемите партии са едва четири – ГЕРБ, БСП, ДПС и Атака . Атака е една от трите партии в състава на „Обединени патриоти“, но е по-разпознаваема не само от другите две партии, но и от коалицията като цяло.  \r\nНа фона на очакваното оттегляне от гласуване в полза на почти всички партии на  предстоящите избори за Европейски парламент , които са насрочени за края на месец Май следващата година (обяснимо предвид на традиционно ниската избирателна активност на европейските избори не само в България, но и във всички останали държави от континента), налице е по-висока подкрепа за три партии – ДПС, Демократична България и АБВ, както и съществено по-ниска подкрепа, обратно на общата тенденция в Европа, за коалицията „Обединени патриоти“. Докато „Демократична България“ и АБВ си остават твърде далеч от успешно преминаване на и без това високия праг за участие в Европейския парламент, подобен резултат за ДПС и за Обединените патриоти би имал ключова роля при окончателното разпределение на евромандатите в България. По-точно за Обединените патриоти такъв резултат би поставил на карта евентуалното им участие в Европейския парламент изобщо. \r\nОбяснение на тези феномени трябва да се търсят отново през призмата на отношението към актуалните проявления на вътрешната политика у нас и отношението най-вече към правителството. Избирателите на ДПС са под влияние на различни по характер страхове от участието на националисти в управлението на държавата и досега пред лицето на подобни заплахи обикновено са търсели защита от най-голямата партия. Тази партия обаче в момента е коалиционен партньор на националистите, заради което по интуиция и рефлекс избирателите на ДПС отправят поглед навън и смятат за много важно участието си на предстоящите европейски избори. При поддържащите Обединените патриоти е точно обратно – смята се за много по-важна ситуацията в страната и оцеляването на правителството, отколкото битките в Брюксел.", "date": "2018.09.24", "title": "АФИС: Правителството преживява най-критичния си период от началото на мандата"}
{"url": "http://www.focus-news.net/news/2018/09/24/2570620/kathimerini-ekipazhat-na-turski-sondazhen-korab-e-na-pat-da-se-otkazhe-ot-rabota-v-iiz-na-kipar.html", "text": "Турският сондажен кораб „Фатих“ е на път да остане без научен екип и необходимата технология за започване на дейност в Източното Средиземноморие, съобщава електронното издание на гръцкия вестник  Kathimerini . \r\nПо данни на изданието шестчленният научен екипаж на борда е на ръба на отказ по причини, които все още не са разкрити. При тези условия изглежда малко вероятно „Фатих“ да започне сондажите, които Анкара планира следващия месец в Изключителната икономическа зона (ИИЗ) на остров Кипър. \r\nМеждувременно енергийните гиганти ExxonMobil и Total се очаква да продължат с работата си в района и през следващите два месеца. Представители на компаниите заявиха, че сондажите ще продължат според планирания график. В региона има силно присъствие на американски и френски сили, припомня изданието. Тереза Герова", "date": "2018.09.24", "title": "Kathimerini: Екипажът на турски сондажен кораб е на път да се откаже от работа в ИИЗ на Кипър"}
{"url": "http://www.focus-news.net/news/2018/09/24/2570629/ministar-tsetska-tsacheva-i-n-pr-myuriel-berse-koen-shte-uchastvat-v-zaklyuchitelna-konferentsiya-po-proekt-za-ukrepvane-na-kapatsiteta-na-sadebnata-sistema-v-sferata-na-pravosadieto-za-detsa.html", "text": "На 25 септември (вторник), от 09.15 ч., в зала „Сердика” на х-л „Балкан“ в София, министърът на правосъдието Цецка Цачева и посланикът на Швейцария у нас н. пр. Мюриел Берсе Коен ще вземат участие в заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество. Това съобщиха от пресцентъра на  министерството . \r\nПо време на форума ще бъдат конкретизирани извършените дейности по проекта и постигнатите резултати по сформиране на пилотни съдебни състави за работа с деца и изграждането на „сини стаи“ в страната.", "date": "2018.09.24", "title": "Министър Цецка Цачева и н. пр. Мюриел Берсе Коен ще участват в заключителна конференция по проект за укрепване на капацитета на съдебната система в сферата на правосъдието за деца“"}
{"url": "http://www.focus-news.net/news/2018/09/24/2570632/sofiya-starchashta-mantinela-zatrudnyava-dvizhenieto-po-okolovrastniya-pat-v-uchastaka-kray-selo-kubratovo-v-posoka-varna.html", "text": "Стърчаща мантинела затруднява движението по Околовръстния път в участъка край село Кубратово в посока Варна, съобщи слушател на  Радио „Фокус“ . Близо 20 метра от мантинелата навлиза в аварийната лента и достига до дясното пътно платно за движение. Препоръчва се шофьорите, които се движат в участъка да се карат с повишено внимание.", "date": "2018.09.24", "title": "София: Стърчаща мантинела затруднява движението по Околовръстния път в участъка край село Кубратово в посока Варна"}
{"url": "http://www.focus-news.net/news/2018/09/24/2570631/sport-zhrebiyat-za-finalnata-shestitsa-shte-se-tegli-dnes.html", "text": "След изиграване на всички мачове от втората групова фаза на Световното първенство по волейбол станаха ясни отборите от финалната шестица, които ще продължат напред в турнира.  \r\nТова са победителите в групите - Бразилия, Италия, САЩ и Полша, както и двата най-добри втори отбори - Сърбия и Русия. Те ще бъдат разпределени в две групи по три тима. Жребият ще се тегли по-късно днес. \r\nСветовното първенство по волейбол се провежда в Италия и България, като оставащите мачове от финалната фаза ще се играят тази седмица в Торино.", "date": "2018.09.24", "title": "Спорт: Жребият за финалната шестица ще се тегли днес"}
{"url": "http://www.focus-news.net/news/2018/09/24/2570630/yuriy-aslanov-sotsiolog-smyanata-na-ministri-ne-namali-naprezhenieto-doverieto-v-osnovnite-institutsii-na-vlastta-aktivno-se-rushi-ochakva-ni-dinamichen-politicheski-sezon.html", "text": "Доверието в основните институции на властта активно се руши. Това каза за  Агенция „Фокус“  социологът и управител на социологическа агенция АФИС Юрий Асланов в коментар на последното социологическо изследване на агенцията. „Озаглавихме нашия коментар „Правителството преживява най-критичния си период от началото на мандата“, защото има неща, които регистрираме за първи път“, отбеляза Асланов, като даде пример с това, че за първи път рейтингът на местната власт е негативен - тоест доверието е по-ниско от недоверието. „За първи път недоверието в парламента е на по-високо ниво, отколкото доверието в съдебната власт и прокуратурата“, допълни още той. „Изводът е, че доверието в основните институции на властта активно се руши. Потвърждение за това намираме и в данните за ръста след края на лятото на хората, които все повече поглеждат към възможността за предсрочни парламентарни избори. Това вече е на ниво 40% и най-висок дял в сравнение с другите възможности“, коментира Асланов. По думите му така нареченото лекарство „смяна на министрите“ очевидно не е дало резултат и не е намалило напрежението. „Макар и в началото да предизвика временни позитивни очаквания, след това отново одобрението на тази опция спадна. Може би и заради това, че трите подадени оставки не бяха на министрите, които са най-нежелани в момента“, посочи социологът.  По думите му от тук нататък в политическия сезон освен нестихващите скандали и разправии, ще се добавят и рисковете от рязка смяна на политическата обстановка, която може да доведе до сериозно разместване на съотношението между основните политически сили.", "date": "2018.09.24", "title": "Юрий Асланов, социолог: Смяната на министри не намали напрежението - доверието в основните институции на властта активно се руши"}
{"url": "http://www.focus-news.net/news/2018/09/24/2570633/rts-sarbiya-v-saraevo-zaloviha-vaorazheni-do-zabi-migranti.html", "text": "Полицията в Сараево е провела операция в късните часове на неделя, в резултат на която в столицата на Босна и Херцеговина са задържани „въоръжени до зъби“ мигранти, предава  Радио-телевизија Србије (РТС) , като се позовава на местни медии.  \r\nОт Министерството на вътрешните работи на кантон Сараево са потвърдили за полицейската акция в района на столичните райони Център и Стария град. По-подробна информация за хода на операцията обаче така и не бе представена.  \r\nПорталът  Kliks , на който се позовава РТС, съобщава, че в рамките на акцията полицията е иззела голямо количество оръжия, включително пистолети, пушки, автомати и боеприпаси. По случая са арестувани двама мигранти - от Сирия и Алжир.  \r\nПо непотвърдена информация част от оръжията са били скрити в апартамент, а друга е била заровена на неназовано място.  Тереза Герова", "date": "2018.09.24", "title": "РТС (Сърбия): В Сараево заловиха „въоръжени до зъби“ мигранти"}
{"url": "http://www.focus-news.net/news/2018/09/24/2570624/nezavisen-makedoniya-spored-makedonskiya-prezident-nito-edin-politik-nyama-mandat-da-pregovarya-za-identichnostta-na-natsiyata.html", "text": "Електронното издание на скопския вестник  „Независен“  публикува статия за посещението на държавния глава на Македония Георги Иванов в православна църква в американския град Детройт. От редакцията обръщат внимание на онази част речта на Иванов, в която той коментира договора с Гърция и предстоящия референдум за името, като  подчертава, че „нито един политик няма мандат да преговаря за идентичността на нацията“.  \r\n„Нито един политик няма мандат да преговаря за идентичността на нацията. Мнозинството македонски граждани не гласуваха за програма, в която е предвидена промяна на Конституцията на Република Македония за ново име на страната. Сегашното правителство не е получило мандат от народа, нито от избирателите, за промяна на идентичността, за отказ от диаспората, за загуба на историята и паметта“, заяви президентът на югозападната ни съседка при посещението си в Македонската православна църква „Рождеството на Пресвета Богородица\" в Детройт. \r\nРепублика Македония, каза Иванов, е трайна придобивка, но със споразумението с Гърция и предстоящия референдум, тази трайна придобивка сега се превръща в относителност. „С това споразумение те (управляващите – бел.р.) се опитват да я унижат (Македония – бел.р.), по начин, по който не е била унижавана нито една нация“, подчерта Иванов, като отново повтори, че няма да гласува на референдума на 30 септември. \r\n„Някои се борят за свобода от духовното робство. Революционерите се бориха за свобода от политическо робство. Дали сега, след всички тези жертви, ще попаднем под ново робство? Ще отречем ли свободата да се наричаме според собственото си име? Ще бъдем ли ограничени да кажем, че има Република Македония, от страх, че при такова споменаване ще обидим някого?  Да се изрече името Република Македония не е нито страшно, нито срамно“, бе заключението на Иванов.  \r\nМакедонският президент присъства на литургия и освещаване на стенописа в църквата, и посети децата от македонски произход, които изучават вероучение. „Когато пишете, говорите и пишете на македонски език, активно участвате в изграждането на идеалната ни родина. Македония е родина на старославянския църковен език. Наше задължение като македонци е да поддържаме и постоянно да подобряваме нашия македонски език. Затова моята молба към Вас днес е да не изоставяте и да не забравяте македонския език. Да учите децата си, да насърчавате Вашите близки, да бъдете пример и насърчение за македонците от диаспората, но и на тези в Република Македония“, бяха думите на Иванов към представители на църковната общност в Детройт. Тереза Герова", "date": "2018.09.24", "title": "„Независен“ (Македония): Според македонския президент „нито един политик няма мандат да преговаря за идентичността на нацията“"}
{"url": "http://www.focus-news.net/news/2018/09/24/2570634/burgas-normalizira-se-obstanovkata-v-karnobat-sled-otvaryaneto-na-parviya-ot-zavodite-na-vinprom-karnobat.html", "text": "Нормализира се обстановката в Карнобат след отварянето на първия от заводите на „Винпром Карнобат. Това каза за  Радио „Фокус“ - Бургас  кметът на Карнобат Георги Димитров във връзка със ситуацията в града след поредицата от протести на служители на „Винпром Карнобат“ заради временното затваряне на заводи на предприятието. По думите на Димитров в града вече няма засилено полицейско присъствие за разлика от предходните дни. „Доколкото разбирам, хората от днес вече са започнали работа“, добави Димитров. \r\nКметският наместник на с. Венец, намиращо се в непосредствена близост до завода за бутилиране, Веселина Дякова съобщи, че движението в селото вече също е спокойно, а работниците са доволни от взетото снощи решение. „Цеховете изхранват всички млади хора в селото, така че беше важно да подновят работата си“, допълни Дякова. \r\nМария ГЕОРГИЕВА", "date": "2018.09.24", "title": "Бургас: Нормализира се обстановката в Карнобат след отварянето на първия от заводите на „Винпром Карнобат"}
{"url": "http://www.focus-news.net/news/2018/09/24/2570636/ministar-lilyana-pavlova-otkri-27-ata-godishna-sreshta-na-oditorite-po-evropeyskite-strukturni-i-investitsionni-fondove.html", "text": "Министър Лиляна Павлова откри 27-ата годишна среща на одиторите по Европейските структурни и инвестиционни фондове (ЕСИФ). Това са фондовете, чрез които се реализира една от най-важните политики на Европейския съюз (ЕС) - кохезионната, съобщиха от пресцентъра на  Министерството за Българското председателство на Съвета на ЕС 2018 .  \r\nВ обръщението си към представителите на националните одитни органи, на Европейската сметна палата и Европейската комисия (ЕК) министър Павлова посочи, че темата за политиката на сближаване, включваща фокуса „Бъдещето на Европа и младите хора“, беше един от основните приоритети на Българското председателство на Съвета на ЕС през първите шест месеца на тази година. „Днес тя продължава да бъде водеща тема в различни формати, най-вече в контекста на дебатите за следващата Многогодишна финансова рамка и респективно за кохезионната политика, възлизаща на 1/3 от бюджета на ЕС“, каза министър Павлова. Тя заяви, че емблематичната за Българското председателство зала 3 днес събира изключително високо ниво професионалисти, които са от ключово значение и гарант за успешното реализиране, както и за правилното усвояване на фондовете, а само така те могат да бъдат добре инвестирани. Приветствие към делегатите поднесе също Илиана Иванова, член на Европейската сметна палата, а ключови аспекти на предложенията на ЕК за модернизирана, гъвкава и радикално опростена кохезионна политика за периода 2021-2027 г. представи Марк Льометр, генерален директор на ГД „Регионална и селищна политика“ на ЕК.  \r\n„Именно в зала 3 в началото на месец юни т. г. с г-жа Иванова, с г-н Льометр, с еврокомисаря по бюджет и човешки ресурси Гюнтер Йотингер, с представители на държавите членки, на различни институции и органи, проведохме първия голям дебат на високо ниво по законодателните предложения на ЕК след публикуването им за кохезионната политика след 2020 г. Презентациите и мненията, които чухме, бяха много интересни от гледна точка на това каква да бъде кохезионната политика занапред, така че да остане инструмент за инвестиции в растеж и заетост, и за преодоляване на разликите между регионите и между държавите членки“, посочи в изявлението си министър Павлова.  \r\n„За нас бе много важно, че кохезионната политика остава с равен достъп за всички региони. От друга страна, въпреки фокуса върху по-слабо развитите региони, от гледна точка на финансовото разпределение, все още са налице много сериозни диспропорции относно интензитета на помощта между отделните страни. Тази тема също е важно да бъде взета под внимание“, заяви министър Павлова. Тя очерта, че се наблюдава също желанието да правим заедно все повече нови политики – по отношение на сигурността, на външната политика в подкрепа на темата сигурност, дигиталната трансформация, климатичните промени, тъй като трябва да бъдем адекватни на новия глобален, конкуриращ се свят. „А гъвкавостта, която търсим, между традиционните политики, каквато е кохезионната, и новите, наложени от предизвикателствата на времето, трудно би била подсигурена, продължавайки да разпределяме малко над 1% от общия европейски национален доход“, каза още министър Павлова пред 27-ата годишна среща на одиторите по ЕСИФ.  \r\nВ изказването си тя се спря на опасенията по две теми във връзка с финансовите измерения на прилагането на кохезионната политика.  Първата се отнася до предложеното от ЕК значително намаление на нивата на предварителното (авансово) финансиране, а втората касае правилото за автоматично освобождаване от бюджетен ангажимент.  \r\nПред аудиторията в зала 3 министърът приветства присъствието на толкова много одитори, тъй като синхронът на одиторския контрол е изключително важен. Тя подчерта колко важно е одитните доклади да съдържат конкретни препоръки, а не общи, така те са много по-ценни и по-лесно се разрешават набелязаните проблеми.  \r\n„Често казваме, че одиторите са „необходимото лекарство“. Да, така е, защото отдавна те не ни вредят, а само ни помагат и затова постигаме желаните резултати по-лесно“, каза министър Павлова. В заключение тя благодари на Българския одитен орган по ЕСИФ – Изпълнителната агенция „Одит на средствата от ЕС“ за професионализма, с който работи, и пожела успех на форума.", "date": "2018.09.24", "title": "Министър Лиляна Павлова откри 27-ата годишна среща на одиторите по Европейските структурни и инвестиционни фондове"}
{"url": "http://www.focus-news.net/news/2018/09/24/2570635/yuriy-aslanov-sotsiolog-ochakva-ni-dinamichen-politicheski-sezon.html", "text": "Очаква ни динамичен политически сезон. Това каза за Агенция „Фокус“ социологът и управител на социологическа агенция АФИС Юрий Асланов в коментар на последното социологическо изследване на агенцията. „Първите 2 политически сили – ГЕРБ и БСП вече са с практически изравнени позиции – движат се на много близка дистанция една от друга, което означава, че в първия момент, в който се случи промяна в класацията на основните политически сили, това допълнително ще зареди с още по-голямо напрежение политически живот“, коментира той. По думите му има и риск от социално напрежение, което допълнително да нажежи политическата обстановка, заради икономическата обстановка и увеличението на цените на потребителски стоки от първа необходимост.  \r\n„На фона на това виждаме, че и вътре в управляващата коалиция нещата може би изглеждат стабилни, че коалицията няма да се разпадне, но сигналите, които се излъчват, не говорят за стабилност. Всичко това в комплекс вещае един доста напрегнат политически сезон, на финала на който, през пролетта на следващата година, има и насрочени вече избори за европейски парламент, което е някаква проверка на съотношението на силите в национален план. До тогава не можем да кажем дали ще се стигне до извънредно развитие на ситуацията и предсрочни парламентарни избори, но дори и да не се стигне, донякъде и резултатите от тези европейски избори за сега непредсказуеми. Тоест ще има динамика във всичките й измерения и направления на обществения живот“, коментира още Асланов.", "date": "2018.09.24", "title": "Юрий Асланов, социолог: Очаква ни динамичен политически сезон"}
{"url": "http://www.focus-news.net/news/2018/09/24/2570619/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката там е 35 см, а температурата на водата - 22.0 градуса.  \r\nДнес преди обяд ще е предимно слънчево. Около и след обяд, най-напред в Северозападна България, вятърът ще се ориентира от северозапад, ще се усили и с него ще започне да нахлува студен въздух. Към 15.00 часа температурите ще бъдат в широк интервал от 18°-20° в северозападните райони до 32°-34° на места в източната половина от страната. Максималната температура в Свищов ще бъде около 31°.", "date": "2018.09.24", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/24/2570640/sport-mesi-i-ronaldo-nyama-da-prisastvat-na-godishnite-nagradi-na-fifa.html", "text": "Звездата на Барселона Лионел Меси и новото попълнение на Ювентус Кристиано Роналдо няма да присъстват на днешната церемония по връчването на годишните награди на ФИФА, съобщава испанското издание  Mundo Deportivo .  \r\nСмята се, че основната причина за решението на португалеца да не присъства на събитието е фактът, че той няма да получи награда – с нея ще бъде удостоен доскорошният му съотборник Лука Модрич. От Ювентус обявиха, че Роналдо няма да може да присъства на награждаването в Лондон заради натоварената програма на отбора.  \r\nЛионел Меси също няма да присъства на галавечерта в английската столица. В последния момент той е изтъкнал лични причини, които възпрепятстват участието му в церемонията. Меси не е сред тримата номинирани за наградата „Най-добър футболист на годината“.", "date": "2018.09.24", "title": "Спорт: Меси и Роналдо няма да присъстват на годишните награди на ФИФА"}
{"url": "http://www.focus-news.net/news/2018/09/24/2570639/sofiya-narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-na-25-septemvri.html", "text": "На 25 септември, от 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  Градския съвет на БСП - София . \r\nЖелаещите може да се запишат предварително на телефон 02/987 20 86.", "date": "2018.09.24", "title": "София: Народният представител от „БСП за България“ Ирена Анастасова и общинският съветник Николай Николов ще проведат приемна за граждани на 25 септември"}
{"url": "http://www.focus-news.net/news/2018/09/24/2570642/metodi-popov-regionalno-upravlenie-na-obrazovanieto-blagoevgrad-oshte-ne-e-yasno-kakvi-shte-sa-sanktsiite-kam-uchenitsite-uchastvali-v-poboya-na-16-godishen-mladezh-minalata-sedmitsa.html", "text": "Още не е ясно какви точно ще са санкциите към учениците, участвали в побоя на 16-годишен младеж миналата седмица в СУИЧЕ „Св. Климент Охридски“ в Благоевград. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград. По думите му със сигурност санкции ще има, но тъй като в момента се извършват процесуално-следствени действия, още е рано да се каже какви ще са те. Методи Попов отбеляза, че по телефона директорът на учебното заведение е коментирал, че след шестия час, около 12,35 часа, след приключване на първа смяна, към един от учениците от Х клас са се насочили ученици от друго училище, част от които са от Професионалната гимназия по икономика. Попов допълни, че според директора вероятно става дума за някаква стара вражда, но може би е замесено и момиче. Той добави, че пострадалият младеж е бил ударен един или два пъти и след това другите са избягали. Методи Попов каза още, че класният ръководител е реагирал веднага и е съпроводил ученика до Спешен център-Благоевград.  припомня, че на 20 септември 16-годишен ученик пострада при сбиване в училищен двор с група младежи, които не са от същото учебно заведение, след което пострадалото момче бе транспортирано в Спешен център-Благоевград с наранявания. \r\nНатали СТЕФАНОВА", "date": "2018.09.24", "title": "Методи Попов, Регионално управление на образованието-Благоевград: Още не е ясно какви ще са санкциите към учениците, участвали в побоя на 16-годишен младеж миналата седмица"}
{"url": "http://www.focus-news.net/news/2018/09/24/2570644/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това каза за  Радио „Фокус“ – Бургас  дежурният на пункта. По думите му към момента няма образувани колони от автомобили. \r\n„Не се наблюдава затруднение в движението през пункта, както в посока България, така и в посока Турция“, добави дежурният. \r\nМария ГЕОРГИЕВА", "date": "2018.09.24", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2018/09/24/2570645/pregled-na-mezhdunarodnite-novini-do-13-chasa-agentsiya-fokus.html", "text": "Русия ще предаде на сирийската армия зенитно-ракетна система С-300 за засилване на способностите на страната за отбрана. Това обяви министърът на отбраната на Руската федерация Сергей Шойгу, като подчерта, че решението на Москва е свързано със свалянето на разузнавателния самолет „Ил-20“ над Източното Средиземноморие, предава  TACC .  \r\n„През следващите две седмици на Въоръжените сили на Сирия ще бъде предадена зенитно-ракетна система С-300. Тя е способна да прихваща средства за въздушно нападение на далечина, по-голяма от 250 км и едновременно с това – да поразява няколко въздушни цели“, поясни Шойгу. \r\nСъгласно думите му, системата ще укрепи съществено бойните възможности на сирийската ПВО.  \r\n„Подчертавам: през 2013 г. по молба на израелската страна преустановихме доставката в Сирия на С-300, която бе подготвена за транспортиране, а сирийските военнослужещи бяха преминали през съответната подготовка. Днес ситуацията е различна. И то не по наша вина“, категоричен бе военният министър на Москва. \r\nРусия обвини ВВС на Израел за трагичния инцидент с „Ил-20“, в резултат на което Москва загуби 14 от военнослужещите си. На свой ред израелските военни отричат да имат вина за катастрофата на руския разузнавателен самолет. \r\n***  За първи път Социалдемократическата партия на Австрия може да бъде оглавена от представител на нежния пол. Това е Памела Ренди-Вагнер, пише австрийският ежедневник  Die Presse  в статия, посветена на промените в партията след решението на председателя й Кристиан Керн да се кандидатира за европейските избори през май 2019 г.  \r\nКерн бе категоричен, че ще приеме мандат в Европейския парламент, независимо дали ще бъде избран за т.нар. шпитценкандидат, т.е. водещ кандидат на Партията на европейските социалисти. Решението за изготвянето на списъка с кандидатите обаче ще бъде възложено на Ренди-Вагнер, подчерта бившият австрийски канцлер.  \r\n„През последните дни ясно заявих къде виждам политическото си бъдеще и към какво се стремя. Ако плановете ми получат одобрението на новото ръководство на партията, разбира се, ще приема мандат в Европейския парламент\", подчерта Керн в изявление. \r\nНовият председател на Социалдемократическата партия на Австрия ще бъде избран на конгрес в края на месец ноември, който най-вероятно ще се проведе в град Велс в северозападната част на страната. Още в първите дни на октомври обаче трябва да стане ясна програмата на партията и списъка с кандидатите, които ще бъдат издигнати от редиците й за изборите за ЕП догодина. \r\nКъм настоящия момент в медиите се шири убеждението, че Памела Ренди-Вагнер ще бъде избрана за нов лидер на австрийските социалдемократи. \r\n***  Канцлерът на ФРГ Ангела Меркел бе последния от тримата партийни лидери на голямата коалиция в Берлин, който се изказа за решението по случая с отстранения от длъжност директор на Федералната служба за защита на Конституцията Ханс-Гьорг Маасен. В рамките на заседание на водения от нея Християндемократически съюз в Берлин, Меркел призна за „грешка“ назначаването на Маасен на по-висок пост в Министерството на вътрешните работи, отбелязва  Die Sueddeutsche Zeitung , най-тиражият вестник в Германия.  \r\nМеркел определи като „подходящо“ решението Маасен да получи длъжност с „ясно определена област на отговорност“, без при това да бъдат отприщени промени във федералното вътрешно министерство. Германският канцлер призна, че кризисното заседание на голямата коалиция, което бе проведено на 18 септември, е завършило с „неубедителен резултат“, но същевременно поясни, че в рамките на обсъжданията партийните лидери са били съсредоточени върху това да не навредят на работата на вътрешнополитическото ведомство в Берлин.  \r\nПарадоксално или не, след скандала с изявленията за Кемниц, Маасен получи по-висок пост – на държавен секретар във федералното вътрешно министерство. В неделя обаче голямата коалиция постигна нов консенсус - Маасен да бъде назначен за представител на МВР на Германия по въпросите за европейската и международната сигурност. \r\n***  Според бившия главен стратег на Белия дом Стив Банън Италия е „център на политическата вселена“, а правителството в Рим е на път да „промени глобалната политика“, отбелязва  Politico  в европейската си редакция.  \r\nВ изявление за редакцията, дадено по време на обиколката му на европейските столици, бившият помощник на Доналд Тръмп нарече коалиционното правителство на Италия „експеримент, който, ако сработи, ще промени глобалната политика\". \r\n„Популистка партия с националистически тенденции като „Пет звезди“ и националистическа партия с популистки тенденции като „Лига“... е императив, който работи, и който е модел за индустриални демокрации от САЩ до Азия\", изрази увереност американският политик. \r\nБанън е в Европа, за да подпомогне изграждането на фондация, наречена „Движение\". Тя ще бъде базирана в Брюксел и ще има за цел да координира и консултира десните популистки партии, които водят кампания по време на изборите за Европейски парламент през следващата пролет. Към настоящия момент обаче много от крайнодясните политици на континента реагират предпазливо на действията на Банън. \r\n„Движение“, което Банън описва като „свободно сдружение\" на хора, а не на политически партии, бе създадено през януари миналата година от Мишаел Модрикамен, адвокат от Брюксел и лидер на малка дясна партия. Банън започна да агитира за него през юли тази година, припомнят от редакцията. \r\n***  До края на годината Сърбия може да отвори още три глави от преговорния процес за членството в Европейския съюз, съобщава ексклузивно електронното издание на белградския ежедневник  „Вечернье Новости“ . \r\nОт редакцията припомнят, че към настоящия момент ротационен председател на Съвета на ЕС е Австрия – страна, която определи Западните Балкани като един от приоритетите си в шестмесечния период на председателството. Според изданието тъкмо поради тази причина Виена ще направи всичко възможно за това Сърбия да направи крачка напред в европейската интеграция. \r\nПоследно Сърбия отвори две глави през юни в Люксембург, с което общият брой на отворените глави достигна до 14 от общо 35. Белград може да се похвали и с две затворени глави. Страната отдавна е готова да преговаря по нови теми, но по политически причини някои от държавите-членки не позволиха по-бързото сближаване, коментират от редакцията. В чекмеджетата на администрацията в Брюксел остават главите за финансовите услуги (9), Икономическия и паричен съюз (17) и статистиката (18). \r\nСърбия възнамерява да подготви до края на годината отварянето на поне Глава 28, която е свързан със защитата на потребителите и здравеопазването. До голяма степен обаче това не зависи от Белград – ЕС е в състояние на дискусии за вътрешни реформи и отделните страни-членки непрекъснато поставят нови препятствия пред разширяването на Общността. \r\n***  Електронното издание на скопския вестник  „Независен“  публикува статия за посещението на държавния глава на Македония Георги Иванов в православна църква в американския град Детройт. От редакцията обръщат внимание на онази част речта на Иванов, в която той коментира договора с Гърция и предстоящия референдум за името, като  подчертава, че „нито един политик няма мандат да преговаря за идентичността на нацията“.  \r\n„Нито един политик няма мандат да преговаря за идентичността на нацията. Мнозинството македонски граждани не гласуваха за програма, в която е предвидена промяна на Конституцията на Република Македония за ново име на страната. Сегашното правителство не е получило мандат от народа, нито от избирателите, за промяна на идентичността, за отказ от диаспората, за загуба на историята и паметта“, заяви президентът на югозападната ни съседка при посещението си в Македонската православна църква „Рождеството на Пресвета Богородица\" в Детройт. \r\nРепублика Македония, каза Иванов, е трайна придобивка, но със споразумението с Гърция и предстоящия референдум, тази трайна придобивка сега се превръща в относителност. „С това споразумение те (управляващите – бел.р.) се опитват да я унижат (Македония – бел.р.), по начин, по който не е била унижавана нито една нация“, подчерта Иванов, като отново повтори, че няма да гласува на референдума на 30 септември. \r\n„Някои се борят за свобода от духовното робство. Революционерите се бориха за свобода от политическо робство. Дали сега, след всички тези жертви, ще попаднем под ново робство? Ще отречем ли свободата да се наричаме според собственото си име? Ще бъдем ли ограничени да кажем, че има Република Македония, от страх, че при такова споменаване ще обидим някого?  Да се изрече името Република Македония не е нито страшно, нито срамно“, бе заключението на Иванов.  \r\nМакедонският президент присъства на литургия и освещаване на стенописа в църквата, и посети децата от македонски произход, които изучават вероучение. „Когато пишете, говорите и пишете на македонски език, активно участвате в изграждането на идеалната ни родина. Македония е родина на старославянския църковен език. Наше задължение като македонци е да поддържаме и постоянно да подобряваме нашия македонски език. Затова моята молба към Вас днес е да не изоставяте и да не забравяте македонския език. Да учите децата си, да насърчавате Вашите близки, да бъдете пример и насърчение за македонците от диаспората, но и на тези в Република Македония“, бяха думите на Иванов към представители на църковната общност в Детройт. \r\n***", "date": "2018.09.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/24/2570646/targovishte-54-godishen-mazh-e-pochinal-v-bolnitsa-sled-kato-se-e-blasnal-s-avtomobila-si-v-darveta-i-se-e-preobarnal-v-kanavka-kray-patya-mezhdu-selata-golyamo-sokolovo-i-bistra.html", "text": "На път IV 51046 при км 1+400 – между селата Голямо Соколово и Бистра, на територията на община Търговище, правоспособният водач М. М., на 54 год., от град Търговище, управлявайки собствения си лек автомобил с търговищка регистрация, на прав пътен участък е изгубил контрол над управлението му, съобщиха от  ОДМВР-Търговище . В резултат на това автомобилът е излязъл вляво извън пътното платно, блъснал се е в крайпътни дървета и се е преобърнал в канавка. В МБАЛ-Търговище са били откарани водачът на автомобила и пътувала в колата 48-годишна жена, също от Търговище. Впоследствие в резултат на получена при пътния инцидент черепно-мозъчна травма водачът е починал. Пътувалата в автомобила жена е освободена след преглед в болницата. Пътнотранспортното произшествие е станало около 08.00 часа. По случая е образувано досъдебно производство.", "date": "2018.09.24", "title": "Търговище: 54-годишен мъж е починал в болница, след като се е блъснал с автомобила си в дървета и се е преобърнал в канавка край пътя между селата Голямо Соколово и Бистра"}
{"url": "http://www.focus-news.net/news/2018/09/24/2570647/tass-v-gartsiya-prebiha-deputat-ot-siriza-zaradi-sporazumenieto-za-imeto-na-makedoniya.html", "text": "Група от около 30 ултраси са пребили депутат от управляващата в Атина партия СИРИЗА заради споразумението, което правителството постигна със Скопие за новото име на Македония, съобщава руската информационна агенция  TACC , като се позовава на публикация в електронното издание  Protothema . \r\nЖертвата на побоя, нанесен във вечерните часове на неделя, е Петрос Константинеас, депутат от Месения. След инцидента той е бил настанен в болница, откъдето е направил изявление за медиите. Съгласно думите му, той е претърпял „екстремен фашистки инцидент в рамките на еволюцията на македонския проблем“.  \r\n„Нападната ме, казаха ми, че съм продал Македония. Имах късмет, че останах жив“, разказва депутатът. \r\nПояснява се, че инцидентът се е случил в близост до стадион в град Каламата на полуостров Пелопонес. Около 30 души, някои от които с палки в ръце, са се нахвърлили на Константинос и са започнали да го удрят. Полицията се е намесила бързо е успяла да задържи петима заподозрени за нападението.  \r\nАгенцията подчертава, че значителна част от гражданите на Гърция са на мнение, че северната им съседка няма право да се нарича Македония. Те критикуват правителството в Атина за постигнатото през юни споразумение със Скопие, което предвижда ново име за страната – Република Северна Македония.  Тереза Герова", "date": "2018.09.24", "title": "ТАСС: В Гърция пребиха депутат от СИРИЗА заради споразумението за името на Македония"}
{"url": "http://www.focus-news.net/news/2018/09/24/2570643/makedonskiyat-vanshen-ministar-za-izyavlenieto-na-georgi-ivanov-tova-e-byagstvo-ot-otgovornost-sramno-e-da-se-obyavi-boykot-i-to-otvad-okeana.html", "text": "Министърът на външните работи на Македония Никола Иванов осъди остро изявлението, което държавният глава на югозападната ни съседка Георги Иванов направи от американския град Детройт, където пристигна за освещаване на стенописи в православна църква. Именно оттам Иванов обяви, че няма да гласува на референдума за името, отбелязва скопската телевизия  TV21 . \r\n„Не мога да кажа, че Иванов ме изненада. Той твърди, че защитава Конституцията, но това не може да се прави, като се нарушава същата. Законът за ратификацията на споразумението за името бе приет в парламента и при второто гласуване, а в Конституцията се казва, че президентът е длъжен да го подпише. Ние сме демократична държава. Гражданите избират за кого ще гласуват. Няма по-голямо демократично средство от това да се допитате до гражданите. Затова е референдумът. По този въпрос (за името – бел.р.) изгубихме много поколения и, както си спомням - в кампанията им също имаше план за референдума. Самият Иванов подчерта, че ако има взаимно приемливо решение и съгласие от двете страни на масата, ще се проведе референдум. А сега, след като постигнахме такъв договор, да се каже, че ще бъде бойкотиран, е срамно бягство от отговорност – при това това да бъде казано не тук, а отвъд Океана\", подчерта Димитров. \r\nОт Детройт Иванов заяви: „Нито един политик няма мандат да преговаря за идентичността на нацията. Мнозинството македонски граждани не гласуваха за програма, в която е предвидена промяна на Конституцията на Република Македония за промяна на името на страната. Сегашното правителство не е получило мандат от народа, нито от избирателите, за промяна на идентичността, за отказ от диаспората, за загуба на историята и паметта“. \r\nРепублика Македония, заяви Иванов, е трайна придобивка, но със споразумението с Гърция и предстоящия референдум, тази трайна придобивка сега се превръща в относителност. „С това споразумение те (управляващите – бел.р.) се опитват да я унижат (Македония – бел.р.), по начин, по който не е била унижавана нито една нация“, подчерта Иванов, като отново повтори, че няма да гласува на референдума на 30 септември. Тереза Герова", "date": "2018.09.24", "title": "Македонският външен министър за изявлението на Георги Иванов: Това е бягство от отговорност, срамно е да се обяви бойкот и то отвъд Океана"}
{"url": "http://www.focus-news.net/news/2018/09/24/2570637/gd-granichna-politsiya-intenziven-e-trafikat-za-leki-avtomobili-na-balgaro-gratskata-granitsa.html", "text": "Интензивен е трафикът за леки автомобили на българо-гръцката граница. Това съобщиха за  Агенция „Фокус“  от ГД „Гранична полиция“. Движението на автомобили е интензивно и в двете посоки на ГКПП „Кулата“ и ГКПП „Маказа“  \r\nНа българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост-Видин“ и на ГКПП „Оряхово“ трафикът е интензивен на изход за товарни автомобили.  \r\nНормален е трафикът на всички пунктове по границите със Сърбия и Македония.", "date": "2018.09.24", "title": "ГД „Гранична полиция“: Интензивен е трафикът за леки автомобили на българо-гръцката граница"}
{"url": "http://www.focus-news.net/news/2018/09/24/2570651/sport-iztegliha-zhrebiya-za-finalnata-shestitsa-v-torino.html", "text": "Изтеглиха жребия за финалната шестица, която ще продължи участието си на Световното първенство по волейбол.  \r\nСветовният шампион Полша ще играе с домакина Италия и Сърбия в Група „J“ на финалната фаза на световното първенство по волейбол, което се провежда в Италия и България.  \r\nФаворитът за титлата САЩ е в другата група „I“ заедно с  олимпийския шампион Бразилия и победителя в Лигата на нациите Русия. \r\nЖребият се състоя днес в Торино, където в периода между 26 и 28 септември ще се играят мачовете от финалната шестица. Първите два отбора от групите ще се класират за полуфиналите на първенството.", "date": "2018.09.24", "title": "Спорт: Изтеглиха жребия за финалната шестица в Торино"}
{"url": "http://www.focus-news.net/news/2018/09/24/2570638/die-sueddeutsche-zeitung-angela-merkel-prizna-za-greshka-reshenieto-na-koalitsiyata-po-sluchaya-maasen.html", "text": "Канцлерът на ФРГ Ангела Меркел бе последния от тримата партийни лидери на голямата коалиция в Берлин, който се изказа за решението по случая с отстранения от длъжност директор на Федералната служба за защита на Конституцията Ханс-Гьорг Маасен. В рамките на заседание на водения от нея Християндемократически съюз в Берлин, Меркел призна за „грешка“ назначаването на Маасен на по-висок пост в Министерството на вътрешните работи, отбелязва  Die Sueddeutsche Zeitung , най-тиражият вестник в Германия.  \r\nМеркел определи като „подходящо“ решението Маасен да получи длъжност с „ясно определена област на отговорност“, без при това да бъдат отприщени промени във федералното вътрешно министерство. Германският канцлер призна, че кризисното заседание на голямата коалиция, което бе проведено на 18 септември, е завършило с „неубедителен резултат“, но същевременно поясни, че в рамките на обсъжданията партийните лидери са били съсредоточени върху това да не навредят на работата на вътрешнополитическото ведомство в Берлин.  \r\nПарадоксално или не, след скандала с изявленията за Кемниц, Маасен получи по-висок пост – на държавен секретар във федералното вътрешно министерство. В неделя обаче голямата коалиция постигна нов консенсус - Маасен да бъде назначен за представител на МВР на Германия по въпросите за европейската и международната сигурност.  Тереза Герова", "date": "2018.09.24", "title": "Die Sueddeutsche Zeitung: Ангела Меркел призна за „грешка“ решението на коалицията по случая „Маасен“"}
{"url": "http://www.focus-news.net/news/2018/09/24/2570652/ombudsmanat-maya-manolova-svikva-shiroka-obshtestvena-diskusiya-po-problemi-na-grazhdanite-pri-formiraneto-na-smetki-za-voda-na-25-septemvri.html", "text": "По повод множеството жалби от потребители на ВиК услуги омбудсманът Мая Манолова свиква широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост. Това съобщиха от пресцентъра на  Омбудсмана на Република България . Събитието ще се проведе утре, 25 септември 2018 г., от 11.00 часа, в институцията на омбудсмана на ул. „Георг Вашингтон“ № 22 в София.   \r\nНа форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи. \r\nВ конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани.", "date": "2018.09.24", "title": "Омбудсманът Мая Манолова свиква широка обществена дискусия по проблеми на гражданите при формирането на сметки за вода на 25 септември"}
{"url": "http://www.focus-news.net/news/2018/09/24/2570649/blagoevgrad-vazstanoveno-e-dvizhenieto-po-patya-simitli-kresna-pri-kresnensko-hanche-kadeto-ot-snoshti-trafikat-preminavashe-v-edna-lenta-poradi-avariral-kamion.html", "text": "Възстановено е движението по път I-1 Симитли – Кресна при Кресненско ханче, където от снощи трафикът преминаваше в една лента поради аварирал камион. Това съобщиха от  Агенция „Пътна инфраструктура“", "date": "2018.09.24", "title": "Благоевград: Възстановено е движението по пътя Симитли - Кресна при Кресненско ханче, където от снощи трафикът преминаваше в една лента поради аварирал камион"}
{"url": "http://www.focus-news.net/news/2018/09/24/2570653/inspektor-iliya-georgiev-za-shofirane-v-avariynata-lenta-globata-e-1000-leva.html", "text": "Призоваваме шофьорите да са толерантни и да спазват дистанция. Това каза полицейският инспектор от отдел \"Пътна полиция\" към Главна дирекция \"Национална полиция\" Илия Георгиев по време на брифинг във връзка с очаквания трафик към столицата през днешния ден, предаде репортер на  Агенция \"Фокус\" . \"Призоваваме шофьорите да не предприемат рискови изпреварвания, да поставят обезопасителните колани и като цяло да спазват правилата и да бъдат по-спокойни и по-толерантни един към друг\", заяви още той. По думите му на входа на град София от към автомагистрала \"Хемус\" има създадена временна организация за движение като там е позволено движението в аварийната лента с цел подпомагане на трафика. Инспектор Георгиев допълни, че на останалите места карането в аварийната лента ще бъде санкционирано. \"Когато водач наруши това правило, наказанието е отнемане на свидетелството за управление на МПС за срок от 3 месеца и глоба от 1000 лева, а при повторно такова нарушение книжката се отнема за 6 месеца и глобата е 4000 лева\", допълни още той.  \r\nЦветелин ДИМИТРОВ", "date": "2018.09.24", "title": "Инспектор Илия Георгиев: За шофиране в аварийната лента глобата е 1000 лева"}
{"url": "http://www.focus-news.net/news/2018/09/24/2570657/veliko-tarnovo-okrazhniyat-sad-obyavi-v-nesastoyatelnost-ohranitelna-firma-prehvarlena-sreshtu-200-leva-na-psihichno-bolen-chovek-ot-gorna-oryahovitsa.html", "text": "Окръжен съд – Велико Търново е обявил в несъстоятелност охранителна фирма „Зенит 21″ ЕООД. Това съобщи за  Радио „Фокус“ – Велико Търново  инж. Невена Стефанова, директор на Дирекция „Инспекция по труда“ – Велико Търново. Тя посочи, че през миналата година въпросното дружество е прехвърлено срещу 200 лева на психично болен човек от Горна Оряховица. Инж. Стефанова уточни, че решението на съда за това е от 20 август.  Считано от датата на вписване на съдебното решение в търговския регистър работниците и служителите получават правото да претендират пред фонд „Гарантирани вземания на работниците и служителите при несъстоятелност на работодателя“ вземанията. Срокът за претендиране на вземанията от страна на правоимащите лица е тримесечен срок от датата на вписване на съдебното решение в Търговския регистър. „При нас са постъпили 15 жалби. По време на проверките, които осъществявахме, докато можехме, във фирмата работиха близо 40 човека. Ние ще информираме писмено тези, които са подали жалби при нас. Нека и другите отидат да си получат документите от НОИ, тъй като трябва да се спази тримесечният срок“, заяви инж. Стефанова. \r\nНадежда КРЪСТЕВА", "date": "2018.09.24", "title": "Велико Търново: Окръжният съд обяви в несъстоятелност охранителна фирма, прехвърлена срещу 200 лева на психично болен човек от Горна Оряховица"}
{"url": "http://www.focus-news.net/news/2018/09/24/2570656/a1-on-makedoniya-hashim-tachi-i-ramush-haradinay-pristigat-v-nyu-york-s-dve-razlichni-programi.html", "text": "Делегацията на Прищина, която ще представлява Косово на 73-та годишна сесия на Общото събрание на ООН, ще следва две различни и дори противоположни програми – на президента Хашим Тачи и на министър-председателя Раму Харадинай, отбелязва скопската електронна медия  A1 On , като се позовава на статия във вестник  Koha Ditore . \r\nСпоред вестника, в Ню Йорк ще бъде представена идеята на Тачи за корекция на границата със Сърбия като възможност за постигане на окончателното споразумение между Прищина и Белград. Същевременно в работата на Общото събрание ще участва и премиерът Рамуш Харадинай, който е категорично против всякаква промяна на границите на най-младата държава на Балканите.  \r\nДвамата държавни ръководители обявиха, че в Ню Йорк ще се възползват от възможностите за срещи и лобиране на американските политици и и други световни лидери.  \r\nСпоред съобщението на правителството, в дневния ред на премиера Харадинай е „насърчаване на постиженията на Косово, привличане на преки чуждестранни инвестиции, укрепване на двустранните отношения със страните-участнички и срещи с европейски и други представители, с цел укрепване на международната позиция на Косово\". \r\nПо отношение на темата за диалога със Сърбия, говорителят на правителството в Прищина заяви, че „позицията на премиера не се различава от това, което е казвал до този момент\" т.е., че се противопоставя на всякаква промяна на границите или размяна на територии. \r\nОт друга страна, от кабинета на Тачи заявиха, че в Ню Йорк той ще продължи да представя идеята си за корекция на границата т.е. за присъединяване на Прешевската долина към Косово. Тереза Герова", "date": "2018.09.24", "title": "A1 On (Македония): Хашим Тачи и Рамуш Харадинай пристигат в Ню Йорк с две различни програми"}
{"url": "http://www.focus-news.net/news/2018/09/24/2570650/inspektor-iliya-georgiev-kam-momenta-obstanovkata-po-patishtata-i-granichnite-punktove-v-stranata-e-spokoyna.html", "text": "Към момента обстановката по пътищата и граничните пунктове в страната е спокойна. Това каза полицейският инспектор от отдел \"Пътна полиция\" към Главна дирекция \"Национална полиция\" Илия Георгиев по време на брифинг във връзка с очаквания трафик към столицата през днешния ден, предаде репортер на  Агенция \"Фокус\" . \"Не се наблюдават някакви сериозни затруднения в движението. По граничните пунктове има струпвания на автомобили, но преминаването е безпрепятствено и няма забавяния. По автомагистрала \"Тракия\" в района на Стара Загора и Чирпан има въведена временна организация на движението, която ограничава скоростта до 90 км/ч. поради появили се неравности на пътното платно\", допълни той. По думите му на автомагистрала \"Хемус\" в района на 38 км поради ремонти движението е отбито в платното, което е посока Варна, а всички ремонтни участъци са подсигурени с присъствието на \"Пътна полиция\". \"Стараем се да направим така, че хората да се приберат безпрепятствено по домовете си\", заяви още инспектор Георгиев. \r\nЦветелин ДИМИТРОВ", "date": "2018.09.24", "title": "Инспектор Илия Георгиев: Към момента обстановката по пътищата и граничните пунктове в страната е спокойна"}
{"url": "http://www.focus-news.net/news/2018/09/24/2570658/afp-ek-predava-polsha-na-sada-zaradi-sadebnata-reforma-na-varshava.html", "text": "Европейската комисия обяви в понеделник, че предава Полша на Съда на ЕС заради предполагаеми нарушения на независимостта на Върховния съд на страната, предава  AFP . \r\n\"Европейската комисия реши да предаде Полша на Съда на ЕС поради нарушенията на принципа на съдебната независимост, породени от новия закон на Варшава за Върховния съд\", се казва в изявление на ЕК.  \r\nБрюксел настоява за издаването на временни насоки до постановяването на окончателно решение.  \r\nС промените, въведени от Варшава,  пенсионната възраст на върховните съдии в страната бе намалена от 70 на 65 години, с което 27 от 72-мата съдии в органа бяха предсрочно отстранени от длъжност.  \r\nЕК настоява Съдът на ЕС да се произнесе възможно най-скоро. Тереза Герова", "date": "2018.09.24", "title": "AFP: ЕК предава Полша на Съда заради съдебната реформа на Варшава"}
{"url": "http://www.focus-news.net/news/2018/09/24/2570659/ministar-mladen-marinov-shte-otkrie-renoviranite-sgradi-na-odmvr-v-pazardzhik-i-blagoevgrad.html", "text": "В утрешния ден министърът на вътрешните работи Младен Маринов ще открие обновените сгради на областните дирекции на МВР в Пазарджик и Благоевград. Това съобщиха от пресцентъра на  МВР . Дейностите се извършени по проект „Обновяване и внедряване на мерки за енергийна ефективност в сградите на МВР“ и са осъществени с финансовата подкрепа на оперативна програма „Региони в растеж” 2014-2020 г., съфинансирана от Европейския съюз чрез Европейски фонд за регионално развитие.  \r\nНа 25 септември, в 11.00 часа ще започне официалната церемония пред сградата на ОДМВР-Пазарджик, а в 16.00 часа – пред ОДМВР-Благоевград.", "date": "2018.09.24", "title": "Министър Младен Маринов ще открие реновираните сгради на ОДМВР в Пазарджик и Благоевград"}
{"url": "http://www.focus-news.net/news/2018/09/24/2570641/tass-sled-svalyaneto-na-il-20-v-iztochnoto-sredizemnomorie-rusiya-predava-na-siriya-s-300.html", "text": "Русия ще предаде на сирийската армия зенитно-ракетна система С-300 за засилване на способностите на страната за отбрана. Това обяви министърът на отбраната на Руската федерация Сергей Шойгу, като подчерта, че решението на Москва е свързано със свалянето на разузнавателния самолет „Ил-20“ над Източното Средиземноморие, предава  TACC .  \r\n„През следващите две седмици на Въоръжените сили на Сирия ще бъде предадена зенитно-ракетна система С-300. Тя е способна да прихваща средства за въздушно нападение на далечина, по-голяма от 250 км и едновременно с това – да поразява няколко въздушни цели“, поясни Шойгу. \r\nСъгласно думите му, системата ще укрепи съществено бойните възможности на сирийската ПВО.  \r\n„Подчертавам: през 2013 г. по молба на израелската страна преустановихме доставката в Сирия на С-300, която бе подготвена за транспортиране, а сирийските военнослужещи бяха преминали през съответната подготовка. Днес ситуацията е различна. И то не по наша вина“, категоричен бе военният министър на Москва. \r\nРусия обвини ВВС на Израел за трагичния инцидент с „Ил-20“, в резултат на което Москва загуби 14 от военнослужещите си. На свой ред израелските военни отричат да имат вина за катастрофата на руския разузнавателен самолет. . Тереза Герова", "date": "2018.09.24", "title": "ТАСС: След свалянето на „Ил-20“ в Източното Средиземноморие: Русия предава на Сирия С-300"}
{"url": "http://www.focus-news.net/news/2018/09/24/2570663/afp-pravitelstvoto-na-italiya-odobri-nov-zakon-sreshtu-migratsiyata.html", "text": "Правителството на Италия одобри ново законодателство, което ще улесни властите на средиземноморската държава в усилията за депортиране на мигранти и за отнемането на италианското им гражданство, предава  AFP . \r\nНовият закон е „стъпка напред в превръщането на Италия в по-сигурна“ държава, подчерта министърът на вътрешните работи Матео Салвини в съобщение, публикувано в социалната мрежа „Фейсбук“. Съгласно думите му, законодателството ще позволи Италия „да бъде по-силна в борбата срещу мафията и трафикантите на хора“. Тереза Герова", "date": "2018.09.24", "title": "AFP: Правителството на Италия одобри нов закон срещу миграцията"}
{"url": "http://www.focus-news.net/news/2018/09/24/2570655/blagoevgrad-zasilva-se-trafikat-v-oblastta.html", "text": "Засилва се трафикът в Благоевградска област. Авариралият товарен автомобил в района на Кресненското дефиле преди Кресненските ханчета вече е изтеглен и движението в участъка се осъществява нормално. Това съобщи за  Радио „Фокус“-Пирин  дежурният служител в Областно пътно управление-Благоевград. Интензивен е трафикът на леки автомобили на ГКПП „Кулата-Промахон“ и в двете посоки, по данни на ГД „Гранична полиция“. Нормално интензивен е трафикът на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. Интензивен е трафикът на второкласен път 19 Симитли-Гоце Делчев, главен път Е-79 и на автомагистрала „Струма“ в областта. Възможно е образуването на колони от автомобили при пътен възел „Симитли“, както и в района на Кресненското дефиле и прохода Предел. Полицейското присъствие в областта е засилено. \r\nОт страна на ГД „Гранична полиция“ е създадена необходимата организация с цел подпомагане на движението и по-бързото обработване на документите на преминаващите през граничните контролно-пропусквателни пунктове.", "date": "2018.09.24", "title": "Благоевград: Засилва се трафикът в областта"}
{"url": "http://www.focus-news.net/news/2018/09/24/2570662/gd-granichna-politsiya-trafikat-e-intenziven-na-vhod-i-izhod-za-leki-koli-na-gkpp-kulata-i-makaza-i-na-izhod-za-tovarni-avtomobili-na-kapitan-andreevo-dunav-most-vidin-i-oryahovo.html", "text": "Трафикът е интензивен на на вход и изход за леки автомобили на ГКПП \"Кулата\" и ГКПП \"Маказа\" на българо-гръцката и на изход за товарни автомобили на ГКПП \"Капитан Андреево\" на българо-турската и ГКПП \"Дунав мост-Видин\" и на ГКПП \"Оряхово\" на българо-румънската граница, по данни към 14.00 часа. Това съобщиха от пресцентъра на  ГД \"Гранична полиция\" .  \r\nНа българо-сръбската граница и българо-македонската граница трафикът е нормален на всички контролно-пропускателни пунктове.", "date": "2018.09.24", "title": "ГД \"Гранична полиция\": Трафикът е интензивен на вход и изход за леки коли на ГКПП \"Кулата\" и \"Маказа\" и на изход за товарни автомобили на \"Капитан Андреево\", \"Дунав мост-Видин\" и \"Оряхово\""}
{"url": "http://www.focus-news.net/news/2018/09/24/2570665/sport-olimpiakos-specheli-tretiya-priyatelski-turnir-po-basketbol-na-ostrov-krit.html", "text": "Отборът на Олимпиакос спечели третия международен приятелски турнир по баскетбол за мъже на остров Крит. На финала гръцкия тим, в който играе българският национал Александър Везенков, се наложи над УНИКС Казан (Русия) със 70:65. \r\nВезенков бе на игрището за 12 минути, но не успя да запише точков актив, приключвайки участието си в мача с една борба, един чадър и две асистенции.", "date": "2018.09.24", "title": "Спорт: Олимпиакос спечели третия приятелски турнир по баскетбол на остров Крит"}
{"url": "http://www.focus-news.net/news/2018/09/24/2570664/patna-politsiya-shofirayte-vnimatelno-i-sas-saobrazena-s-patnata-obstanovka-skorost.html", "text": "Интензивен е трафикът към столицата. На автомагистрала „Хемус“ в района на 38-и км, поради ремонтни дейности, движението е отбито в платното, което е по посока Варна, а всички ремонтни участъци са подсигурени от „Пътна полиция“. Това съобщиха от пресцентъра на  МВР . Наблюдава се засилен трафик и по път Е-79 в района на Кресненското дефиле. На автомагистрала „Тракия“, в района на Вакарел, е станало леко пътнотранспортно произшествие, като движението се осъществява под контрола на полицейски екипи. „Пътна полиция“ отново призовава водачите да шофират с повишено внимание и със съобразена с обстановката скорост.", "date": "2018.09.24", "title": "„Пътна полиция“: Шофирайте внимателно и със съобразена с пътната обстановка скорост"}
{"url": "http://www.focus-news.net/news/2018/09/24/2570667/ruse-pozhar-e-goryal-v-uchilishte-nyama-postradali.html", "text": "Пожар е пламнал в Средно училище „Възраждане“, няма пострадали. Това съобщиха от пресцентъра на  МВР . Сигналът е подаден в 12.12 часа. Огънят е пламнал в стая до кабинет за рисуване. Екип на противопожарната служба е пристигнал на място и успял бързо да потуши пламъците. При инцидента няма пострадали тъй като Заради почивния ден в сградата не е имало хора. Установени са само материални щети.  \r\nДаяна ДЮЛГЕРОВА", "date": "2018.09.24", "title": "Русе: Пожар е горял в училище, няма пострадали"}
{"url": "http://www.focus-news.net/news/2018/09/24/2570648/kremal-dostavkata-na-s-300-za-siriya-ne-e-nasochena-sreshtu-treti-srani.html", "text": "Доставката на зенитно-ракетната система С-300 за Сирия е с цел защита на руските военнослужещи в страната и решението не е насочено срещу трети страни. Това увери говорителят на Кремъл Дмитрий Песков в отговор на въпрос дали решението на Москва може да повлияе негативно на двустранните отношения между Русия и Израел, предава  TACC . \r\n„За всички би трябвало да е очевидна необходимостта от действия на Русия за засилване на сигурността на военните й. В този случай Русия се ръководи единствено от този интерес, действията й не са насочени срещу трети страни, а към нашите собствени военни“, поясни Песков. \r\nПо-рано министърът на отбраната на Руската федерация Сергей Шойгу подчерта, че решението на Москва е свързано със свалянето на разузнавателния самолет „Ил-20“ над Източното Средиземноморие. Тази позиция бе повторена и от говорителя на Кремъл.  Тереза Герова", "date": "2018.09.24", "title": "Кремъл: Доставката на С-300 за Сирия не е насочена срещу трети срани"}
{"url": "http://www.focus-news.net/news/2018/09/24/2570660/sliven-zasileno-e-politseyskoto-prisastvie-po-patishtata-v-oblastta-zaradi-intenzivniya-trafik.html", "text": "Интензивно е движението по пътищата в Сливенска област, съобщиха от  Областно пътно управление-Сливен . Засилен е трафикът по входно-изходните артерии на областния град и по магистрала „Тракия“ в посока столицата. По пътищата е засилено полицейското присъствие. \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по пътя Ябланово – Тича в участъка  Ябланово – Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nДвижението по пътя Гурково – Нова Загора – Свиленград, в участъка от Млекарево до ТЕЦ „Марица изток 2“, се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци.", "date": "2018.09.24", "title": "Сливен: Засилено е полицейското присъствие по пътищата в областта заради интензивния трафик"}
{"url": "http://www.focus-news.net/news/2018/09/24/2570654/kremal-prednamerenite-deystiya-na-izraelskite-piloti-ne-mozhe-da-ne-nanesat-shteti-na-dvustrannite-otnosheniya.html", "text": "Преднамерените действия на израелските пилоти, заради които в Сирия бе свален руския самолет „Ил-20“, няма как да не нанесат щети на отношенията между Русия и Израел. Москва е принудена да предприеме допълните мерки за гарантиране на сигурността на военнослужещите си, дислоцирани в Сирия. Това подчерта говорителят на Кремъл Дмитрий Песков, предава  РИА Новости . \r\n„Безспорно, по информация на нашите военни експерти, причината за тази трагедия са преднамерените действия на израелските пилоти, които няма как да не нанесат щети на нашите отношения. Основното е , че това принуждава Русия да предприеме допълнителни ефективни мерки за гарантиране на сигурността на нашите военнослужещи в Сирия. В тази линия и бе прието решението, което днес обяви министъра на отбраната Сергей Шойгу“, поясни Песков пред журналисти.  \r\nПри това той подчерта, че отношенията между Русия и Израел са достатъчно обтегнати. „Между Израел и Руската федерация отношенията са достатъчно обтегнати. Израел е първата страна в региона, с която руската страна започна оперативна координация и тя работеше добре до трагедията, която се случи преди няколко дни“, допълни говорителят на Кремъл.  Тереза Герова", "date": "2018.09.24", "title": "Кремъл: Преднамерените действия на израелските пилоти не може да не нанесат щети на двустранните отношения"}
{"url": "http://www.focus-news.net/news/2018/09/24/2570669/ipn-ks-na-moldova-vremenno-ostrani-ot-dlazhnost-prezidenta-igor-dodon.html", "text": "Конституционният съд на Молдова временно отстрани от длъжност президента Игор Додон, предава държавната информационна агенция  IPN  като припомня, че решението на висшите магистрати е продиктувано от отказа на Додон да назначи двама министри, предложени от премиера Павел Филип. \r\nПредседателят на парламента или министър-председателят ще поемат временно правомощията, за да подпишат съотвените указите да назоват двамата кандидати за министри, които Игор Додон отказа да назначи. \r\nПрез септември Павел Филип предложи на Додон кандидатурите на двама нови министри. За министър на здравеопазването, труда и социалните грижи се планираше назначаването на Силвия Раду, а за министър на селското стопанство и регионалното развитие - Николай Чубука. Молдовският президент се противопостави на предложенията се аргументира с това, че Раду няма медицинско образование, а Чубука буди съмнения за неподкупността си.  \r\nСъгласно Конституцията на Молдова, президентът има право един път да отклони предложен от премиера министър. До този момент Додон бе временно отстраняван от длъжност три пъти, като в два от случаите решението бе свързано с отказа му за назначаване на министри – през октомври 2017 г. и през януари 2018 г. Тогава указите бяха подписвани от председателя на парламента. Тереза Герова", "date": "2018.09.24", "title": "IPN: КС на Молдова временно острани от длъжност президента Игор Додон"}
{"url": "http://www.focus-news.net/news/2018/09/24/2570666/predsedatelyat-na-pg-na-gerb-tsvetan-tsvetanov-se-sreshtna-s-generalniya-direktor-na-olaf-vile-itala.html", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна днес в Брюксел с генералния директор на ОЛАФ Виле Итала. Това съобщиха от пресцентъра на  ПП ГЕРБ . Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол.  \r\nФинландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция. \r\nПо време на срещата Цветан Цветанов заяви, че през 2012 г. благодарение на ангажимента на българските институции  бяха разширени административните правомощия на АФКОС за разследване на нередности, засягащи финансовите интереси на ЕС. На свой ред Виле Итала отбеляза, че през всичките тези години доверието между България и ОЛАФ е надграждано и в момента България се разглежда като един от добрите и искрени партньори на ОЛАФ, като участва активно в проверки и разследвания. \r\nГенералният директор на ОЛАФ обясни, че с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има достъп до информация за банкови сметки, физически достъп за претърсване на 'горещи точки', да й бъде предоставен достъп до информация, свързана с ДДС, както и информация, разкрита от ОЛАФ, да е допустима като доказателство в националните съдилища на държавите членки. \r\nЦветан Цветанов заяви, че България подкрепя подобно засилване на ролята на ОЛАФ съвместно със стартирането на работата на Европейската прокуратура. Председателят на Комисията по вътрешна сигурност и обществен ред обясни, че България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека. „Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени с държава-членка, различна от тяхната националност“, коментира Цветанов. \r\nВ края на работната среща Цветан Цветанов отправи покана към Виле Итала да посети България, където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България.", "date": "2018.09.24", "title": "Председателят на ПГ на ГЕРБ Цветан Цветанов се срещна с генералния директор на ОЛАФ Виле Итала"}
{"url": "http://www.focus-news.net/news/2018/09/24/2570668/plovdiv-za-parvi-pat-po-vreme-na-tehnicheskiya-panair-se-osashtestvyava-savmestna-kampaniya-za-bezopasno-dvizhenie-otgovorni-na-patya.html", "text": "За първи път по време на Техническия панаир в Пловдив се осъществява съвместна кампания за безопасно движение „Отговорни на пътя“. Това съобщи за  Радио „Фокус“-Пловдив  говорителят на ОДМВР-Пловдив. Партньори в кампанията са Областната дирекция на МВР в Пловдив – сектор „Пътна полиция“, Областната администрация Пловдив и организаторите на изложението. \r\nВ рамките на активната превантивна дейност за повишаване сигурността на движение и намаляване на пътнотранспортния травматизъм на обслужваната територия, ОДМВР-Пловдив е приела идеята за партньорство в акция “Отговорни на пътя”.  Тя се провежда като част от програмата на “Ауто сити Пловдив 2018” на Международния технически панаир. До 29 септември, на обособен щанд служители от сектор “Пътна полиция” предоставят на посетителите полезна информация за безопасно шофиране, съвети за намаляване на пътнотранспортните произшествия, разяснения за подобряване на отношенията между всички участници в движението и овладяване на агресивността. За целта са изготвени редица информационни материали – брошури, флаери, шапки. Експертите дават и консултации за процедурите и необходимите документи за регистрация на новозакупен автомобил и подпомагат окомплектоването  на необходимите документи на сключилите договор за покупка по време на самото изложение. \r\nВ акцията „Отговорни на пътя“ участват и автомобилният състезател Илия Царски и представители на Българския Червен кръст. \r\nЦветана ТОНЧЕВА", "date": "2018.09.24", "title": "Пловдив: За първи път по време на Техническия панаир се осъществява съвместна кампания за безопасно движение „Отговорни на пътя“"}
{"url": "http://www.focus-news.net/news/2018/09/24/2570671/starshi-komisar-atanas-ilkov-odmvr-plovdiv-s-uchastieto-si-v-mezhdunarodniya-tehnicheski-panair-iskame-da-namalim-patniya-travmatizam-i-da-podobrim-patnata-obstanovka-v-oblastta.html", "text": "С участието си в Международния технически панаир в Пловдив искаме да стигнем до максимален брой хора, които да чуят нашия апел, като по този начин да намалим пътния травматизъм и да подобрим пътната обстановка в областта. Това каза за  Радио „Фокус”-Пловдив  директорът на ОДМВР-Пловдив старши комисар Атанас Илков, по повод кампанията за безопасно движение „Отговорни на пътя“. На щанда, организиран в рамките на кампанията, са изложени голям листовки и брошури, свързани с информационната кампания за безопасно шофиране, в които може да се видят всички глоби, които законът предвижда при нарушаването му. Водачите на моторни превозни средства и бъдещите шофьори могат да видят какви задължителни документи и стикери трябва да имат при движение по пътищата, както и някои от най-често срещаните забрани.  \r\nНа откритата площадка доброволци от БЧК разясняват как да се окаже първа помощ на пострадал при пътен инцидент, а със специални очила може да се направи тест-симулация за това какви промени настъпват в организма ,когато се употреби алкохол. В кампанията на ОДМВР и „Пътна полиция” участва и българския автомобилен състезател и многократен шампион Илия Царски. „Той е тук за да отправи своя призив към водачите да спазват правилата за движение, за да намалим жертвите на пътя”, заяви Илков. Според него най-честа причина за тежките пътнотранспортни произшествия е високата скорост, употребата на алкохол и наркотици и неправилно изпреварване. „Нашата отговорност на пътя е да караме разумно и да не допускаме тези инцидента”, каза още Илков. \r\nЦветана ТОНЧЕВА", "date": "2018.09.24", "title": "Старши комисар Атанас Илков, ОДМВР-Пловдив: С участието си в Международния технически панаир искаме да намалим пътния травматизъм и да подобрим пътната обстановка в областта"}
{"url": "http://www.focus-news.net/news/2018/09/24/2570672/blagoevgrad-mobilna-kamera-e-razpolozhena-na-parviya-tunel-na-avtomagistrala-struma-v-posoka-sofiya.html", "text": "Мобилна камера е разположена на първия тунел на автомагистрала „Струма“ в посока София, съобщи слушател на  Радио „Фокус“-Пирин .", "date": "2018.09.24", "title": "Благоевград: Мобилна камера е разположена на първия тунел на автомагистрала „Струма“ в посока София"}
{"url": "http://www.focus-news.net/news/2018/09/24/2570670/blagoevgrad-ogranicheno-e-dvizhenieto-na-tovarni-avtomobili-nad-12-tona-po-glaven-pat-e-79-i-avtomagistrala-struma-predi-poreditsata-pochivni.html", "text": "Ограничено е движението на товарните автомобили над 12 тона по главен път Е-79 и автомагистрала „Струма“ след поредицата почивни дни. Това съобщиха за  Радио „Фокус“-Пирин  от  Областно пътно управление-Благоевград . Движението за посочените автомобили е спряно от 14.00 часа до 20.00 часа. Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. \r\nЛора КАЛЧЕВА", "date": "2018.09.24", "title": "Благоевград: Ограничено е движението на товарни автомобили над 12 тона по главен път Е-79 и автомагистрала „Струма“ преди поредицата почивни"}
{"url": "http://www.focus-news.net/news/2018/09/24/2570674/fokus-makedoniya-tri-balgarki-sa-arestuvani-za-krazhbi-v-tetovo.html", "text": "Полицията в Тетово задържа три гражданки на България, заподозрени в кражба, съобщава македонският  „Фокус“ , като се позовава на местната полиция.  \r\nСъгласно разпространената информация, в началото на август 25-годишната С.С. и две непълнолетни момичета на 15 г. и 16 г. са пристигнали от Скопие в Тетово, където са извършили серия кражби.  \r\n„Трите български граждани са влизали в бутици с претекст, че разглеждат, но са се възползвали от невниманието на собствениците и са откраднали портфейли и чантата. В един от случаите кражбата е извършена на тротоара по такъв начин, че ощетената е била ограбена, без да забележи, докато е миналава покрай тях. От кражбите те са придобили незаконно имущество на стойност около 216 хил. денари“, или над 6,9 хил. лева, поясниха от полицията в Тетово.  \r\nСрещу българките са повдигнати обвинения за кражба, пояснява изданието.  Тереза Герова", "date": "2018.09.24", "title": "„Фокус“ (Македония): Три българки са арестувани за кражби в Тетово"}
{"url": "http://www.focus-news.net/news/2018/09/24/2570673/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-evropeyskata-narodna-partiya-zhozef-dol.html", "text": "Председателят на Парламентарната група на ГЕРБ и зам.-председател на партията Цветан Цветанов се срещна днес в Брюксел с председателя на Европейската народна партия (ЕНП) Жозеф Дол. Това съобщиха от пресцентъра на  ПП ГЕРБ .  \r\nПо време на разговора Цветанов информира председателя на ЕНП за политическата ситуация в страната, като двамата се обединиха около мнението, че българското правителство, начело с премиера Бойко Борисов, е стабилно и България е постигнала едно изключително успешно председателство на Съвета на ЕС. Жозеф Дол също така приветства икономическите показатели на страната и заяви пълната си подкрепа за членството на България в Шенген по въздух.  \r\nДол и Цветанов обсъдиха и предстоящите европейски избори през май 2019 г. и конгреса на ЕНП във Финландия през ноември тази година. „Предстоящият конгрес на ЕНП ще бъде една възможност за препотвърждаване на приоритетите на Европейската народна партия в защита на нашите общи европейски ценности“, заяви Цветанов.", "date": "2018.09.24", "title": "Председателят на ПГ на ГЕРБ Цветан Цветанов се срещна с председателя на Европейската народна партия Жозеф Дол"}
{"url": "http://www.focus-news.net/news/2018/09/24/2570677/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Ще обърнем внимание на две от четирите учебни заведения, в които през летния сезон бяха извършени мащабни ремонтни дейности по проект „Обновяване на образователната инфраструктура и прилежащо дворно пространство в училища и детски градини в Община Петрич“ по ОП „Региони в растеж“. Първо поглед ще отправим към Трето Основно училище „Гоце Делчев“. Конкретно какви дейности са извършени там, както и повече информация за самото училище, ще ни даде директорът Цонко Манчев. След това ще поставим фокусът върху Средно училище „Никола Вапцаров“. Наш събеседник по темата ще бъде Живко Тулевски, директор на учебното заведение. Античен град „Хераклея Синтика“ подпомага в огромна степен развитието на туризма в Община Петрич. След броени дни започват отново разкопки на обекта.Съвсем скоро станаха ясни и резултатите от ЛИДАР заснемането на античния град. Какво показват те, ще попитаме доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията на обекта. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването  „Петрич – древен и вековечен“ , за да опознаете, но и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2018.09.24", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/09/24/2570661/tass-vladimir-putin-e-obsadil-sas-siriyskiya-prezident-predavaneto-na-s-300.html", "text": "Държавният глава на Руската федерация Владимир Путин е обсъдил с президента на Сирия Башар Асад предаването на зенитно-ракетната система С-300 на военните на близкоизточната република, предава  TACC . \r\n„Президентът на Русия информира Асад за решението да се предприемат редица допълнителни мерки с цел гарантиране на сигурността на руските военни в Сирия и укрепване на системата за ПРО на страната, включително предаването на Сирия на зенитно-ракетната система С-300“, се казва в съобщение от пресслужбата на Кремъл. \r\nОтбелязва се още, че лидерите на двете страни са се съгласили на по-нататъшни контакти на различни нива.  Тереза Герова", "date": "2018.09.24", "title": "ТАСС: Владимир Путин е обсъдил със сирийския президент предаването на С-300"}
{"url": "http://www.focus-news.net/news/2018/09/24/2570678/army-times-za-parvi-pat-ot-2005-godina-nasam-sasht-ne-sa-izpalnili-plana-si-za-popalvane-na-armiyata-s-novi-voennosluzheshti.html", "text": "През 2018 г. плановете на Вашингтон бяха са увеличаване на новите попълнения в армията, но това не се случи. За първи път от 2005 г. насам новопостъпилите на служба са по-малко от предвидените места, съобщава изданието  Army Times . \r\nУточнява се, че към настоящия момент в редовните части служат 476 хил. военнослужещи, а предварително заложената цел е била за увеличаването на броя им до 483 хил.  \r\n„Пропуснахме да постигнем целта ни за присъединяване на допълнителен брой войници“, признава генерал-майор Джоузеф Калоуей. \r\nОт редакцията подчертават, че армията на САЩ е започнала  фискалната 2018 година с амбициозна задача: да привлече 80 хил. нови военнослужещи на активна служба, с около 11 хил. повече, отколкото предходната година. \r\nИзданието припомня, че за изпълнението на целите на американската армия са били отпуснати и допълнителни средства в размер на 200 млн. долара. Приети са и други мерки за привличането на нови попълнения, включително увеличаване на срока на договорите им от две на четири години.  . Тереза Герова", "date": "2018.09.24", "title": "Army Times: За първи път от 2005 година насам САЩ не са изпълнили плана си за попълване на армията с нови военнослужещи"}
{"url": "http://www.focus-news.net/news/2018/09/24/2570680/sport-garbine-mugurusa-zapochna-s-pobeda-uchastieto-si-v-uhan-yelena-ostapenko-otpadna.html", "text": "Гарбине Мугуруса започна с победа участието си на турнира в китайския град Ухан. Бившата номер едно в света се наложи над Алисън Ван Уйтванк с 6:4, 6:0 и продължава във втори кръг с двубой срещу квалификантката Виктория Голубич. \r\nДесетата поставена в основната схема Йелена Остапенко отпадна изненадващо от турнира, след като Дария Гаврилова я елиминира след 6:2, 6:4.  Резултати от другите срещи от кръга: \r\nМадисън Кийс-Яфан Ван  6:3, 6:3; \r\nАрина Сабаленка -Карла Суарес Наваро 7:6, 2:6, 6:2; \r\nДоминика Цибулкова-Моника Никулеску 6:4, 6:3.", "date": "2018.09.24", "title": "Спорт: Гарбине Мугуруса започна с победа участието си в Ухан, Йелена Остапенко отпадна"}
{"url": "http://www.focus-news.net/news/2018/09/24/2570679/avtomobilniyat-pilot-iliya-tsarski-vav-vrazka-s-kampaniyata-badi-otgovoren-na-patya-apelat-mi-e-da-badem-tolerantni-i-otgovorni-na-patya-kato-vodachi.html", "text": "Високата скорост и неспазването на Закона като цяло са предпоставки за пътнотранспортни произшествия, които завършват фатално. Това каза за  Радио „Фокус”-Пловдив  българският автомобилен състезател и многократен шампион Илия Царски, който се включи в кампанията на ОДМВР и „Пътна полиция” в Пловдив „Бъди отговорен на пътя”, която се провежда по време на Международния технически панаир. „Ние, българите, сме свикнали все някой друг да ни е виновен, но аз смятам, че нямаме културата и възпитанието, както и отговорността като цяло”, посочи Царски. По думите му той участва в тази кампания, за да покаже, заедно с колегите си - автомобилни пилоти, които у нас са над 600, че не нормалните пътища са трасета за състезания, като има други места, където може да се пробват автомобилите, а на пътя трябва да се спазва законът. „Затова апелът ми е да бъдем толерантни и отговорни на пътя, като водачи”, призова Царски.  \r\nСпоред него в България чисто практически един шофьорски курс не е достатъчен за придобиване на умения, които да се използват в екстремни ситуации и условия, за да може водачът да избегне удар. „Но въпреки това ние трябва да бъдем много отговорни и толерантни на пътя”, каза още веднъж Илия Царски. \r\nЦветана ТОНЧЕВА", "date": "2018.09.24", "title": "Автомобилният пилот Илия Царски, във връзка с кампанията „Бъди отговорен на пътя”: Апелът ми е да бъдем толерантни и отговорни на пътя, като водачи"}
{"url": "http://www.focus-news.net/news/2018/09/24/2570683/krasimir-dimitrov-stolichna-obshtina-poluchihme-4-signala-za-padnali-darveta-i-kloni-vsledstvie-na-silniya-vyatar.html", "text": "Получихме 4 сигнала за паднали дървета и клони вследствие на силния вятър. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров. „3 от сигналите са за паднали дървета, един е за паднали клони. И 4-те сигнала са в различни райони на София, като единият е в ж.к. „Люлин“. Вече реагирахме на 2 от тях, останалите ще бъдат поети от пожарната. Няма пострадали хора при нито една от ситуациите. Едно от дърветата е паднало върху МПС, а при другите случаи няма нанесени материални щети“, уточни той.", "date": "2018.09.24", "title": "Красимир Димитров, Столична община: Получихме 4 сигнала за паднали дървета и клони вследствие на силния вятър"}
{"url": "http://www.focus-news.net/news/2018/09/24/2570675/pazardzhik-dvizhenieto-po-vhodno-izhodnite-arterii-i-okolovrastniya-pat-na-grada-e-natovareno.html", "text": "Движението по входно-изходните артерии и по околовръстния път на Пазарджик е натоварено, предаде репортер на  Радио „Фокус“ – Пазарджик . Вече са се образували колони от автомобили по автомагистрала „Тракия“, като в района на 89 км движението е ограничено поради ремонт на река Елшишка. На места се струпват автомобили, движещи се в посока Пазарджик, с хора, които се прибират от Велинград, Белово, Пещера, Батак, и от други  места в областта. Натоварено е движението и по пътя Пазарджик-Пловдив.  \r\nПътните настилки са сухи. Патрули на „Пътна полиция“ са разположени в района на сградата на затвора в Пазарджик, на разклона за село Мало Конаре, на изхода на село Звъничево и при Септемврийски ханчета. \r\nРадослава МУРДЖЕВА", "date": "2018.09.24", "title": "Пазарджик: Движението по входно-изходните артерии и околовръстния път на града е натоварено"}
{"url": "http://www.focus-news.net/news/2018/09/24/2570676/varna-do-2000-chasa-e-ogranicheno-dvizhenieto-na-tezhkotovarni-avtomobili-nad-12-tona-po-patya-varna-burgas.html", "text": "До 20.00 часа е ограничено движението на тежкотоварни автомобили над 12 тона по пътя Варна – Бургас заради очаквания интензивен трафик във връзка с последния от поредицата почивни дни. Това съобщиха за  Радио „Фокус“ – Варна  от „Пътна полиция“. Спряно е движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Към момента трафикът във Варненска област е натоварен в посока Бургас, Добрич и курортните комплекси, северно от Варна. По главния път Варна – Добрич в участъка от км 25+830 до км 43+515 движението се осъществява с повишено внимание поради частични ремонтни дейности на асфалтовата настилка, като трафикът се регулира с пътни знаци. Продължава да е в сила ограничението за моторни превозни средства с маса над 10 тона по пътя Кранево – Варна при км 83. Обходният маршрут е през Кичево и Оброчище, причината за въведеното ограничение е свлачище в района. Движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. На територията на областта не са въведени други ограничения, но продължават дейностите по част от третокласната пътна мрежа. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.09.24", "title": "Варна: До 20.00 часа е ограничено движението на тежкотоварни автомобили над 12 тона по пътя Варна-Бургас"}
{"url": "http://www.focus-news.net/news/2018/09/24/2570688/blagoevgrad-peti-godishen-kongres-na-balgarskiya-sayuz-po-balneologiya-i-spa-turizam-shte-se-provede-v-obshtina-gotse-delchev-i-obshtina-garmen-ot-26-do-27-septemvri.html", "text": "Балнеолечение и СПА туризъм с Беломорски полъх в съчетание с богато културно-историческо наследство по поречието на р. Места, очакват участниците в най-значимата национална среща на България в областта на СПА туризма - Пети годишен конгрес на Българския съюз по балнеология и спа туризъм. Това съобщиха от  Българския съюз по балнеология и спа туризъм . След броени дни се открива Петият годишен конгрес на Българския съюз по балнеология и СПА туризъм (БСБСПА), който ще се проведе в община Гоце Делчев и община Гърмен от 26 до 27 септември 2018 г. Партньори на конгреса са Министерство на туризма, Община Гърмен и Община Гоце Делчев. Сред официалните гости във форума, който ще бъде открит в хотел UVA NESTUM Wine&SPA, са представители на Комисията по здравеопазване към 44-ото Народно събрание на Република България, министри, кметове на общини, експерти от туристическия сектор, представители на неправителствени организации в туризма, на бизнес, образователни и др. институции. Сред специалните гости и лектори на конгреса ще бъдат членове на УС на Европейската СПА асоциация (ЕSPA), както и членовете на УС на БСБСПА, и на съюза от цялата страна,собственици и мениджъри от българската СПА индустрия. Тази година темата на конгреса е „България – лидер в здравния туризъм на Балканите. Четири сезона медикъл/спа, таласо, спа и уелнес туризъм” (Медикъл/СПА и СПА туризъм по поречието на р. Места). Програмата на форума неслучайно предизвиква голям интерес сред участниците и членовете на съюза, които пристигат от цялата страна в една красива и все по-популярна дестинация с богато древно наследство, чиста природа, минерални води и уникален климат. Някои от най-известните европейски експерти и членове на Европейската СПА асоциация (ESPA), заедно с българските им колеги, ще представят основните доклади и презентации на конгреса. Участниците в конгреса ще се запознаят с едно от най-ценните богатства на град Гоце Делчев и региона - многообразното културно-историческо наследство, към което през последните години проявяват нарастващ интерес все повече български и чуждестранни туристи. Градът, споменат за пръв път през XV в. под името Неврокоп, е исторически утвърден икономически и културен център на района. Данните от многобройните археологически проучвания свидетелстват, че долината на Средна Места е населявана още от древността. Многобройни са останките от материалната култура от праисторическата, античната, средновековната и възрожденската епоха. Голяма част от \r\nоткритите материални свидетелства за богатата история и култура на общините Гоце Делчев, Гърмен, Сатовча и Хаджидимово се съхранени в Общински исторически музей – Гоце Делчев.  \r\nРайонът е известен с културно-историческите резервати: с. Ковачевица и с. Лещен – архитектурни шедьоври, изключителни постижения на българския строителен гений през Възраждането. Един от забележителните туристически обекти в региона е националният археологически резерват „Никополис ад Нестум” при с. Гърмен - римски, късноантичен и средновековен град, основан в началото на II в. сл. Хр., консервиран и социализиран по проект на община Гърмен. Галина Миленкова, и.д.директор на Общински исторически музей - Гоце Делчев: „Музейните експозиции са разположени в емблематична за град Гоце Делчев сграда, национален паметник на културата, ремонтирана и обновена за нуждите на съвременния културен туризъм по проект на общината. Изключително стойностни археологически артефакти, ценна нумизматична сбирка, уникална колекция от традиционни народни облекла и домашни тъкани от деветте етнографски микрорайона в областта, от традиционни занаятчийски изделия, богат снимков и документален материал за значими исторически събития и личности, са част от културните ценности, които музеят показва и пази. \r\nОсобено внимание заслужават и три от църквите в град Гоце Делчев, художествени паметници на културата: църква „Събор на св. архангели Михаил и Гавраил“ (1811 г.) - най-старият християнски храм в града; църква „Успение на Пресвета Богородица“ (1838 г.); църква „Св. св. Кирил и Методий “ (1907 г.). Част от атмосферата на града са къщата на Рифат бей, ансамблите от следосвобожденски сгради в старата централна част. Интерес представляват и обектите в околностите на града: манастирът „Св. Богородица – Живоприемни източник” (1888 г.), възрожденският архитектурен ансамбъл в с. Делчево и останките от късноантичната и средновековна крепост Момина кула. Удоволствие е за нас като домакини, да представим част от богатото културно-историческо наследство на град Гоце Делчев и региона на участниците и гостите на Петия годишен конгрес на БСБСПА, който вярваме, че ще допринесе за утвърждаването на региона като успешна туристическа дестинация.” \r\nД-р Татяна Ангелова, председател на Асоциацията по физикална медицина и рехабилитация, експерт към БСБСПА: „Причината да изберем региона на Гоце Делчев и Гърмен за Петия конгрес на съюза е: изключително интересен, екзотичен и не добре познат регион на българския пазар като балнеолечебна дестинация. Характерно за този регион е, че в горното течение на р. Места - в условията на високата планина, се намира най-известния ски курорт в страната и на Балканите - Банско. В близост до него, в разложкото поле, са разположени курортната местност Катарино с модерен СПА център и с. Баня, набиращ слава с минералната си вода и появилите се в последните години модерни балнео комплекси. Тук трябва да отбележим и балнеокурортно селище Елешница. \r\nСлизайки на юг, движейки се през китното дефиле, се озоваваме в региона на домакините на Петия конгрес на БСБСПА: общините Гоце Делчев и Гърмен, където именно благодарение на реката, се усеща влиянието на Беломорието. Сред тази прекрасна природа, заобиколен от планините Пирин и Родопа е разположен известният от дълбока древност - балнеолечебен курорт Огняново. Не случайно в околностите се намират археологически находки от римско време, недвусмислено доказващи изграждането на инфраструктура, свързана с използването на минералните води за възстановяване на здравето. Водата е слабоминерализирана, с обща минерализация около 270 мг/л и температура - 40⁰С, съдържаща хидрокарбонатни, сулфатни, натриеви и флуорни йони, ниски концентрации на радон и сероводород, и богата на метасилициева киселина. Тя може широко да се прилага, както за заболявания на опорно-двигателния апарат, на периферната нервна система, вертеброгенна патология, така и при заболявания на храносмилателната и пикочо-отделителна системи, метаболитни и сърдечно-съдови болести. Съчетанието между балнеолечение и специфичен и благоприятен климат – много слънчеви дни, малко валежи и ниска влажност на въздуха, е от съществено значение за пациентите с хронични белодробни заболявания, бронхиална астма и др.” \r\nПетият конгрес на БСБСПА ще завърши с гала-вечеря и церемония по връчване на Годишните награди на Български съюз по балнеология и СПА туризъм. Медийни партньори на конгреса са: Българското национално Дарик радио, Информационна агенция Фокус, в. Труд, в. 19 минути, Travel&Hospitality Experts и сп. Beauty woman.", "date": "2018.09.24", "title": "Благоевград: Пети годишен конгрес на Българския съюз по балнеология и спа туризъм ще се проведе в община Гоце Делчев и община Гърмен от 26 до 27 септември"}
{"url": "http://www.focus-news.net/news/2018/09/24/2570689/tanjug-ana-barnabich-shte-vodi-srabskata-delegatsiya-v-nyu-york.html", "text": "Министър-председателят Ана Бърнабич ще води сръбската делегация, която ще вземе участие в 73-та годишна сесия на Общото събрание на ООН, предава  Tanjug , държавната информационна агенция на западната ни съседка. \r\nВ краткото съобщение на медията се посочва, че в делегацията ще бъде включен и министърът на външните работи на Сърбия Ивица Дачич. \r\nГодишната сесия на Общото събрание на ООН ще се проведе в Ню Йорк в периода 24-28 септември.  Тереза Герова", "date": "2018.09.24", "title": "Tanjug: Ана Бърнабич ще води сръбската делегация в Ню Йорк"}
{"url": "http://www.focus-news.net/news/2018/09/24/2570686/tass-igor-dodon-opredeli-kato-nezakonno-reshenieto-na-ks-da-go-otstrani-vremenno-ot-vlast.html", "text": "Държавният глава на Молдова Игор Додон определи като „незаконно“ решението на Конституционния съд да го отстрани временно от власт заради отказа му да утвърди двама нови министри в кабинета на премиера Павел Филип, предава  TACC . \r\n„За пореден път се повдигат важните въпроси за професионализма и независимостта на съдиите от КС. Представителите на властите и институциите, които те контролират, просто не осъзнават връзката между действията им и последиците от тях. Но рано или късно ще им се наложи да отговарят за всички тези нарушения. Ще отговарят пред цялата строгост на закона, който днес те безсрамно нарушават, прокарвайки узурпаторските си интереси“, написа Додон в социалната мрежа „Туитър“. \r\nПо-рано днес КС на Молдова отстрани временно от длъжност президента на страната.  Председателят на парламента или премиерът ще поемат временно правомощията, за да подпишат съответните указите да назоват двамата кандидати за министри, които Игор Додон отказа да назначи. \r\nПрез септември Павел Филип предложи на Додон кандидатурите на двама нови министри. За министър на здравеопазването, труда и социалните грижи се планираше назначаването на Силвия Раду, а за министър на селското стопанство и регионалното развитие - Николай Чубука. Молдовският президент се противопостави на предложенията се аргументира с това, че Раду няма медицинско образование, а Чубука буди съмнения за неподкупността си.  \r\nСъгласно Конституцията на Молдова, президентът има право един път да отклони предложен от премиера министър. До този момент Додон бе временно отстраняван от длъжност три пъти, като в два от случаите решението бе свързано с отказа му за назначаване на министри – през октомври 2017 г. и през януари 2018 г. Тогава указите бяха подписвани от председателя на парламента. Тереза Герова", "date": "2018.09.24", "title": "ТАСС: Игор Додон определи като „незаконно“ решението на КС да го отстрани временно от власт"}
{"url": "http://www.focus-news.net/news/2018/09/24/2570684/epora-e-re-kosovo-albin-kurti-prizova-za-mobilizatsiya-na-grazhdanite-za-protesta-na-29-septemvri.html", "text": "Председателят на опозиционната партия „Самоопределение“ Албин Курти призова за „мобилизацията на гражданите“ на Косово за протеста, който движението организира на 29 септември, съобщава прищинското издание  Epoka e Re . \r\nПротестът ще бъде насочен срещу „предотратяването на търговията Тачи-Вучич, противопоставяне на претенциите на Сърбия в Косово и за настояване за нови парламентарни избори“ в най-младата държава на Балканите.  \r\nАкцията ще започне в 14:00 часа местно време (15:00 часа българско време) пред сградата на Националната библиотека в Прищина. Посланието, което трябва да бъде отправено към международната общност е, че „косовските граждани не са като държавния глава Хашим Тачи“.  Тереза Герова", "date": "2018.09.24", "title": "Epora e Re (Косово): Албин Курти призова за „мобилизация на гражданите“ за протеста на 29 септември"}
{"url": "http://www.focus-news.net/news/2018/09/24/2570682/zapochva-sreshtata-na-visoko-ravnishte-globalen-priziv-za-deystvie-za-spravyane-sas-svetovniya-problem-s-narkotitsite-v-nyu-york.html", "text": "Започва срещата на високо равнище \"Глобален призив за действие за справяне със световния проблем с наркотиците\", организирана от президента на САЩ Доналд Тръмп, на която България е съ-домакин. Това съобщи министър-председателят Бойко Борисов в официалния си профил в социалната мрежа  \"Фейсбук\" .", "date": "2018.09.24", "title": "Започва срещата на високо равнище \"Глобален призив за действие за справяне със световния проблем с наркотиците\" в Ню Йорк"}
{"url": "http://www.focus-news.net/news/2018/09/24/2570690/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по  Радио „Фокус”-Пловдив  днес ще ви представим работата на „Центъра за обществена подкрепа“ в Садово. Ще разберем каква е основната дейност и какви са целевите групи на центъра, какво се прави там за предотвратяване на изоставянето на деца и настаняването им в специализирани институции, за превенция на насилието и отпадането от училище. За всичко това ще ни разкаже директорът на центъра Даниела Мандева. \r\nВ днешното предаване ще чуем отново и за дейността на читалището в село Поповица. Ще ви припомним как там създадоха интересна етнографска музейна сбирка, в която са показани носии на повече от 120 години. Сбирката представя традиционния бит, култура и поминък на предците на жителите на Поповица. Повече за това ще научим от Маринела Ставрева, секретар на читалището в селото. \r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.09.24", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2018/09/24/2570694/sport-natsionalniyat-otbor-po-borba-specheli-shest-titli-na-turnir-v-rumaniya.html", "text": "Националният отбор на България по борба спечели шест титли от турнир в Румъния, който е последна проверка преди Световното първенство в Будапеща, което ще се проведе от 20 до 28 октомври. \r\nКласиците ни спечелиха и първото място в отборното класиране, след като взеха общо осем медала. Състезателите в свободен заеха третото място в общото класиране.", "date": "2018.09.24", "title": "Спорт: Националният отбор по борба спечели шест титли на турнир в Румъния"}
{"url": "http://www.focus-news.net/news/2018/09/24/2570693/varna-svetovnoto-parvenstvo-za-yunoshi-i-devoyki-po-pozharoprilozhen-sport-zapochva-v-grada.html", "text": "Световното първенство за юноши и девойки по пожароприложен спорт започва във Варна, предаде репортер на  Радио „Фокус“ – Варна . Инициативата е част от събитията, свързани с отбелязването на 140-годишнината от създаването на пожарната служба във Варна. VIII Световното първенство за юноши и ІV Световното първенство за девойки по пожароприложен спорт ще се проведат от днес до 30 септември, като състезанието ще премине под егидата на Българската федерация по пожароприложен спорт, Международната спортна федерация на пожарникарите и спасителите и Главна дирекция „Пожарна безопасност и защита на населението” към МВР. В предстоящия спортен форум ще има участници и делегати от Русия, Естония, Хърватия, Латвия, Турция, Сърбия, Полша, Беларус, Казахстан, Украйна, Словакия, Чехия и България. \r\nВъв връзка с честванията на 140-годишната история на пожарната във Варна на входа на Морската градина е разположена фотоизложба на тема „140 години варненска пожарна служба” с автор-фотограф главен инспектор Емил Калинов – началник на сектор „ПБС на Летище Варна”. \r\nТържественото откриване на световния шампионат по пожароприложен спорт ще се проведе от 17.00 часа на 26 септември на входа на Морската градина. \r\nМарияна ВАЛЕНТИНОВА", "date": "2018.09.24", "title": "Варна: Световното първенство за юноши и девойки по пожароприложен спорт започва в града"}
{"url": "http://www.focus-news.net/news/2018/09/24/2570681/stolichna-obshtina-savetva-grazhdanite-da-vnimavat-predvid-obyaveniya-zhalt-kod-za-vyatar.html", "text": "Съветваме гражданите да си приберат всичко от терасите, което при силен вятър може да нарани преминаващите по тротоара. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров във връзка с очаквания силен вятър в по-късните часове на деня. „Както винаги при вятър обикаляме там, където има строителни обекти, защото оградите са по-уязвими. Съветваме строителните фирми да си укрепят скелетата и оградите, тъй като те също са уязвими при вятър“, уточни той.", "date": "2018.09.24", "title": "Столична община съветва гражданите да внимават предвид обявения жълт код за вятър"}
{"url": "http://www.focus-news.net/news/2018/09/24/2570695/gd-granichna-politsiya-na-gkpp-kulata-i-makaza-trafikat-e-intenziven-na-vhod-i-izhod-za-leki-koli-a-na-kapitan-andreevo-dunav-most-vidin-i-oryahovo-na-izhod-za-tovarni-avtomobili.html", "text": "На ГКПП \"Кулата\" и ГКПП \"Маказа\" на българо-гръцката граница трафикът е интензивен на вход и изход за леки  автомобили, а на ГКПП \"Капитан Андреево\" на българо-турската, на ГКПП \"Дунав мост-Видин\" и ГКПП \"Оряхово\" на границата с Румъния - на изход за товарни автомобили, по данни към 16.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.09.24", "title": "ГД \"Гранична полиция\": На ГКПП \"Кулата\" и \"Маказа\" трафикът е интензивен на вход и изход за леки  коли, а на \"Капитан Андреево\", \"Дунав мост-Видин\" и \"Оряхово\" - на изход за товарни автомобили"}
{"url": "http://www.focus-news.net/news/2018/09/24/2570685/komisar-tencho-tenev-sdvr-za-momenta-nyama-zadrastvaniya-po-vhodnite-arterii-na-stolitsata.html", "text": "На 9 км на автомагистрала \"Хемус\" в посока София движението е пуснато еднопосочно, а не както беше до сега и в двете посоки. Това каза за  Агенция „Фокус“   началникът отдел „Пътна полиция“ към СДВР комисар Тенчо Тенев. По думите му за момента няма никакви задръствания по входните артерии на града. „Обстановката на пътя в областта е спокойна“, посочи той.  \r\nДаяна ДЮЛГЕРОВА", "date": "2018.09.24", "title": "Комисар Тенчо Тенев, СДВР: За момента няма задръствания по входните артерии на столицата"}
{"url": "http://www.focus-news.net/news/2018/09/24/2570687/blagoevgrad-kolona-ot-avtomobili-se-e-obrazuvala-na-glaven-pat-e-79-mezhdu-simitli-i-oblastniya-tsentar.html", "text": "Колона от автомобили се образувала на главен път Е-79 между Симитли и Благоевград, съобщи слушател на  Радио „Фокус“-Пирин . Колони от автомобили се образуват и при пътен възел „Симитли“.", "date": "2018.09.24", "title": "Благоевград: Колона от автомобили се е образувала на главен път Е-79 между Симитли и областния център"}
{"url": "http://www.focus-news.net/news/2018/09/24/2570698/premierat-boyko-borisov-uchastva-v-sreshta-na-visoko-ravnishte-globalen-priziv-za-deystvie-za-spravyane-s-problema-s-narkotitsite-organizirana-ot-prezidenta-na-sasht-donald-tramp.html", "text": "Българският министър-председател Бойко Борисов взе участие в Срещата на високо равнище „Глобален призив за действие за справяне с проблема с наркотиците“. Това съобщиха от  правителствената информационна служба . Форумът, който се проведе в Централата на ООН в Ню Йорк, се организира от президента на САЩ Доналд Тръмп, а България е съ-домакин на срещата. Премиерът Борисов е начело на българската делегация, която участва в 73-тата сесия на ООН. \r\nПо време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества. Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение, с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор; и премахване на достъпа до незаконни наркотични вещества чрез спиране на производството и трафика им.", "date": "2018.09.24", "title": "Премиерът Бойко Борисов участва в Среща на високо равнище „Глобален призив за действие за справяне с проблема с наркотиците“, организирана от президента на САЩ Доналд Тръмп"}
{"url": "http://www.focus-news.net/news/2018/09/24/2570692/mvr-mnozhestvo-signali-za-padnali-predmeti-v-sledstvie-na-silniya-vyatar-sa-prieti-ot-zhiteli-na-severozapadna-balgariya-nay-seriozno-e-zasegnata-oblast-montana.html", "text": "Множество сигнали за паднали предмети в следствие на силния вятър са приети от жители на Северозападна България. По данни на ГДПБЗН най-сериозно е засегната област Монтана. Там е съобщено за изпочупени дървета и клони, паднали ламарини и предмети. Това съобщиха от пресцентъра на  МВР . Мобилизирани са всички екипи на пожарната и полицията, включително и колегите им, които са в почивка. Няма пострадали хора.  \r\nОт ГДПБЗН припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети  от терасите си, а ако са на открито, да потърсят временно заслон.", "date": "2018.09.24", "title": "МВР: Множество сигнали за паднали предмети в следствие на силния вятър са приети от жители на Северозападна България, най-сериозно е засегната област Монтана"}
{"url": "http://www.focus-news.net/news/2018/09/24/2570700/veliko-tarnovo-na-shest-mesetsa-zatvor-e-osaden-mazh-uvredil-obshtinsko-imushtestvo-izplashil-nastanenite-i-zaplashil-s-poboy-vazpitatel-v-tsentar-za-nastanyavane-ot-semeen-tip-v-grada.html", "text": "На шест месеца лишаване от свобода е осъден мъж за хулиганство в Център за настаняване от семеен тип за деца без увреждания във Велико Търново. Присъдата е постановена след повдигнато обвинение от Районна прокуратура – Велико Търново. Това съобщиха за  Радио „Фокус“ – Велико Търново  от пресцентъра на Апелативна прокуратура – Велико Търново. \r\nД. Х. е признат за виновен за това, че в периода от 2 декември 2017 г. до 16 март 2018 г. в град Велико Търново, в Център за настаняване, без да се съобразява с реда и режима в него,  го посетил в нетрезво състояние, повредил имущество, собственост на Община Велико Търново (входната врата и декоративни дървени дъски) на обща стойност 104,80 лв., блъскал и ритал входна врата, изплашил всички настанени в центъра деца и безпричинно гонил и заплашил с побой възпитател в дома. Извършените от него действия съставляват престъпление по чл. 325 от Наказателния кодекс – извършени непристойни действия, грубо нарушаващи обществения ред и изразяващи явно неуважение към обществото, при условията на продължавано престъпление и повторност (вр. чл. 26 от НК). \r\nОт държавното обвинение посочват, че подсъдимият е осъждан, а поради не полагане на необходимите грижи със заповед за полицейска закрила и заповеди на директора на Дирекция „Социално подпомагане“ – В.Търново децата му били настанени в Център за настаняване от семеен тип. Въпреки това, бащата не се съобразявал с реда в центъра, с това, че там се полагат грижи за деца със специфични потребности, че децата са били свидетели в семействата си на насилие и, че се работи с тях за преодоляване на стреса от такива ситуации.  Той често го посещавал извън часовете за срещи, след като бил употребил алкохол, създавал проблеми, държал се грубо и дръзко, притеснявал всички деца и заплашвал възпитателите, за което имало докладни записки до Дирекция „Социално подпомагане“ Велико Търново. \r\nНа 2 декември миналата година Д. Х. употребил алкохол и за пореден път, в неразрешено време посетил Центъра. Възпитателят видял, че обвиняемият е в нетрезво състояние и отказал да го пусне вътре. Според обвинителния акт, без да се съобразява с решението му и с това, че нарушава реда и плаши децата вътре, подсъдимият започнал да вика и да блъска и рита входната врата, като я изкъртил, влязъл вътре и подгонил възпитателя. Всички деца, включително и неговите, побягнали уплашени и скрили ножовете, тъй като се страхували, че ще ги нападне. \r\nНа 16 март 2018 г. мъжът отново посетил Центъра в нетрезво състояние и в нерегламентиран час. За да избегне конфликт с него, възпитателката в дома решила да разреши среща, която да се състои на входа на центъра. Д. Х. обаче настоявал да влезе вътре. Две от децата му се скрили в стаите си и отказали да се срещнат с родителя си. Ядосан и без причина той счупил три от дъските на външната ограда на центъра. \r\nПрисъдата подлежи на обжалване пред Окръжен съд – Велико Търново. \r\nМария НЕДЕВА", "date": "2018.09.24", "title": "Велико Търново: На шест месеца затвор е осъден мъж, увредил общинско имущество, изплашил настанените и заплашил с побой възпитател в център за настаняване от семеен тип в града"}
{"url": "http://www.focus-news.net/news/2018/09/24/2570691/sofiya-zadrastvane-se-e-obrazuvalo-na-patya-montana-sofiya-prez-prohoda-petrohan-v-rayona-na-selo-buchin-prohod.html", "text": "Сериозно задръстване се е образувало на пътя Монтана – София през прохода Петрохан в района на село Бучин проход. Това съобщи слушател на  Радио „Фокус“ .", "date": "2018.09.24", "title": "София: Задръстване се е образувало на пътя Монтана – София през прохода Петрохан в района на село Бучин проход"}
{"url": "http://www.focus-news.net/news/2018/09/24/2570704/blagoevgrad-intenziven-e-trafikat-po-glavnite-ulitsi-i-bulevardi-v-grada-silen-vyatar-duha-v-oblastniya-tsentar.html", "text": "Интензивен е трафикът по главните улици и булеварди в Благоевград, предаде репортер на  Радио „Фокус“ – Пирин . Силен вятър духа в града. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.09.24", "title": "Благоевград: Интензивен е трафикът по главните улици и булеварди в града, силен вятър духа в областния център"}
{"url": "http://www.focus-news.net/news/2018/09/24/2570702/sofiya-katastrofa-e-stanala-na-kragovoto-krastovishte-na-4-ti-kilometar.html", "text": "Лека катастрофа е станала на кръговото кръстовище на 4-ти километър, предаде репортер на  Агенция „Фокус“ . При инцидента няма пострадали. Спрелият автомобил е в най-дясната лента. Движението по кръстовището не е затруднено.  \r\nДаяна ДЮЛГЕРОВА", "date": "2018.09.24", "title": "София: Катастрофа е станала на кръговото кръстовище на 4-ти километър"}
{"url": "http://www.focus-news.net/news/2018/09/24/2570701/plovdiv-romanat-na-moya-zhivot-na-stefan-danailov-shte-bade-predstaven-na-finala-na-stsena-na-krastopat-v-grada.html", "text": "Забавните и тъжни епизоди от живота на Стефан Данаилов, кадри от най-знаковите му роли и непознати снимки от славната му кариера, ще видят гостите на представянето на книгата „Романът на моя живот“ и филма за големия артист от 19.00 часа тази вечер в Голямата зала на Драматичния театър. Това съобщиха за  Радио „Фокус“-Пловдив  организаторите на инициативата. Събитието ще сложи точка на тазгодишното издание на фестивала „Сцена на кръстопът“ – едно от знаковите събития за Пловдив, което е факт точно благодарение на Стефан Данаилов. \r\nНа сцената тази вечер ще излязат бивши и настоящи ученици на Стефан Данаилов, за да претворят част от историите в книгата. Публиката ще се смее на признанието на актьора, че е изиграл с връзки първата си роля в „Следите остават“ още на 13-14 години. Забавлява се с историята за безпаметния купон в столичен бар след първото признание – Димитровска награда, и за профуканата до стотинка парична премия, изпита заедно с любимите му футболисти от ЦСКА. Ще аплодира разказа за първото осъзнаване, че е „звезда“, когато тръгнал да си купува джапанки на морето, а по телевизията излъчвали „На всеки километър“. Джапанките се намерили на бърза ръка и той разбрал, че всички го разпознават. Тогава любимата жена на Стефан Данаилов – Мария, го отрезвила с думата: „Фукльо“.   \r\n„Много от историите, разказвани за мен през годините, са по-различни от истината, която стои зад тях. Някои са ме белязали, другите съм забравил. Може да звучи като клише, но мисля, че съм успешен човек. Честен, открит и весел. Благодарен съм и не скривам радостта си от добрата дума. Не съм плейбой, макар че и така ме наричаха. Аз просто харесвам и обичам жените. Понякога нарочно дразня тези, които ме предизвикват. Правя го майсторски, все пак съм добър актьор. Никога не съм живял с мисълта, че светът е мой“, казва в предговора Стефан Данаилов.", "date": "2018.09.24", "title": "Пловдив: „Романът на моя живот“ на Стефан Данаилов ще бъде представен на финала на „Сцена на кръстопът“ в града"}
{"url": "http://www.focus-news.net/news/2018/09/24/2570697/nikola-dimitrov-konstitutsionnite-promeni-ne-sa-napisani-i-oshte-ne-e-pregovaryano-za-tyah.html", "text": "Министърът на външните работи на Македония Никола Димитров заяви, че промените в Конституцията на страната не са написани и не е преговаряно за тях и че те трябва да бъдат формулирани от македонския парламент с мнозинство от две трети, обществен дебат и обсъждане в комисиите, предава  държавната Македонска информационна агенция (МИА) . \r\nДимитров обясни, че поправките в Основния закон са работа и задача на парламента, който после трябва да ги приеме с най-малко 80 гласа „за“. \r\nПревод и редакция:", "date": "2018.09.24", "title": "Никола Димитров: Конституционните промени не са написани и още не е преговаряно за тях"}
{"url": "http://www.focus-news.net/news/2018/09/24/2570696/sofiya-zadrastvane-se-e-obrazuvalo-na-avtomagistrala-hemus-mezhdu-tunelite-echemishka-i-vitinya.html", "text": "Голямо задръстване се е образувало на автомагистрала „Хемус“ между тунелите „Ечемишка“ и „Витиня“. Това съобщи слушател на  Радио „Фокус“ . Заети са всички ленти на магистралата, включително и аварийната. В тунел „Ечемишка“ е станала лека катастрофа.", "date": "2018.09.24", "title": "София: Задръстване се е образувало на автомагистрала „Хемус“ между тунелите „Ечемишка“ и „Витиня“"}
{"url": "http://www.focus-news.net/news/2018/09/24/2570707/sport-teodor-salparov-e-parvi-v-klasatsiyata-za-nay-dobri-zashtitnitsi-sled-vtorata-faza-na-svetovnoto-po-voleybol.html", "text": "Либерото на българския национален отбор Теодор Салпаров е първи в класацията за най-добри защитници на Световното първенство в България и Италия след втората му фаза. 36-годишният състезател е със средно 2,31 перфектни спасявания на гейм (общо 65). Втори е бразилецът Талес Хос, а третото място се дели от играещия за франция Женя Гребенников и поляка Павел Заторски. При нападателите Тодор Скримов е на седмо място, а начело е руснакът Максим Михайлов. Георги Сеганов е седми при разпределителите, където начело е американецът Мика Кристенсън.", "date": "2018.09.24", "title": "Спорт: Теодор Салпаров е първи в класацията за най-добри защитници след втората фаза на Световното по волейбол"}
{"url": "http://www.focus-news.net/news/2018/09/24/2570703/redzhep-taiyp-erdogan-opozitsiyata-tryabva-da-uchastva-v-politicheskiya-protses-za-razreshavaneto-na-siriyskiya-konflikt.html", "text": "Умерената позиция трябва да бъде част от политическото разрешение за северозападната сирийска провинция Идлиб, заяви турският президент Реджеп Таийп Ердоган, цитиран от  „Анадолската агенция“ . \r\nДържавният глава посочи, че след началото на идлибския въпрос, Турция е поставила като свои приоритети мирните граждани, запазването на зоната на деескалация и защитаването на умерените опозиционни групи. \r\n„Различните страни имат различни мнения за умерената опозиция“, заяви Ердоган. „Но ние мислим, че умерената опозиция трябва да остане в политическия процес“. \r\nТурският президент подчерта, че участието на опозицията е нужно за нормалното протичане на женевския и астанинския мирни процеси, визирайки постигнатите по-рано споразумения за Сирия в ООН и на тристранните срещи на върха между Иран, Русия и Турция. \r\nАнкара се противопоставя на всички опити, които целят да злепоставят умерената опозиция, чрез приравняването й с „терористите“, подчерта Ердоган. \r\nОсвен това турският лидер изрази задоволството си от споразумението за създаване на демилтаризирана зона в Идлиб, подписана от Анкара и Москва в Сочи. Той увери, че опозиционните формирования ще останат в своите райони и на радикалните групировки, определени от двете страни заедно, няма да им бъде позволено да оперират в региона. Без отстъпки за терористичните групировки \r\nВ своето съобщение, Ердоган изрази категоричното си намерение, Турция да не допусне присъствието на терористични групировки на границата на страната със Сирия. „Турция доказа решимостта си много пъти в миналото в Африн, Джарабулус, Ал Баб и Идлиб“, заяви той. \r\n„Турция никога няма да направи отстъпки на терористични организации“, отсече държавният глава, като посочи, че няма шанс тази политика да се промени. \r\nПо неговите думи, Турция винаги е имала ясни приоритети да се бори срещу всички терористични групировки и най-вече „Ислямска държава“. \r\n„Прочистването от терористи на районите, контролирани от (сирийските кюрдски) „Отряди за народна самоотбрана“ (ОНС) е изключително важно“, продължи Ердоган, като не пропусна да отбележи, че помощта на САЩ за тези групировки „трябва да престане“, тъй като подобни неща „вредят на регионалния баланс и на мира между народите от региона“. \r\n„Очакваме Русия да подкрепи Турция в нейните действия срещу терористичните групировки и конкретно срещу ОНС, (сирийската кюрдска партия) „Демократичен съюз“ и „Работнческата партия на Кюрдистан“ (ПКК)“, отбеляза турският държавен глава. Руско-турските отношения \r\nСлед като изрази задоволството си от отношенията между Анкара и Москва, Ердоган посочи, че Турция предприема стъпки за допълнителното разширяване на хуманитарните и културните връзки, както и съвместните енергийни проекти и общите инвестиции. \r\n„Вярвам, че народите на Турция и Русия... трябва да бъдат в дълбоки, искрени и близки отношения. Искам да подчертая, че ние винаги ще подкрепяме инициативи в тази посока“, добави той. \r\nПревод и редакция:", "date": "2018.09.24", "title": "Реджеп Таийп Ердоган: Опозицията трябва да участва в политическия процес за разрешаването на сирийския конфликт"}
{"url": "http://www.focus-news.net/news/2018/09/24/2570708/chez-7000-abonati-na-druzhestvoto-sa-bez-tok-vsledstvie-na-silniya-vyatar.html", "text": "7000 абонати на дружеството са без ток вследствие на силния вятър. Това съобщиха за  Агенция „Фокус“  от пресцентъра на  ЧЕЗ . 3000 души в област Монтана за без ток, а останалите 4000 са разпръснати по места в цялата страна. Аварийните екипи на дружеството работят по отстраняването на проблемите.", "date": "2018.09.24", "title": "ЧЕЗ: 7000 абонати на дружеството са без ток вследствие на силния вятър"}
{"url": "http://www.focus-news.net/news/2018/09/24/2570711/predstoyashti-sabitiya-v-stranata-za-25-septemvri-agentsiya-fokus.html", "text": "***   \r\nОт 09.15 часа в зала „Сердика“ хотел „Балкан“  министърът на правосъдието Цецка Цачева и посланикът на Швейцария у нас н. пр. Мюриел Берсе Коен ще вземат участие в заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество.  \r\n***   \r\nМинистърът на вътрешните работи Младен Маринов ще открие обновените сгради на областните дирекции на МВР в Пазарджик и Благоевград. В 11.00 часа ще започне официалната церемония пред сградата на ОДМВР-Пазарджик, а в 16.00 часа – пред ОДМВР-Благоевград.   \r\n*** \r\nОт 9.30 часа в зала „Европа“, Конгресен център на КНСБ, ще се проведе конференция „Неформална икономика и недеклариран труд – международни, европейски, национални измерения и добри практики“, която ще бъде открита от президента на КНСБ Пламен Димитров и социалния министър Бисер Петков. \r\n*** \r\nОт 09.30 часа ще се проведе заседание на Съдийската колегия към ВСС. \r\n***   \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за IV тримесечие на 2018 г. \r\n*** \r\nОт 10.00 часа между учебен блок 1 (Ректорат) и учебен блок 2 на ТУ-София, ректорът на университета проф. дтн. инж. Георги Михов тържествено ще откриe новата академична година. \r\n***   \r\nОт 11.00 часа в институцията на омбудсмана (ул. „Георг Вашингтон“ № 22), омбудсманът Мая Манолова свиква широка обществена дискусия по проблеми на гражданите при формирането на сметки за вода. \r\n*** \r\nОт 11.00 часа в салона на Нов Театър НДК ще се проведе пресконференция във връзка с Премиерата на новия спектакъл „Антихрист” по Емилиян Станев  и гостуващия от Франция спeктакъл „La Comedia”. \r\n***   \r\nОт 11.00 часа в Националния пресклуб на БТА ще се състои пресконференция, на която ще бъдат представени акценти от програмата на Европейска нощ на учените.  \r\n***   \r\nОт 12.00 часа в Националния пресклуб на БТА, организаторите на Международното изложение „Световно образование“ ще представят новите тенденции, промени в нагласите и в перспективите пред българите за обучение в чужбина. \r\n***   \r\nОт 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 10.00 часа пред Учебен корпус № 1 официално ще бъде открита новата академична година в Югозападния университет „Неофит Рилски“. Преди началото на церемонията –  в 09.50 часа ще бъдат поднесени венци и цветя пред паметника на Неофит Рилски.   \r\n*** \r\nОт 10.30 часа в зала № 101 в сградата на Община Благоевград ще се проведе заключителна пресконференция по проект: „Инвестиции в подобряване качеството на образователната среда в Благоевградска професионална гимназия”.  \r\n*** \r\nОт 10.30 часа в зала 101 на общинска администрация ще се състои заключителна пресконференция по проект „Инвестиции в подобряване качеството на образователната среда в Благоевградска професионална гимназия“. \r\n*** \r\nОт 13.15 часа в зала “Одесос” на хотел “Черно море” ще се състои пресконференция по повод започващата международна конференция “Социални услуги на едно гише - нов подход за социално включване”. Организатор на форума е Община Аксаково. \r\n***  \r\nПред сградата на Общината, където ще бъде паркиран Розовият кемпер на „Една от 8“.  \r\n*** \r\nОт 11.00 часа в зала 302 ще се проведе пресконференция по повод ХVІ Международен конкурс за млади изпълнители на популярна песен „Сребърна Янтра“.  \r\n*** \r\nОт 12.00 часа в МДТ \"Константин Кисимов\" ще се проведе пресконференция за премиерния спектакъл „Да си богат не е лесно” по пиесата на популярния френски драматург Пиер Шено.  \r\n*** \r\nОт 15.00 часа в залата на 6 ет. в сградата на Община Видин кметът Огнян Ценков ще се срещне с ръководството и състезателите от СК по кану-каяк „Ванто\" - Видин. \r\n*** \r\nОт 11.00 часа в сградата на Областна администрация - Враца, ет. 6, областният управител Малина Николова и началникът на Регионалното управление на образованието - Враца Галина Евденова ще дадат пресконференция на тема \"Професионалното образование в област Враца на старта на новата учебна година\". \r\n*** \r\nОт 13.00 часа Музеят на хумора и сатирата е домакин на представяне на японската култура и хумор. \r\n*** \r\nОт 09.00 часа във Военно гробище-музей ще се състои военен ритуал и панихида в памет на загиналите за свободата на Южна Добруджа. \r\n*** \r\nОт 10.30 часа в Концертна зала „Добрич“ ще се проведе Тържествено заседание на Общински съвет град Добрич. \r\n*** \r\nОт 11.30 часа в Художествена галерия ще се проведе Гостуваща изложба „Никола Кожухаров (1892-1971)“ – живопис, рисунки, илюстрации, графики. \r\n*** \r\nОт 12.00 часа в Народно читалище „Пробуда – 1939 г.“ ще се състои откриване на паметен знак - Композиция от Кръст за храброст и паметни плочи с имена на загинали от 53-ти пехотен полк, част от 7–ма рилска дивизия. В същия час на пл. „Свобода“ ще започне Празничен концерт „Фолклорна магия“ на Професионален фолклорен ансамбъл „Добруджа“. На събитието ще присъства и кметът на Добрич Йордан Йорданов.  \r\n*** \r\nОт 16.00 часа в Градски парк „Свети Георги” ще се състои концерт със стари градски шлагери  и патриотични песни „Обичам те, Добрич”. В същия час на Стадион „Дружба“ ще се състои футболен мач между отборите на Добруджа (Добрич) и Локомотив (София) от 1/16-финалите на турнира за Купата на България. \r\n*** \r\nОт 19.30 часа на пл. „Свобода“ ще се състои Празничен поп – рок концерт „Здравей, Добрич“. В Драматичен театър „Йордан Йовков“ ще се състои Балет „Арабеск“ – галавечер с избрани пиеси от юбилейния сезон. \r\n***   \r\nОт 12.30 часа в Регионалния пресклуб на БТА, Медицински университет – Плевен ще представи проект „Център за компетентност по персонализирана медицина, 3D и телемедицина, роботизирана и минимално инвазивна хирургия“.   \r\n*** \r\nОт 10.30 час в аула „Проф. Милен Бешков” (Централен корпус) в Университет по хранителни технологии ще бъде открита учебната година.  \r\n*** \r\nОт 14.00 часа в зала „Княз Александър I“ на Историческия музей ще бъде открита изложбата „От Виена и Константинопол. Етнография на града“. \r\n*** \r\nОт 10.00 часа в Детски отдел на библиотека „Родина”, ул. „Българско опълчение“ № 69, ще се състои „Приказно утро” с деца от ДГ № 68 „Патиланско царство“. \r\n*** \r\nОт 18.00 часа в къща музей „Гео Милев\" ще се проведе среща-разговор с д-р Георги Иванов - /Жорж Трак/ на тема: „Българската култура като наследник на Тракия. Древните артефакти - съчетание на минало и настояще.“ \r\n*** \r\nОт 19.00 часа в Драматичен театър ще гостува Театър на Българската Армия с постановката \"Секс, наркотици и рокендрол\" от Ерик Богосян. \r\n***   \r\nОт 12.00 часа в зала „Марица“ на Областна администрация Хасково ще се състои публична дискусия на тема „Киберсигурност, дигитална грамотност и безопасно поведение в интернет“.  \r\n***   \r\nОт 09.00 часа в зала 304 на общината ще заседава Постоянната комисия „Младежки дейности и спорт. \r\n***   \r\nОт 10.30 часа в зала 304 на общината ще заседава Постоянната комисия „Икономическа политика, общинска собственост и контрол по сделките с общинско имущество. \r\n***   \r\nОт 13.00 часа в зала 304 на общината ще заседава Постоянната комисия „Здравеопазване и социална политика“. \r\n***   \r\nОт 16.00 часа в заседателна зала на ДКТ „Васил Друмев“ ще се състои пресконференция.", "date": "2018.09.24", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2018/09/24/2570712/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е облачно. Температурата на въздуха е 25°. Натоварен е трафикът на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя граница с област Ловеч – Кормянско - Малък Вършец – при км 46+800, по общинския път до път III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е определен по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.24", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/09/24/2570710/blagoevgrad-politseyski-patrul-e-razpolozhen-na-okolovrastniya-pat-na-grada-v-rayona-na-selo-padesh.html", "text": "Полицейски патрул е разположен на околовръстния път на Благоевград в района на село Падеш, съобщи слушател на  Радио „Фокус“ – Пирин .", "date": "2018.09.24", "title": "Благоевград: Полицейски патрул е разположен на околовръстния път на града в района на село Падеш"}
{"url": "http://www.focus-news.net/news/2018/09/24/2570713/greek-reporter-vav-vtornik-lyatoto-v-gartsiya-svarshva.html", "text": "Гръцките метеоролози предупредиха, че времето в страната ще се развали във вторник, с което ще приключи летния сезон в Гърция, който продължи и през по-голямата част от септември заради високите температури, предава  базираният в САЩ портал Greek Reporter . \r\nКакто отбелязва изданието, в сряда температурите трябва да паднат средно с 12 градуса и се очаква тогава да задуха силен северен вятър, достигащ до 9 бала по скалата на Бофорт, който може да създаде проблеми за фериботните съобщения между материка и егейските острови. \r\nСпоред прогнозите за времето, температурата в Атина ще падне от 34 градуса в понеделник, до 26 във вторник и 22 в сряда. Същото се очаква и в Солун. \r\nПревод и редакция:", "date": "2018.09.24", "title": "Greek Reporter: Във вторник лятото в Гърция свършва"}
{"url": "http://www.focus-news.net/news/2018/09/24/2570715/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп заяви в понеделник, че очаква втората среща между него и севернокорейския лидер Ким Чен-ун да се проведе „много скоро“, предава  AFP . \r\nФренската агенция припомня, че Тръмп използва дебютната си реч пред Общото събрание на ООН миналата година, за да заплаши „да унищожи тотално“ Северна Корея и нарече Ким „човека ракета“, който пък му отговори, че „има ментални проблеми“. \r\nНо при пристигането си на тазгодишното Общо събрание, отбелязва „Франс прес“, американският държавен глава се похвали с „огромен прогрес“, който се изразява в спирането на ядрените и ракетните изпитания на Северна Корея и отбеляза, че една година по-късно „нещата са различни“. \r\n„Изглежда ще имаме втора среща много скоро“, заяви Тръмп пред репортерите. \r\n„Както знаете, Ким Чен-ун написа писмо – прекрасно писмо – в което поиска втора среща и ние сме съгласни да го направим“, добави президентът. \r\n*** Системите С-300 са нужни на Сирия, за да се защитава от агресивните действия на Израел и те ще сложат край на неговото „нагло поведение“, заяви пред  РИА Новости  посланикът на арабската република в Русия Рияд Хадад. \r\n„Първо, позволете ми да изразя съболезнованията си във връзка със загиналите руски военни в авиокатастрофата на самолета Ил-20, които пожертваха себе си в резултат от наглото поведение на Израел и неговата агресия на сирийска територия, която е насочена срещу научни центрове и граждански обекти. Това потвърждава държавния тероризъм на държавата Израел. И всичко това, след като то по-рано всячески оказваше логистична и военна помощ на терористичните групировки, за да не бъдат претърпят поражение в Сирия“, заяви Хадад. \r\nПо неговите думи, „в отговор на тези агресивни действия, Сирия има право да защити своята територия и себе си и да използва всички средства за постигането на тази цел“. „Оттук произтича важността на това, да получим С-300 от нашите руски приятели, за да сложим край на вражеските действия на Израел“, посочи сирийският посланик. \r\n***  Държавният глава на Молдова Игор Додон определи като „незаконно“ решението на Конституционния съд да го отстрани временно от власт заради отказа му да утвърди двама нови министри в кабинета на премиера Павел Филип, предава  TACC . \r\n„За пореден път се повдигат важните въпроси за професионализма и независимостта на съдиите от КС. Представителите на властите и институциите, които те контролират, просто не осъзнават връзката между действията им и последиците от тях. Но рано или късно ще им се наложи да отговарят за всички тези нарушения. Ще отговарят пред цялата строгост на закона, който днес те безсрамно нарушават, прокарвайки узурпаторските си интереси“, написа Додон в социалната мрежа „Туитър“. \r\nПо-рано днес КС на Молдова отстрани временно от длъжност президента на страната.  Председателят на парламента или премиерът ще поемат временно правомощията, за да подпишат съответните указите да назоват двамата кандидати за министри, които Игор Додон отказа да назначи. \r\nПрез септември Павел Филип предложи на Додон кандидатурите на двама нови министри. За министър на здравеопазването, труда и социалните грижи се планираше назначаването на Силвия Раду, а за министър на селското стопанство и регионалното развитие - Николай Чубука. Молдовският президент се противопостави на предложенията се аргументира с това, че Раду няма медицинско образование, а Чубука буди съмнения за неподкупността си.  \r\nСъгласно Конституцията на Молдова, президентът има право един път да отклони предложен от премиера министър. До този момент Додон бе временно отстраняван от длъжност три пъти, като в два от случаите решението бе свързано с отказа му за назначаване на министри – през октомври 2017 г. и през януари 2018 г. Тогава указите бяха подписвани от председателя на парламента. \r\n***  Европейската комисия обяви в понеделник, че предава Полша на Съда на ЕС заради предполагаеми нарушения на независимостта на Върховния съд на страната, предава  AFP . \r\n\"Европейската комисия реши да предаде Полша на Съда на ЕС поради нарушенията на принципа на съдебната независимост, породени от новия закон на Варшава за Върховния съд\", се казва в изявление на ЕК.  \r\nБрюксел настоява за издаването на временни насоки до постановяването на окончателно решение.  \r\nС промените, въведени от Варшава,  пенсионната възраст на върховните съдии в страната бе намалена от 70 на 65 години, с което 27 от 72-мата съдии в органа бяха предсрочно отстранени от длъжност.  \r\nЕК настоява Съдът на ЕС да се произнесе възможно най-скоро. \r\n***  Група от около 30 ултраси са пребили депутат от управляващата в Атина партия СИРИЗА заради споразумението, което правителството постигна със Скопие за новото име на Македония, съобщава руската информационна агенция  TACC , като се позовава на публикация в електронното издание  Protothema . \r\nЖертвата на побоя, нанесен във вечерните часове на неделя, е Петрос Константинеас, депутат от Месения. След инцидента той е бил настанен в болница, откъдето е направил изявление за медиите. Съгласно думите му, той е претърпял „екстремен фашистки инцидент в рамките на еволюцията на македонския проблем“.  \r\n„Нападната ме, казаха ми, че съм продал Македония. Имах късмет, че останах жив“, разказва депутатът. \r\nПояснява се, че инцидентът се е случил в близост до стадион в град Каламата на полуостров Пелопонес. Около 30 души, някои от които с палки в ръце, са се нахвърлили на Константинос и са започнали да го удрят. Полицията се е намесила бързо е успяла да задържи петима заподозрени за нападението.  \r\nАгенцията подчертава, че значителна част от гражданите на Гърция са на мнение, че северната им съседка няма право да се нарича Македония. Те критикуват правителството в Атина за постигнатото през юни споразумение със Скопие, което предвижда ново име за страната – Република Северна Македония. \r\n***  Русия ще предаде на сирийската армия зенитно-ракетна система С-300 за засилване на способностите на страната за отбрана. Това обяви министърът на отбраната на Руската федерация Сергей Шойгу, като подчерта, че решението на Москва е свързано със свалянето на разузнавателния самолет „Ил-20“ над Източното Средиземноморие, предава  TACC .  \r\n„През следващите две седмици на Въоръжените сили на Сирия ще бъде предадена зенитно-ракетна система С-300. Тя е способна да прихваща средства за въздушно нападение на далечина, по-голяма от 250 км и едновременно с това – да поразява няколко въздушни цели“, поясни Шойгу. \r\nСъгласно думите му, системата ще укрепи съществено бойните възможности на сирийската ПВО.  \r\n„Подчертавам: през 2013 г. по молба на израелската страна преустановихме доставката в Сирия на С-300, която бе подготвена за транспортиране, а сирийските военнослужещи бяха преминали през съответната подготовка. Днес ситуацията е различна. И то не по наша вина“, категоричен бе военният министър на Москва. \r\nРусия обвини ВВС на Израел за трагичния инцидент с „Ил-20“, в резултат на което Москва загуби 14 от военнослужещите си. На свой ред израелските военни отричат да имат вина за катастрофата на руския разузнавателен самолет. \r\n***  Канцлерът на ФРГ Ангела Меркел бе последния от тримата партийни лидери на голямата коалиция в Берлин, който се изказа за решението по случая с отстранения от длъжност директор на Федералната служба за защита на Конституцията Ханс-Гьорг Маасен. В рамките на заседание на водения от нея Християндемократически съюз в Берлин, Меркел призна за „грешка“ назначаването на Маасен на по-висок пост в Министерството на вътрешните работи, отбелязва  Die Sueddeutsche Zeitung , най-тиражият вестник в Германия.  \r\nМеркел определи като „подходящо“ решението Маасен да получи длъжност с „ясно определена област на отговорност“, без при това да бъдат отприщени промени във федералното вътрешно министерство. Германският канцлер призна, че кризисното заседание на голямата коалиция, което бе проведено на 18 септември, е завършило с „неубедителен резултат“, но същевременно поясни, че в рамките на обсъжданията партийните лидери са били съсредоточени върху това да не навредят на работата на вътрешнополитическото ведомство в Берлин.  \r\nПарадоксално или не, след скандала с изявленията за Кемниц, Маасен получи по-висок пост – на държавен секретар във федералното вътрешно министерство. В неделя обаче голямата коалиция постигна нов консенсус - Маасен да бъде назначен за представител на МВР на Германия по въпросите за европейската и международната сигурност. \r\n***", "date": "2018.09.24", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/24/2570714/aktsenti-v-sutreshniya-blok-dobro-utro-balgariya-na-radio-fokus-na-25-septemvri.html", "text": "Нормализира ли се ситуацията в Националния институт по метеорология и хидрология (НИМХ) след назначаването на проф. Пламен Нинов за временно изпълняващ длъжността директор на института? След настъпването на астрономическата есен, какво време ни очаква през идните дни? Отговорите на тези и още въпроси ще научим в сутрешния блок „Добро утро, България“ на  Радио „Фокус“  от дежурния синоптик на НИМХ Красимир Стоев.  \r\nПравителството преживява най-критичния си период от началото на мандата. Това показват данните от последното национално представително проучване на общественото мнение, осъществено от агенцията за социални и маркетингови изследвания „АФИС“. Какъв политически сезон ни очаква? По темата ще разговаряме със социолога и управител на АФИС Юрий Асланов. \r\nВ минутите преди 09.00 часа ще разговаряме с кмета на Добрич Йордан Йорданов, който ще ни разкаже как градът ще отбележи 25 септември – денят, в който честваме 78 години от възвръщането на Южна Добруджа към България. \r\nПрограма арт терапия ще бъде изучавана от студентите в новия филиал към Националната художествена академия в Бургас. Подробности очакваме от Мария Георгиева от  Радио „Фокус“ – Бургас . \r\nИзложбата „Пясъчни замъци и бетонни курорти – миниатюрна ваканция в миналото на България“ може да бъде разгледана в Археологическия музей във Варна през следващия един месец. Повече ще научим от репортаж на Диана Стоева от  Радио „Фокус“ – Варна . \r\nЗапочнете деня информирани! Тези и още теми - в „Добро утро, България“, от 06.00 до 10.00 часа на 25 септември, с водещ Йоланда Пелова.", "date": "2018.09.24", "title": "Акценти в сутрешния блок „Добро утро, България“ на Радио „Фокус“ на 25 септември"}
{"url": "http://www.focus-news.net/news/2018/09/24/2570709/tsvetan-tsvetanov-sigurnostta-e-v-osnovata-na-zapazvaneto-na-nashite-obshti-evropeyski-i-demokratichni-tsennosti.html", "text": "Сигурността е в основата на запазването на нашите общи европейски и демократични ценности. Ето защо един от основните приоритети на Българското председателство на Съвета на ЕС бе именно сигурността. Географски и политически сигурността и стабилността на ЕС са свързани и с региона на Западните Балкани, затова и темата за сътрудничеството с тези държави трябва да остане в дневния ред на Европол. Това заяви председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов по време на заседание на Съвместната група за парламентарен контрол на Европол, съобщиха от пресцентъра на  партията . Събитието се проведе в Европейския парламент в Брюксел, като по време на него Цветан Цветанов направи отчет на приоритетите на българското европредседателство в сектор „Сигурност“ и тяхното изпълнение. В състава на водената от Цветанов българска делегация на заседанието на Съвместната група за парламентарен контрол на Европол, влизат още председателят на Комисията за контрол над службите за сигурност Димитър Лазаров и Филип Попов, също член на Комисията. \r\nВ рамките на своето изказване, Цветан Цветанов благодари на Австрийското председателство на Съвета на ЕС за осигурената приемственост на българските приоритети в сферата на вътрешните работи. „Ние работихме усилено за постигането на консенсус по темите миграция, политика за убежище и ефективни политики за реадмисия. Също така работихме за балансиран подход между краткосрочни и дългосрочни мерки, насочени към източниците на миграцията, ефективен контрол по границите, като бе отчетен добър обмен на информация между отделните органи“, съобщи Цветанов. \r\nПредседателят на Комисията по вътрешна сигурност и обществен ред изтъкна, че в рамките на Българското председателство бе постигнато съгласие по трите регламента за Шенгенската информационна система, с които се разширяват функционалностите на системата, както и бяха финализирани преговорите по регламента за разширяване правомощията на Европейската агенция за оперативно управление на широкомащабни информационни системи.  \r\n„Също така започна прилагането на новия политически цикъл за борба с тежката и организирана престъпност 2018 – 2021, като в тази връзка бяха предприети множество инициативи. Бяха инициирани множество дискусии за противодействие на тероризма, на които беше направен преглед на добрите практики в тази област“, информира Цветанов. Той подчерта, че всички тези теми ще останат приоритетни за България и при осъществяването на контролните й функции в Съвместната група за парламентарен контрол на Европол.", "date": "2018.09.24", "title": "Цветан Цветанов: Сигурността е в основата на запазването на нашите общи европейски и демократични ценности"}
{"url": "http://www.focus-news.net/news/2018/09/24/2570699/ria-novosti-poslanikat-na-siriya-v-moskva-zayavi-che-s-300-sa-nuzhni-na-stranata-za-zashtita-ot-agresiyata-na-izrael.html", "text": "Системите С-300 са нужни на Сирия, за да се защитава от агресивните действия на Израел и те ще сложат край на неговото „нагло поведение“, заяви пред  РИА Новости  посланикът на арабската република в Русия Рияд Хадад. \r\n„Първо, позволете ми да изразя съболезнованията си във връзка със загиналите руски военни в авиокатастрофата на самолета Ил-20, които пожертваха себе си в резултат от наглото поведение на Израел и неговата агресия на сирийска територия, която е насочена срещу научни центрове и граждански обекти. Това потвърждава държавния тероризъм на държавата Израел. И всичко това, след като то по-рано всячески оказваше логистична и военна помощ на терористичните групировки, за да не бъдат претърпят поражение в Сирия“, заяви Хадад. \r\nПо неговите думи, „в отговор на тези агресивни действия, Сирия има право да защити своята територия и себе си и да използва всички средства за постигането на тази цел“. „Оттук произтича важността на това, да получим С-300 от нашите руски приятели, за да сложим край на вражеските действия на Израел“, посочи сирийският посланик. \r\nПревод и редакция:", "date": "2018.09.24", "title": "РИА Новости: Посланикът на Сирия в Москва заяви, че С-300 са нужни на страната за защита от агресията на Израел"}
{"url": "http://www.focus-news.net/news/2018/09/24/2570720/tsvetan-tsvetanov-gerb-zapadnite-balkani-sa-osobeno-vazhni-za-protivodeystvieto-na-trafika-na-migranti-organiziranata-prestapnost-i-terorizma.html", "text": "Западните Балкани се намират в сърцето на Европа и този регион е особено важен за противодействието на трафика на мигранти, организираната престъпност и тероризма. Затова е важно да държим тясно сътрудничество с тези страни и да ги приобщим към нашите общи ценности. Това ще спомогне да не позволим политически и ценностен вакуум в региона. Това заяви председателят на Комисията по вътрешна сигурност и обществен ред и председател  на ПГ на ГЕРБ Цветан Цветанов по време дебатите по Многогодишното планиране на Европол за 2019-2021 г. в рамките на заседанието на Съвместната група за парламентарен контрол на Европол. Събитието се проведе в Европейския парламент в Брюксел, като в състава на водената от Цветанов българска делегация влизат още председателят на Комисията за контрол над службите за сигурност Димитър Лазаров и Филип Попов, също член на Комисията, съобщиха от пресцентъра на  ПП ГЕРБ . \r\nПо време на своето изказване Цветанов изрази мнение, че приобщаването на Западните Балкани към ЕС е най-естественият и правилен път. „Това може да се случи именно чрез присъствие, комуникация и взаимно полезни практически стъпки, които да носят видими ползи за тези държави и сигурността на техните граждани“, обясни той. \r\nВ тази връзка председателят на Комисията по вътрешна сигурност и обществен ред приветства заявения ангажимент на Европол да продължи да развива приоритетно сътрудничеството с региона на Западните Балкани, с които вече има сключени редица оперативни споразумения. „Радостен съм от заявката на Европол, че ще продължи да подкрепя и регионалните инициативи в Западните Балкани“, сподели той. \r\nЦветан Цветанов подчерта, че е важно Агенцията да отчита ролята на сътрудничеството с Турция в контекста на миграционната и бежанска криза. \r\nВъв връзка с Програмния документ на Европол за 2019-2021 г., Цветанов изрази мнение, че той представя една добре обоснована стратегическата визия за развитието на организацията. Той подчерта обаче необходимостта от осигуряване на достатъчен финансов ресурс за доброто функциониране на Агенцията. \r\nВ края на своето изказване председателят на Комисията по вътрешна сигурност и обществен ред повдигна въпроса дали Европол има план за действие и какви са вариантите за оперативно сътрудничество с Великобритания след Брекзит. „Макар и този въпрос да не е залегнал в Програмния документ, той е от стратегическо значение, защото в общ интерес е да не се стигне до осезаема загуба на оперативни способности след излизането на Великобритания от ЕС“, коментира Цветанов.", "date": "2018.09.24", "title": "Цветан Цветанов, ГЕРБ: Западните Балкани са особено важни за противодействието на трафика на мигранти, организираната престъпност и тероризма"}
{"url": "http://www.focus-news.net/news/2018/09/24/2570719/reuters-soros-zavede-delo-sreshtu-ungariya-v-strasburg-zaradi-zakonite-protiv-npo-tata-budapeshta-shte-gi-ostavi-nezavisimo-ot-reshenieto.html", "text": "Американският милиардер Джордж Сорос и неговата Фондация „Отворено общество“ (ФОО) анонсираха в понеделник, че ще атакуват в Европейския съд по човешките права в Страсбург унгарския закон, който криминализира помагането на нелегални и легални мигранти в централноевропейската страна, предава  Reuters . \r\nНо Будапеща, която обвинява Сорос и либералните неправителствени организации, че се опитват да унищожат християнската култура на Европа, като насърчават масовата миграция, побърза да поясни, че няма да отмени Законите, независимо от това какво ще отреди съда в Страсбург, отбелязва британската агенция. \r\nСпоред пакета от закони, известни като „Спри Сорос“, всеки, който помага на мигранти, които нямат право и основания да искат убежище, или помага на нелегални мигранти да получат бежански статут и да останат в Унгария, може да бъде наказан, включително и с лишаване от свобода, припомня още „Ройтерс“. \r\nОт ФОО заявиха, че Законите „Спри Сорос“, приети от унгарския парламент през юни, „нарушават правото на свобода на изразяването и сдружаването, гарантирани от Европейската конвенция за човешките права и трябва да бъдат отменени“. \r\n„Унгарското правителство измисли наратив от лъжи, за да отклони вниманието на хората от истаната, която е, че тези Закони са измислени, за да сплашат независими групи от гражданското общество и че това е поредна стъпка към заглушаването на всякакво недоволство и критика“, гласи съобщението от президента на ФОО Патрик Гаспард. \r\nРазпоредбите на тези законови актове са толкова широко написани, че \" ще имат дълбок и смразяващ ефект върху работата на гражданското общество далеч извън сферата на миграцията\", се казва още в изявлението на ФОО. Волята на унгарския народ \r\nБудепеща не се забави и отговори твърдо на действията на „Отворено общество“. \r\n„Правителството държи на пакета закони „Спри Сорос“... тези актове служат на волята на унгарския народ и на сигурността на Унгария и Европа“, заяви представител на правителството в Будепеща пред „Ройтерс“. \r\n„Организацията на Сорос атакува пакета „Спри Сорос“ с всички възможни средства, защото той стои на пътя на нелегалната имиграция. Целта на Джордж Сорос и организациите му е да напълнят Европа с мигранти“. \r\nПревод и редакция:", "date": "2018.09.24", "title": "Reuters: Сорос заведе дело срещу Унгария в Страсбург заради Законите против НПО-тата, Будапеща ще ги остави независимо от решението"}
{"url": "http://www.focus-news.net/news/2018/09/24/2570705/afp-donald-tramp-ochakva-vtorata-sreshta-s-kim-chen-un-da-se-sastoi-mnogo-skoro.html", "text": "Президентът на САЩ Доналд Тръмп заяви в понеделник, че очаква втората среща между него и севернокорейския лидер Ким Чен-ун да се проведе „много скоро“, предава  AFP . \r\nФренската агенция припомня, че Тръмп използва дебютната си реч пред Общото събрание на ООН миналата година, за да заплаши „да унищожи тотално“ Северна Корея и нарече Ким „човека ракета“, който пък му отговори, че „има ментални проблеми“. \r\nНо при пристигането си на тазгодишното Общо събрание, отбелязва „Франс прес“, американският държавен глава се похвали с „огромен прогрес“, който се изразява в спирането на ядрените и ракетните изпитания на Северна Корея и отбеляза, че една година по-късно „нещата са различни“. \r\n„Изглежда ще имаме втора среща много скоро“, заяви Тръмп пред репортерите. \r\n„Както знаете, Ким Чен-ун написа писмо – прекрасно писмо – в което поиска втора среща и ние сме съгласни да го направим“, добави президентът. \r\nПревод и редакция:", "date": "2018.09.24", "title": "AFP: Доналд Тръмп очаква втората среща с Ким Чен-ун да се състои „много скоро“"}
{"url": "http://www.focus-news.net/news/2018/09/24/2570706/veliko-tarnovo-natovaren-e-trafikat-po-osnovnite-patni-arterii-v-oblastta-v-posledniya-ot-poreditsata-pochivni-dni.html", "text": "Натоварен е трафикът по основните пътни артерии на територията на област Велико Търново в последния от поредицата почивни дни, предаде репортер на  Радио „Фокус“ – Велико Търново . Засилено е движението по пътя Варна – София, Велико Търново – Русе и през Прохода на Републиката. Условията за пътуване са добри. Пътните настилки са сухи. Времето е облачно. Температурата е 28 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата Шемшево, Буковец и Керека е по главен път I-4 – през с. Леденик. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път 502 – Обединение, и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Временната организация на движението там е в сила до 18.00 часа на 31 октомври. \r\nНадежда КРЪСТЕВА", "date": "2018.09.24", "title": "Велико Търново: Натоварен е трафикът по основните пътни артерии в областта в последния от поредицата почивни дни"}
{"url": "http://www.focus-news.net/news/2018/09/24/2570723/sport-frans-futbol-shte-vrachva-zlatna-topka-i-na-zhenite-oshte-ot-tazi-godina.html", "text": "Френското списание „Франс футбол“ е решило да започне да връчва „Златна топка“ освен на най-добрия футболист и на най-добрия състезател при жените и то още от тази година. Главният редактор на изданието Паскал Фере отбеляза, че женският футбол заслужава също толкова уважение, колкото и мъжкият.Церемонията по връчването на наградите ще се състои на 3 декември в Париж, а списанието обяви, че учредява и още една награда – за най-добър млад футболист (до 21 години), която ще се казва „Трофей Копа“, кръстена в чест на първият френски футболист спечелил наградата – Раймон Копа, който я получава през 1958 година. Първият футболист, получил „Златна топка“ е Стенли Матюс през 1956 година.", "date": "2018.09.24", "title": "Спорт: „Франс футбол“ ще връчва „Златна топка“ и на жените, още от тази година"}
{"url": "http://www.focus-news.net/news/2018/09/24/2570716/varna-8-katastrofi-sa-registrirani-v-grada-ot-nachaloto-na-denya.html", "text": "8 катастрофи са обслужени от екипите на „Пътна полиция“ във Варна от началото на деня. Това съобщиха за  Радио „Фокус” – Варна  от сектор „Пътна полиция” към ОДМВР - Варна. От полицията допълниха, че към момента няма данни за интензивен трафик в областта по основните направления от и към София, Добрич и Бургас, като полицейското присъствие е засилено. Предприети са мерки и при необходимост на входно-изходните точки на града трафикът ще бъде регулиран. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.09.24", "title": "Варна: 8 катастрофи са регистрирани в града от началото на деня"}
{"url": "http://www.focus-news.net/news/2018/09/24/2570718/gd-granichna-politsiya-trafikat-e-intenziven-na-gkpp-kulata-i-ilinden-na-vhod-za-leki-koli-i-na-kapitan-andreevo-dunav-most-vidin-i-oryahovo-na-izhod-za-tovarni-avtomobili.html", "text": "Трафикът е интензивен на ГКПП \"Кулата\" и ГКПП \"Илинден\" на българо-гръцката граница на вход за леки коли и на ГКПП \"Капитан Андреево\" на българо-турската, ГКПП \"Дунав мост-Видин\" и ГКПП \"Оряхово\" на българо-румънската - на изход за товарни автомобили, по данни към 18.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.09.24", "title": "ГД \"Гранична полиция\": Трафикът е интензивен на ГКПП \"Кулата\" и \"Илинден\" на вход за леки коли и на \"Капитан Андреево\", \"Дунав мост-Видин\" и \"Оряхово\" - на изход за товарни автомобили"}
{"url": "http://www.focus-news.net/news/2018/09/24/2570725/plovdiv-nad-200-fisha-nad-100-akta-i-nad-100-konstativni-protokola-sa-nalozhili-za-polovin-godina-inspektorite-ot-op-chistota-v-grada-za-zamarsyavane-na-okolnata-sreda.html", "text": "Над 200 фиша, над 100 акта и над 100 констативни протокола са наложили за половин година инспекторите от Общинско предприятие (ОП) „Чистота” в Пловдив по Наредбата за отпадъци и опазване на околната среда. Това съобщи за  Радио \"Фокус\"-Пловдив  директорът на предприятието Иван Стоянов. „Всеки ден се налагат по няколко глоби, като последният фрапиращ случай беше преди няколко дни, когато за един ден написахме 6 фиша за глоби до 50 лева за замърсяване на Главната улица с фасове”, каза Стоянов. По думите му глобите с фиш имат дисциплиниращ характер, те не се обжалват и процедурата за налагането ми е по-лесна. \r\nТези дни е била наложена и глоба с фиш по Наредбата за ограничаване популацията за безстопанствени кучета и котки. Глобена е била жена в ЖК Тракия, която е хранила котки пред блока си. Това трябва да се прави само ако имаш специално разрешение от общината за доброволен и на указани специални места за тази цел. \r\nТези дни ОП „Чистота” започва акция за налагане на глоби по пейките за сядане. Ще се провери и Гребната база, където около пейките често има купища от люспи от семки и фасове. \r\nЦветана ТОНЧЕВА", "date": "2018.09.24", "title": "Пловдив: Над 200 фиша, над 100 акта и над 100 констативни протокола са наложили за половин година инспекторите от ОП „Чистота” в града за замърсяване на околната среда"}
{"url": "http://www.focus-news.net/news/2018/09/24/2570717/burgas-intenziven-e-trafikat-v-oblastta.html", "text": "Интензивен е трафикът в област Бургас в края на деня. Това каза за  Радио „Фокус“ – Бургас  дежурният от Областно пътно управление - Бургас. Натоварено е движението по пътя Бургас – Сарафово, в района на кръстовищата с кръгово движение край Поморие, както и по пътя Бургас – Созопол в близост до Военноморска база - Бургас при село Атия. \r\nПо входно-изходните пътни артерии на областния център трафикът също е интензивен. В града движението е натоварено по централната улица „Янко Комитов“ в ж. к. „Славейков“, както и на кръстовището с кръгово движение на бул. „Стефан Стамболов“ в посока бул. „Транспортна“. Интензивен е трафикът и в района на кръгово кръстовище „Трапезица“. \r\nМария ГЕОРГИЕВА", "date": "2018.09.24", "title": "Бургас: Интензивен е трафикът в областта"}
{"url": "http://www.focus-news.net/news/2018/09/24/2570728/smolyan-na-1-oktomvri-izticha-srokat-za-podavane-na-korigirashti-deklaratsii.html", "text": "На 1 октомври изтича срокът за подаване на коригираща декларация от физическите и юридическите лица. Гражданите и фирмите имат възможност веднъж годишно сами да коригират дължимия данък, който са декларирали пред НАП с годишната данъчна декларация. Това съобщиха от офиса на  НАП  в Смолян. \r\nТова става с подаването на еднократна коригираща декларация след изтичане на срока за подаване на годишната данъчна декларация. Коригиращата декларация се подава до 30 септември на текущата година за промени, свързани с декларираните данъци от предходната година. Тъй като през тази година 30 септември е в неделя, срокът за подаване на формуляра е 1 октомври. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg .", "date": "2018.09.24", "title": "Смолян: На 1 октомври изтича срокът за подаване на коригиращи декларации"}
{"url": "http://www.focus-news.net/news/2018/09/24/2570722/biser-mihaylov-oblasten-upravitel-v-blagoevgrad-sa-podadeni-pet-signala-vsledstvie-na-silniya-vyatar.html", "text": "Пет сигнала са подадени вследствие на силния вятър. Това каза за  Радио „Фокус“- Пирин  Бисер Михайлов, областен управител на Благоевград.„Веднага е реагирано и сигналите се обработват от служители на Областна дирекция „Пожарна безопасност и защита на населението” – Благоевград. В съвсем кратък срок ще бъдат отстранени падналите клони дървета“, каза Михайлов. \r\nЛора КАЛЧЕВА", "date": "2018.09.24", "title": "Бисер Михайлов, областен управител: В Благоевград са подадени  пет сигнала вследствие на силния вятър"}
{"url": "http://www.focus-news.net/news/2018/09/24/2570727/ministar-predsedatelyat-boyko-borisov-balgariya-napalno-podkrepya-evropeyskata-i-evroatlanticheskata-perspektiva-na-gruziya.html", "text": "България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз. С тези думи българският министър-председател Бойко Борисов се обърна към премиера на Република Грузия Мамука Бахтадзе. Двамата проведоха двустранна среща в Ню Йорк, където водената от премиера Борисов българска делегация ще участва в 73-ата сесия на Общото събрание на Организацията на обединените нации, съобщиха от  правителствената информационна служба . \r\nВ контекста на декларираната подкрепа от страна на България за европейската и евроатлантическата перспектива на Грузия, премиерът Борисов отбеляза, че нашата страна оценява много високо и съвместната работа на Грузия с ЕС за гарантирането на сигурността в Черноморския регион. „Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия“, подчерта българският министър-председател. \r\nПред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ. „Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия (СЗВЗСТ) е нова рамка и възможност за развитие на експортния потенциал на двете страни“, посочи Бойко Борисов. \r\nВ рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. „Българските компании имат интерес и биха могли успешно да участват в изпълнението на отделни дейности по приоритетни за Грузия проекти“, обяви Борисов.  \r\nПо думите на премиера Бойко Борисов растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор „Транспорт“ в двустранното сътрудничество. „Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор „Персийски залив-Черно море” от Иран до България и Гърция, както и по развитието на Транскаспийския международен транспортен маршрут – през Варна и Бургас към Грузия, Азербайджан, Казахстан и Китай, или т. нар. „Нов път на коприната“.“, подчерта той. \r\nМинистър-председателят Бойко Борисов отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. „България има силен интерес от изграждането на Южния газов коридор“, категоричен бе Борисов.", "date": "2018.09.24", "title": "Министър-председателят Бойко Борисов:  България напълно подкрепя европейската  и евроатлантическата перспектива на Грузия"}
{"url": "http://www.focus-news.net/news/2018/09/24/2570730/reuters-italiya-prie-zakonodatelni-promeni-oryazvashti-pravata-na-nelegalnite-migranti.html", "text": "Италианското правителство в понеделник прие декрет, с който намали рязко броя на хората, които биха могли да получат убежище в страната и удвои времето, за което мигрантите могат да бъдат задържани, предава  Reuters . \r\nЗаконодателните промени, инициирани от министъра на вътрешните работи Матео Салвини бяха приети, след като преди това Италия затвори пристанищата си за корабите, които спасяват мигранти в Средиземно море, отбелязва британската агенция. \r\n„Това е крачка към една по-сигурна Италия“, написа вътрешният министър в „Туитър“. \r\n„Ройтерс“ отбелязва, че анти-имигрантските мерки на Салвини са били приети с одобрение от обществото и в резултат от тях, оглавяваната от него партия „Лигата“ вече се ползва с доверието на повече от 30% от избирателите, както сочат данните от последните анкети. \r\nПриетият декрет, обяснява британската агенция, цели да ограничи използването на законите за предоставяне на международна защита за бягащи от война и политическо председване, от които масово се възползват мигрантите през последните години. \r\nСпоред законодателните промени, ще бъде ограничено предоставянето на убежище на жертви на домашно насилие, трафик на хора, експлоатация и природни бедствия и то ще се дава само на хора, нуждаещи се от спешна медицинска помощ и на лица, извършващи „изключително ценни граждански дейности“, уточни Салвини. \r\n„Хуманитарната защита би трябвало да се дава внимателно и пестеливо“, посочи премиерът на Италия Джузепе Конте в интервю. „В Италия, имаше безразборно приемане (на мигранти) и правилата помогнаха за това“. \r\nСред другите промени, произтичащи от приетия декрет, е увеличаването до 180 от 90 дни времето, за което може да бъде задържан нелегален мигрант преди да бъде освободен, с което се дава повече време на държавата, за да може да завърши процедурата по депортацията, обяснява „Ройтерс“. \r\nОсвен това с новите правила се разширява спектъра на криминални прояви, които могат да предизвикат отнемане на даденото убежище, или да послужат като причина за непредсоставяне на такова. \r\nСпоред неназован източник от президентството на Италия,  държавният глава Серджо Матарела смята, че части от декрета може да са в конфликт с конституцията и това евентуално може да е причина президента да наложи вето. \r\nПревод и редакция:", "date": "2018.09.24", "title": "Reuters: Италия прие законодателни промени, орязващи правата на нелегалните мигранти"}
{"url": "http://www.focus-news.net/news/2018/09/24/2570726/blagoevgrad-padnala-e-chast-ot-staklenata-fasada-na-mol-largo-v-blagoevgrad-na-myasto-ima-pozharna-i-lineyka.html", "text": "Падна предната и част от страничната стъклена фасада на мол Largo в Благоевград, на място има пожарна и линейка, предаде репортер на  Радио „Фокус“ – Пирин . Нанесени са сериозни материални щети на прилежащи заведения. Заради бурния вятър в града, продължават да падат части от фасадата. Към момента няма данни за пострадали. \r\nЛора КАЛЧЕВА", "date": "2018.09.24", "title": "Благоевград: Паднала е част от стъклената фасада на мол Largo в Благоевград, на място има пожарна и линейка"}
{"url": "http://www.focus-news.net/news/2018/09/24/2570724/mvr-politseyski-ekipi-podpomagat-dvizhenieto-na-avtomobilniya-potok-v-posoka-sofiya.html", "text": "Полицейски екипи подпомагат движението на автомобилния поток в посока София. Това съобщиха от пресцентъра на  МВР . Максимален брой полицейски екипи са съсредоточени с цел подпомагане на движението на автомобилите по автомагистрала „Хемус” в посока София. Мерките са предприети след получена информация за образувана колона след тунел Витиня. От  полицията информират и за намалена видимост около Долни и Горни Богров, в следствие на възникналия силен вятър. Трафикът към столицата е изключително натоварен, затова от ГДНП отново призовават водачите да шофират с повишено внимание и скорост, съобразена с пътната обстановка.", "date": "2018.09.24", "title": "МВР: Полицейски екипи подпомагат движението на автомобилния поток в посока София"}
{"url": "http://www.focus-news.net/news/2018/09/24/2570731/ministar-nikolina-angelkova-uchastva-v-svetovniya-ikonomicheski-forum-v-nyu-york.html", "text": "Министърът на туризма Николина Ангелкова участва във второто издание на Световния икономически форум в Ню Йорк. Той се провежда в периода 24- 25 септември, основни акценти в тазгодишното му издание са възможности и фактори за влияние върху устойчивото развитие. Официални гости на събитието бяха проф. Клаус Шваб, основател и председател на Световния икономически форум и Бил Де Блазио, кмет на Ню Йорк. Министър Ангелкова е на събитието по лична покана на г-н Борге Бренде, президент на форума. Това съобщиха от пресцентъра на  Министерство на туризма .  \r\nЗа мен е чест и удоволствие да съм сред участниците в Световния икономически форум, където ще се дискутират възможностите за устойчиво развитие, именно това е и основната цел пред туризма у нас, посочи министър Ангелкова. И допълни, че секторът е водещ икономически фактор като допринася с около 13% при формирането на БВП на България.  \r\nВ рамките на форума ще бъдат представени резултатите от Българското председателство на Стратегията на ЕС за Дунавския регион, както и ролята на Министерството на туризма като съкоординатор по Приоритетна област 3 „Култура и туризъм“ на Дунавската стратегия.  \r\nСветовният икономически форум е основа за диалог за използване на най-съвременните научни, бизнес, технологични и дигитални иновации за реализиране на Глобалните цели за устойчиво развитие на ООН. Събитието събира представители на международни институции и правителства. На форума ще присъстват над 700 представители на бизнеса, неправителствения сектор и академичните среди. В него ще участват и представители на водещи компании и инвестиционни фондове в областта на туризма.", "date": "2018.09.24", "title": "Министър Николина Ангелкова участва в Световния икономически форум в Ню Йорк"}
{"url": "http://www.focus-news.net/news/2018/09/24/2570734/tsonko-manchev-treto-osnovno-uchilishte-gotse-delchev-petrich-1-mln-lv-byaha-vlozheni-v-remonta-na-uchilishteto.html", "text": "1 млн. лв. бяха вложени в ремонта на Трето основно училище „ Гоце Делчев“ в Петрич. Това каза за  Радио „Фокус“-Пирин  Цонко Манчев, директор на учебното заведение. „Най-общо казано всичко беше напълно обновено. Всъщност самият ремонт продължава в северната част на двора. Ремонтират се в момента физкултурният салон и приземните помещения, но това не създава неудобство и не пречи на учебния процес. Това е един проект на Община Петрич, защитен през 2014 година. За голямо съжаление този проект изчакваше доста време, но вече е факт. Беше направена пълна подмяна на покривната конструкция с подмяна на старите керемиди. Цялостно бяха подновени стаите и коридорите с винилова настилка, като в коридорите на височина около 2 метра и по стените има такава“, коментира той. Манчев допълни, че са били подменени и вратите, а във физкултурния салон също се очаква подмяна на настилката. По думите му двете спортни площадки в двора на училището ще бъдат подменени напълно, като едната ще бъде с каучукова настилка и мултифункционално игрище, а другата с асфалтова настилка и върху нея винилова. Директорът на училището каза още, че ремонтните дейности ще приключат в средата на месец ноември. \r\nНатали СТЕФАНОВА", "date": "2018.09.24", "title": "Цонко Манчев, Трето основно училище „Гоце Делчев“- Петрич: 1 млн. лв. бяха вложени в ремонта на училището"}
{"url": "http://www.focus-news.net/news/2018/09/24/2570738/kyustendil-pozhar-gori-v-zemlishteto-na-selo-mursalevo.html", "text": "Пожар гори в землището на село Мурсалево. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Горят сухи треви. Насочени са сили и средства за овладяване на огъня. \r\nВенцеслав ИЛЧЕВ", "date": "2018.09.24", "title": "Кюстендил: Пожар гори в землището на село Мурсалево"}
{"url": "http://www.focus-news.net/news/2018/09/24/2570721/afp-ayatolah-ali-hameney-zayavi-che-napadnalite-voenniya-parad-sa-finansirani-ot-sauditska-arabiya-i-oae.html", "text": "Върховният водач на Иран аятолах Али Хаменеи заяви в понеделник, че нападателите, които убиха 25 човека и раниха още най-малко 50 на военен парад в иранския град Ахваз, са финансирани от Саудитска Арабия и Обединените арабски емирства (ОАЕ), предавa  AFP . \r\n„На базата на данните, този подъл акт е извършен от същите тези хора, които американците спасяват всеки път, когато изпаднат в беда и които са финансирани от саудитите и ОАЕ“, заяви Хаменеи, според съобщението, публикувано на официалния му уебсайт.  \r\nПревод и редакция:", "date": "2018.09.24", "title": "AFP: Аятолах Али Хаменей заяви, че нападналите военния парад са „финансирани“ от Саудитска Арабия и ОАЕ"}
{"url": "http://www.focus-news.net/news/2018/09/24/2570733/tv-21-makedoniya-spored-anketa-za-predstoyashtiya-referendum-5025-shte-glasuvat-za-dogovora-s-gartsiya.html", "text": "Скопският телевизионен канал  „ТВ 21“  проведе анкета за нагласите преди предстоящия в неделя, 30 септември, референдум за името в Македония и според резултатите от проучването 50,25% от респондентите са заявили, че ще гласуват ЗА на допитването, докато 19,96% ще бойкотират, 18,45% са отбелязали, че няма да гласуват, а само 11,34% са изявили намерение да гласуват ПРОТИВ. \r\nПроучването на общественото мнение е проведено на уебсайта на телевизията в периода между 13 и 24 септември 2018 година и в него са взели участие 3136 души. \r\nВ анализа на резултатите от анкетата на медията се отбелязва, че резултатите са очаквани, с оглед на това, че никой не провежда кампания преди референдума, в която да призовава да се гласува „против“, докато най-активна е кампанията за гласуване в полза на споразумението за името, както и тази за бойкотиране на референдума.  \r\nПревод и редакция:", "date": "2018.09.24", "title": "„ТВ 21“ (Македония): Според анкета за предстоящия референдум, 50,25% ще гласуват ЗА договора с Гърция"}
{"url": "http://www.focus-news.net/news/2018/09/24/2570740/robertino-kirov-kmet-na-mursalevo-nyama-opasnost-za-naselenieto-i-kashtite-pri-pozhara-v-zemlishteto-na-seloto.html", "text": "Няма опасност за населението и къщите при пожара в землището на село Мурсалево. Това съобщи за  Радио „Фокус” – Кюстендил  Робертино Киров, кмет на населеното място. По думите му пожарът е над селото, горят само сухи треви, но заради вятъра гасенето на пожара е по-трудно. На място са противопожарни екипи, както и доброволци. Осигурена е и специализирана техника. \r\nВенцеслав ИЛЧЕВ", "date": "2018.09.24", "title": "Робертино Киров, кмет на Мурсалево:  Няма опасност за населението и къщите при пожара в землището на селото"}
{"url": "http://www.focus-news.net/news/2018/09/24/2570741/predsedatelyat-na-narodnoto-sabranie-tsveta-karayancheva-shte-otkrie-akademichnata-godina-v-tehnicheskiya-universitet-v-sofiya-na-25-septemvri.html", "text": "Председателят на Народното събрание Цвета Караянчева ще открие на 25 септември 2018 г., от 10.00 часа академичната година в Техническия университет в София. Това съобщиха от пресцентъра на  Народното събрание . \r\nТя ще поздрави преподавателите и студентите на церемонията по откриването.", "date": "2018.09.24", "title": "Председателят на Народното събрание Цвета Караянчева ще открие академичната година в Техническия университет в София на 25 септември"}
{"url": "http://www.focus-news.net/news/2018/09/24/2570729/chez-8000-abonati-na-druzhestvoto-na-teritoriyata-na-zapadna-balgariya-sa-bez-tok-vsledstvie-na-silniya-vyatar.html", "text": "8000 абонати на дружеството на територията на Западна България са без ток вследствие на силния вятър. Това съобщиха за  Агенция „Фокус“   от пресцентъра на  ЧЕЗ . В област Монтана са засегнати 1 500 домакинства, Видин 1000, Перник 1300, област София – 3000, Кюстендил 1000. Екипи на ЧЕЗ работят до отстраняване на авариите. Прекъсванията продължават около 30 минути. Цифрата на засегнатите домакинства се изменя постоянно.  \r\nДаяна ДЮЛГЕРОВА", "date": "2018.09.24", "title": "ЧЕЗ: 8000 абонати на дружеството на територията на Западна България са без ток вследствие на силния вятър"}
{"url": "http://www.focus-news.net/news/2018/09/24/2570732/blagoevgrad-prodalzhavat-da-padat-chasti-ot-fasadata-na-targovskiya-tsentar-v-grada.html", "text": "Продължават да падат части от фасадата на търговския център в града, предаде репортер на  Радио \"Фокус\"-Пирин . Целият район около обекта е отцепен. По време на инцидента търговският център е работил, като посетителите на близкото кафе, върху което се е стоварила част от конструкцията, са били евакуирани. Малко преди това очевидци съобщиха, че се е чул силен шум и е започнало да мирише на изгоряло. Персоналът е реагирал и е предприел евакуация. Служителите на пожарната в момента разчистват, няма данни за пострадали. \r\nЛора КАЛЧЕВА", "date": "2018.09.24", "title": "Благоевград: Продължават да падат части от фасадата на търговския център в града"}
{"url": "http://www.focus-news.net/news/2018/09/24/2570743/ministar-predsedatelyat-boyko-borisov-egipet-e-nay-znachitelniyat-targovsko-ikonomicheski-partnyor-na-balgariya-sred-darzhavite-ot-blizkiya-iztok-i-afrika.html", "text": "Египет е най-значителният търговско-икономически партньор на България сред държавите от Близкия изток и Африка, като нивата на този търговски стокообмен продължават да се развиват възходящо. Това заяви българският министър-председател Бойко Борисов по време на срещата си с президента на Република Египет Абдел Фатах Ас Сиси, съобщиха от  правителствената информационна служба . Разговорът между двамата се състоя в Ню Йорк, където водената от премиера Борисов българска делегация предстои да вземе участие в 73-ата сесия на Общото събрание на Организацията на обединените нации. \r\nВ рамките на срещата министър-председателят Борисов декларира интереса на България за сътрудничество с Египет в областта на енергетиката. „Разглеждаме Египет като потенциален доставчик на природен газ и имаме интерес да се включим в газовия проект между Египет, Гърция и Кипър“, съобщи Борисов. Той подчерта, че освен в енергетиката, България е готова да развива пълноценни и взаимно изгодни отношения с Египет във всички останали области от взаимен интерес – икономика, земеделие, сигурност, туризъм, култура, образование и други. \r\n„България разглежда Египет като държава с ключова роля за постигането на стабилност в региона на Близкия изток и Африка“, заяви Бойко Борисов пред президента на Египет, като подчерта готовността на България за активно сътрудничество с Египет в борбата с тероризма, трансграничната престъпност и радикализацията на всички нива. „Борбата срещу тези явления е обща кауза за нашите две страни. Ето защо е необходимо задълбочаване на търговските връзки във военната и военнотехническата област“, посочи българският премиер. \r\nМинистър-председателят Борисов увери египетския президент Абдел Фатах Ас Сиси, че българско правителство се стреми да поддържа интензивен политически диалог на всички нива с традиционните ни партньори в Близкия изток и Северна Африка. Като доказателство за тези свои думи българският премиер изтъкна редицата визити на най-високо равнище със Саудитска Арабия, Кувейт, Катар, ОАЕ, Израел, Алжир, Судан и Мароко.", "date": "2018.09.24", "title": "Министър-председателят Бойко Борисов: Египет е най-значителният търговско-икономически партньор на България сред държавите от Близкия изток и Африка"}
{"url": "http://www.focus-news.net/news/2018/09/24/2570744/sport-zvezdata-na-sloveniya-yan-oblak-propuska-i-vtoriya-mach-s-balgariya.html", "text": "Вратарят на националния отбор на Словения и Атлетико (Мадрид) Ян Облак ще пропусне мачовете за представителния тим на страната си до края на годината. Стражът е получил почивка, за да не се рискува физическото му състояние. Звездата на словенците не игра при загубата с 1:2 от България в Любляна, а сега стана ясно, че ще пропусне и ответния двубой в София на 19 ноември. Споразумението е постигнато между футболната федерация на балканската страна и ръководството на Атлетико.", "date": "2018.09.24", "title": "Спорт: Звездата на Словения Ян Облак пропуска и втория мач с България"}
{"url": "http://www.focus-news.net/news/2018/09/24/2570745/nimh-utre-oblachnostta-shte-e-promenliva-po-znachitelna-nad-iztochna-balgariya-maksimalnite-temperaturi-shte-sa-mezhdu-15-i-20.html", "text": "Утре облачността ще е променлива, по-значителна над Източна България, където ще има краткотрайни валежи и гръмотевици. През нощта над страната ще духа силен северозападен вятър. Облачността ще е променлива, по-значителна над Източна България, където ще има краткотрайни валежи и гръмотевици. Сутрешните температури, в по-голямата част от страната, ще бъдат между 7° и 12°, по морския бряг малко по-високи, в София около 6°. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Боряна Маркова. Утре вятърът ще отслабне, но ще остане умерен от северозапад. В сутрешните часове на места в източните райони от страната все още ще превалява, но валежите бързо ще спрат, а облачността над цялата страна ще намалее до слънчево. Максимални температури предимно между 15° и 20°, в София около 15°. \r\nНад Черноморието преди обяд облачността ще е значителна и на места все още ще има превалявания. Ще духа умерен север-северозападен вятър. Максималните температури на въздуха ще бъдат 18°-20°. Температурата на морската вода е 24°. Вълнението на морето ще бъде 2-4 бала. \r\nВ планините ще духа силен северозападен вятър. Ще бъде предимно слънчево с повече облаци преди обяд. През деня температура ще се понижава и след обяд ще бъдат: на 1200 метра около 5°, на 2000 метра минус 1 - 2°. \r\nВ сряда ще духа слаб до умерен североизточен вятър и дневните температури ще се понижат с още градус-два, сутрешните също ще са по-ниски, в повечето места - между 4° и 9°. По-значителни увеличения на облачността ще има в следобедните часове. През нощта срещу четвъртък вятърът ще отслабне, в отделни райони в Западна България ще стихне и сутринта ще има условия за слаби слани. В  четвъртък ще има повече слънчеви часове, ще започне и повишение на температурите. В петък ще има променлива облачност. Вятърът ще се ориентира отначало от изток-югоизток и затоплянето ще продължи. Атмосферното налягане ще бъде по-високо от средното за септември и през деня ще продължи да се повишава.", "date": "2018.09.24", "title": "НИМХ: Утре облачността ще е променлива, по-значителна над Източна България, максималните температури ще са между 15° и 20°"}
{"url": "http://www.focus-news.net/news/2018/09/24/2570747/georgi-tronkov-kmet-na-obshtina-valchi-dol-predstoi-podnovyavane-na-signalizatsiyata-po-obshtinska-patna-mrezha-vav-valchi-dol-brestak-cherventsi-i-mihalich.html", "text": "Предстои подновяване на сигнализацията по общинска пътна мрежа във Вълчи дол и селата Брестак, Червенци и Михалич. Това каза за  Радио „Фокус“ – Варна  кметът на Община Вълчи дол Георги Тронков. Той отбеляза, че вече има поставени пътни знаци за път с предимство в село Брестак, а в село Калоян са изпълнени нови пешеходни пътеки. „В общинския бюджет за 2018 г. са предвидени два обекта за подобряване на общинската пътната мрежа на територия на Община Вълчи дол“, заяви кметът. Единият обект е свързан с текущ ремонт на улицата пред кметството в село Оборище на стойност 20 000 лева с ДДС. Участъкът е с дължина 115 м, като е предвидено и полагане на плътен асфалтобетон за износващ пласт. Вторият обект, който ще бъде подобрен, е улицата пред бл. 13 и бл. 19 във вълчи дол на стойност 53 000 лева \r\nс ДДС. Участъкът е с дължина 110 м, включително полагане на плътен асфалтобетон за износващ пласт. \r\nМарияна ВАЛЕНТИНОВА", "date": "2018.09.24", "title": "Георги Тронков, кмет на Община Вълчи дол: Предстои подновяване на сигнализацията по общинска пътна мрежа във Вълчи дол, Брестак, Червенци и Михалич"}
{"url": "http://www.focus-news.net/news/2018/09/24/2570735/oblastniyat-upravitel-na-blagoevgrad-biser-mihaylov-nyama-postradali-pri-padaneto-na-fasadata-na-mol-largo.html", "text": "Няма пострадали при падането на фасадата на мол Largo. Това съобщи пред журналисти областният управител на Благоевград Бисер Михайлов, предаде репортер на  Радио „Фокус“ – Пирин . Михайлов уточни, че служители на пожарна и полиция са обходили целия периметър на падналата конструкция и не са открити пострадали хора. Електрозахранването на сградата е спряно. Всеки момент се очакват допълнителни сили на полицията да пристигнат на място. Ограниченият периметър около търговския център ще бъде разширен. На място са зам.-кмета по строителството Емилия Тунева, очаква се да пристигнат директора на Регионалната служа по пожарна безопасност и защита на населението Георги Пърмаков и собственика на обекта. Най-вероятно части от сградата ще продължат да падат заради силния вятър. \r\nЛора КАЛЧЕВА", "date": "2018.09.24", "title": "Областният управител на Благоевград Бисер Михайлов: Няма пострадали при падането на фасадата на мол Largo"}
{"url": "http://www.focus-news.net/news/2018/09/24/2570737/rosen-belchev-oblasten-upravitel-na-montana-podadeni-sa-desetki-signali-za-padnali-darveta-i-kloni.html", "text": "Част от домакинствата в Монтана и Лом са без електрическо захранване вследствие на силния вятър. Това съобщи за  Агенция „Фокус“   областният управител на Монтана Росен Белчев. „В град Монтана има скъсани единични електропроводи, в момента екипи отстраняват повредите. В рамките на един час очакваме да бъдат поправени“, посочи той.  По думите му промишлената зона ще бъде възстановена до два часа. „Доста сигнали и обаждания има за паднали дървета и счупени клони“, каза още Белчев.   \r\nДаяна ДЮЛГЕРОВА", "date": "2018.09.24", "title": "Росен Белчев, областен управител на Монтана: Подадени са десетки сигнали за паднали дървета и клони"}
{"url": "http://www.focus-news.net/news/2018/09/24/2570748/silistra-ozhanati-sa-75-ot-ploshtite-s-maslodaen-slanchogled-v-oblastta.html", "text": "Ожънати са 75% от площите с маслодаен слънчоглед в област Силистра. Това съобщиха за  Радио „Фокус“- Шумен  от Областната дирекция „Земеделие“. Реколтирани са 279 000 дка. Получената до момента продукция е 73 540 тона, при среден добив от 264 кг/дка. Ожънати са и 40% от площите с царевица в региона. Зърното, получено от прибраните 113 000 дка, е 71 260 тона, при среден добив от 631 кг/дка. Площите с царевица в областта са 285 715 дка. Продължава гроздоберът в област Силистра. Стопаните са прибрали 1 707 тона грозде от десертните сортове. Обрани са 3 272 дка от общо плододаващи 3 592 дка. Средният добив от десертното грозде е 522 кг/дка. 573 кг/дка е средният добив засега от винените сортове. Обрани са 6 535 дка от общо 14 989 дка. Полученото грозде е 3 747 дка. Продължава подготовката за есенниците. До момента стопаните в региона са засели 24 000 дка със зимна маслодайна рапица. Предсеитбено са обработени 130 000 дка, а дълбока оран е извършена на 140 000 дка. \r\nИвелина ИВАНОВА", "date": "2018.09.24", "title": "Силистра: Ожънати са 75% от площите с маслодаен слънчоглед в областта"}
{"url": "http://www.focus-news.net/news/2018/09/24/2570749/mevlyut-chavushoglu-pred-obshtoto-sabranie-na-oon-sredizemno-more-se-prevrashta-v-grobishte-na-otchayani-migranti.html", "text": "Средиземно море се превръща в гробище на отчаяните хора, заяви министърът на външните работи на Турция Мевлют Чавушоглу в понеделник, цитиран от  „Анадолската агенция“ . \r\n„Позволете ми да насоча вниманието ви към ужасната реалност. Средиземно море, люлката на вековни цивилазации, се превръща в гробище на отчаяни хора“, заяви Чавупоглу по време на речта си пред Общото събрание на ООН, чиято основна тема е миграцията. \r\nВъншният министър на Турция посочи, че по света има около 260 милиона мигранти, повече от 68 милиона души, които са загубили домовете си и отгоре на това има 25 милиона бежанци. \r\n„Тези числа се повишават постоянно заради причини, като глад, недостиг, тероризъм и политически нестабилности. Предвид това, нито едно правителство няма право да игнорира този проблем“, отбеляза Чавушоглу. „Мъртвите деца, лежащи по бреговете са срам за целия свят и хуманността“. \r\nПървият дипломат на Анкара се оплака, че, „за съжаление, голямата тежест на хуманитарните последствия от сирийската криза беше оставена на раменете на Турция. Не се изпълняват задълженията. Нашите призиви за споделяне на тежестта и отговорността не бяха чути“. \r\n„Независимо от това, ние ще продължим да следваме хуманитарния си подход“, увери Чавушоглу и даде като пример идлибската криза. \r\nМинистърът посочи, че тристранната среща на върха между Турция, Русия и Иран е предотвратила голяма хуманитарна трагедия. \r\n„Ние показахме, че, докато продължаваме борбата срещу тероризма със същата настойчивост, можем и да защитаваме мирните граждани в жилищните райони. Благодарение на тези усилия, ние съществено намалихме новия мигрантски поток към Турция и европейските страни от Сирия“, добави той. \r\nПревод и редакция:", "date": "2018.09.24", "title": "Мевлют Чавушоглу пред Общото събрание на ООН: Средиземно море се превръща в гробище на отчаяни мигранти"}
{"url": "http://www.focus-news.net/news/2018/09/24/2570750/blagoevgrad-obshto-550-uchenitsi-se-obuchavat-v-treto-osnovno-uchilishte-gotse-delchev-v-petrich.html", "text": "Общо 550 ученици се обучават в Трето основно училище „Гоце Делчев“ в Петрич. Това каза за  Радио „Фокус“-Пирин  Цонко Манчев, директор на учебното заведение. По думите му тази година прага на училището са прекрачили 68 първокласници в 3 паралелки, като отделно има и 35 деца в подготвителна група. Манчев допълни, че учителският колектив се състои от 50 учители и 12 души административен и помощен персонал. „Абсолютно навсякъде има нещо пипнато, променено и ремонтирано, включително и неща, които не бяха включени в проекта. За собствена сметка направихме подмяна на тръбите на парната инсталация, подмяна от части на електрическата инсталация в училището, така че се надявам през следващите няколко години да не изразходваме средства за ремонти. Това вече зависи от опазването на материалната база от самите ученици“, каза още директорът.  \r\nНатали СТЕФАНОВА", "date": "2018.09.24", "title": "Благоевград: Общо 550 ученици се обучават в Трето основно училище „Гоце Делчев“ в Петрич"}
{"url": "http://www.focus-news.net/news/2018/09/24/2570752/predstoyashti-mezhdunarodni-sabitiya-za-25-septemvri-agentsiya-fokus.html", "text": "Провежда се 73-ото Общо събрание на ООН в Ню Йорк, а  сред тези, които ще се изкажат във вторник са президентите на САЩ и Иран Доналд Тръмп и Хасан Роухани \r\n*** Германският канцлер Ангела Меркел и президентът на Световната търговска организация (СТО) Роберто Азеведо ще произнесат речи на среща с германските автомобилни производители \r\n*** Влиза в сила Международния протокол за борба с контрабандната търговия с тютюневи продукти \r\n*** Пресконференция на бившия каталунски лидер Карлес Пучдемон относно предстоящо издаване на негова книга \r\n***", "date": "2018.09.24", "title": "Предстоящи международни събития за 25 септември ( Агенция „Фокус“ )"}
{"url": "http://www.focus-news.net/news/2018/09/24/2570736/dzhon-boltan-prodalzhavame-sas-sanktsiite-ne-iskame-da-svalyame-rezhima-a-ochakvame-promyana-na-povedenieto-na-teheran.html", "text": "Съветникът по национална сигурност на Белия Дом Джон Болтън заяви в понеделник, че САЩ ще продължат да упражняват „максимален натиск“ над Иран, но подчерта, че Вашингтон не цели да свали режима в Техеран, предава  AFP . \r\n„Както съм казвал по-рано, администрацията не цели смяна на режима в Иран“, заяви Болтън пред журналистите. \r\n„Наложихме много строги санкции на Иран, а идват и още и ние очакваме от Иран генерална промяна в неговото поведение“, обясни съветникът на американския президент Доналд Тръмп. \r\n„И докато това се случи, ние ще продължим да упражняваме това, което президентът нарича максимален натиск“, подчерта той \r\nКато частен гражданин, припомня „Франс прес“, Болтън се е изказвал за оказване на помощ на въоръжената опозиция в Иран, а наскоро и бившият кмет на Ню Йорк Руди Джулиани, който понастоящем е личен адвокат на президента, се изказа в същия дух. \r\nПревод и редакция:", "date": "2018.09.24", "title": "Джон Болтън: Продължаваме със санкциите, не искаме да сваляме режима, а очакваме промяна на поведението на Техеран"}
{"url": "http://www.focus-news.net/news/2018/09/24/2570751/sport-okonchatelno-e-yasno-nyama-da-ima-mach-mezhdu-levski-i-milan.html", "text": "Окончателно стана ясно, че няма да има приятелски мач между Левски и Милан, съобщиха от пресслужбата на столичния клуб. Първоначално за 75-годишнината от рождението на синята легенда Георги Аспарухов – Гунди трябваше да дойде аржентинския гранд Бока Хуниорс, който се отказа, а след това от „Герена“ обявиха, че през август в София ще дойде Милан, но италианците отказа мача и казаха, че ще дойдат на друга дата. Според официалното съобщение, организаторът на мача не е успял да предложи приемлива нова дата и сега ще трябва да възстанови сумите на всички, които са си купили билети.", "date": "2018.09.24", "title": "Спорт: Окончателно е ясно: няма да има мач между Левски и Милан"}
{"url": "http://www.focus-news.net/news/2018/09/24/2570739/blagoevgrad-prez-utreshniya-den-shte-zapochne-razchistvaneto-na-padnalata-fasada-na-mol-largo.html", "text": "През утрешния ден ще започне разчистването на падналата фасада на мол Largo, когато се очаква метеорологичните условия да се подобрят, предаде репортер на  Радио „Фокус“ – Пирин .Районът около сградата е обезопасен и не се допускат преминаващи.  Дежурен полицейски екип ще остане на място през нощта.  \r\nЛора КАЛЧЕВА", "date": "2018.09.24", "title": "Благоевград: През утрешния ден ще започне разчистването на падналата фасада на мол Largo"}
{"url": "http://www.focus-news.net/news/2018/09/24/2570746/beliyat-dom-amerikanskite-voyski-shte-stoyat-v-siriya-dokato-iranskata-armiya-se-namira-izvan-predelite-na-iran.html", "text": "Американските въоръжени сили ще останат в Сирия, „докато иранската войска се намира извън пределите на Иран“, заяви в понеделник съветника на американския президент по национална сигурност Джон Болтън, предава  ТАСС . \r\nВ съответствие с данните, огласени от правителството на САЩ, в Сирия понастоящем има две хиляди американски военнослужещи, основно специални части. Те са разположени главно в източната част на страната и взаимодействат с въоръжените формирования на местните кюрди. Вашингтон нееднократно е настоявал за извеждане на иранските военни и милиции от Сирия, отбелязва ТАСС. \r\nОсвен това, през последните месеци американската администрация дава противоречиви сигнали относно сроковете на военното си присъствие в Сирия. Президентът Доналд Тръмп първо твърдеше, че САЩ не се стремят да запазят неопределено дълго въоръжените си сили в Сирия. Но, в началото на септември, вестник The Washington Post, позовавайки се на неназован източник от Държавния департамент, съобщи, че американският президент се е съгласил на нова стратегия, която предвижда безсрочно запазване на военното присъствие на САЩ на територията на Сирия. \r\nПревод и редакция:", "date": "2018.09.24", "title": "Белият Дом: Американските войски ще стоят в Сирия, докато иранската армия се намира извън пределите на Иран"}
{"url": "http://www.focus-news.net/news/2018/09/24/2570771/plovdiv-pozhar-e-goryal-v-rayona-zhp-liniyata-mezhdu-karlovo-i-banya.html", "text": "Пожар е горял в района ЖП линията между Карлово и Баня, близо до село Дъбене, предава  БНР . Пламнали сухи треви и храсти от двете страни на линията. Със забавено разписание, заради пожара, е бил един влак, движещ се по направлението Карлово - Пловдив. Той е изчакал на гара Карлово. В района на инцидента ще остане дежурен екип, тъй като има силен вятър и може да се стигне до възобновяване на огъня.", "date": "2018.09.24", "title": "Пловдив: Пожар е горял в района ЖП линията между Карлово и Баня"}
{"url": "http://www.focus-news.net/news/2018/09/24/2570773/the-washington-post-direktorat-na-tsru-obyavi-che-sluzhbata-vrashta-fokusa-si-varhu-darzhavite-sapernitsi.html", "text": "Централната разузнавателна агенция на САЩ (ЦРУ) отново се посвещава на мисии, като тези, които са изградили облика на службата през 70-годишното й съществуване, а именно – ще прехвърли фокуса си върху държавите съперници, които предизвикват или заплашват Америка, заяви директорът на ЦРУ Джина Хаспел в понеделник, цитирана от  вестник The Washington Post . \r\nВ първите си коментари пред медиите, след като бе назначена официално през май, Хаспел изложи своя план, според който агенцията ще се върне към работата, която е била в основата на разузнавателните мисии преди атаките от 11 септември 2001 година, които, по нейните думи, са превърнали ЦРУ в паравоенна организация, която осъществява смъртоносни операции срещу терористи по целия свят. \r\nИзданието отбелязва, че коментарите на Хаспел представляват публично утвърждаване на трансформацията, която е в ход през последните няколко години,  откакто ЦРУ се опитва да се премести своя фокус от тероризма. \r\nКонтратероризмът не само е погълнал голяма част от вниманието на агенцията през последните 17 години, но и я е вкарал в скандали за затвори, мъчения и други. Именно тази тема бе в основата на критиките към Хаспел по време на процеса на утвърждаването й като директор на службата от сенаторите и медиите, които се бяха съсредоточили върху ролята и в мъченията и бруталното отношение към затворниците. \r\nРазузнавачите и анализаторите на ЦРУ ще „инвестират силно в действия , свързани с най-тежките проблеми“, заяви директорът на службата. Тя не посочи конкретни държави, но, както пише The Washington Post, агенцията вече е изградила нови центрове за събиране на информация срещу Иран и Северна Корея и обучава персонала си за справяне с големите сили, като Русия и Китай, са казали пред изданието неназовани източници от службите. \r\n„Нашите усилия да преодолеем тези сериозни пропуски в разузнаването бяха препятствани през годините от закономерното съсредоточаване на разузнавателната общност върху контратероризма на фона на 9 септември 2011 година“, отбеляза Хаспел. „Групировките, като т.нар. „Ислямска държава“ и „Ал Кайда“ твърдо остават в нашето полезрение, но ние ще насочим нашето внимание основно върху държавите – съперници“. \r\nДиректорът на ЦРУ се изказа в понеделник в университета, където е завършила – в Луисвил. Тя не е пожелала да отговори на въпроси от публиката, или да говори с репортерите, отбелязва вестникът. \r\nХаспел хвърли малко светлина върху преговорите със Северна Корея за прекратяване на ядрените й разработки, предизвикателство, в което тя има сериозно участие заедно с държавния секретар Майк Помпео, когото тя наследи на директорския пост в ЦРУ. \r\nНо тя предвиди, че никак няма да е лесно Северна Корея да бъде убедена да се откаже от оръжията си. \r\n„Севернокорейците гледат на тях, като на гаранция и не мисля, че ще се откажат от тях лесно“, заяви Хаспел. \r\n Що се отнася до Китай, директорът на ЦРУ подчерта, че службата следи внимателно опитите на Пекин да разшири влиянието си в развиващите се държави в Латинска Америка, Африка и Южна Азия, включително чрез предлагането на заеми за бедните държави, които те не мофат да върнат. \r\nПо нейните думи, Китай иска „да се превърне в доминираща сила“ в Азиатскотихоокеанския регион и работи за „намаляване на влиянието на САЩ“. \r\nПо въпроса за Иран, Хаспел заяви, че режимът и неговите проксита са „най-дестабилизиращия“ фактор в региона и това заключение съвпада с мнението на директорите на ЦРУ по време на предишните американски администрации. Предшественика на настоящия ръководител на службата Майк Помпео е създал нов център за мисии, оглавяван от опитни офицери, които са подсилили разузнавателните операции срещу Иран. \r\nОсвен това, директорът на ЦРУ похвали иранския народ и заяви, че неговото правителство изразходва огромни средства, за да подкрепя сирийския режим и бунтовниците в Йемен, докато собствената икономика на Иран е в критично състояние. \r\nПревод и редакция:", "date": "2018.09.24", "title": "The Washington Post: Директорът на ЦРУ обяви, че службата връща фокуса си върху държавите-съперници"}
{"url": "http://www.focus-news.net/news/2018/09/24/2570770/sport-silvio-berluskoni-kupuva-otbora-montsa.html", "text": "Бившият президент на Милан Силвио Берлускони и неговият помощник в отбора Адриано Галиани ще завършат сделката по придобиването на италианския отбор Монца в петък. Най-успешният футболен президент се връща в спорта чрез закупуването на третодивизионния отбор по-малко от две години, след като напусна миланския гранд. Италианските медии съобщиха, че придобиването на 95% от акциите на отброра ще стане именно в петък. Очаква се по повода да има пресконференция, на която ще присъстват Берлускони и Галиани.", "date": "2018.09.24", "title": "Спорт: Силвио Берлускони купува отбора Монца"}
{"url": "http://www.focus-news.net/news/2018/09/24/2570753/premierat-boyko-borisov-po-vreme-na-balgarskoto-predsedatelstvo-na-saveta-na-es-startiraha-pregovori-za-novo-sporazumenie-za-partnyorstvo-sas-79-darzhavi-ot-afrika-karibite-i-tihookeanskiya-baseyn.html", "text": "Постигането на универсалните по характер, но тясно взаимосвързани Цели за устойчиво развитие, заложени в План 2030, са ключът към посрещането на съвременните глобални предизвикателства. Това заяви министър-председателят Бойко Борисов в изказването си по време на Срещата на върха за мира „Нелсън Мандела“ в рамките на Общото събрание на ООН в Ню Йорк. Това съобщиха от  правителствената информационна служба . Форумът е посветен на 100-годишнината от рождението на Нелсън Мандела. \r\nПред участниците в срещата Бойко Борисов заяви, че Българското председателство на Съвета на ЕС през първата половина на настоящата година положи значителни усилия за постигане на напредък и консенсус между държавите-членки по основните направления в тази област. „Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства – от борбата с бедността и неравенството до насърчаването на мира, сигурността и устойчивия растеж за всички“, подчерта Борисов. \r\nПо време на изказването си българският министър-председател призова за премахване на насилието заради полова, религиозна и етническа принадлежност в Африка и в целия свят. Борисов се обяви и за овластяването на жените и на младите хора, които са бъдещето на света.  \r\nМинистър-председателят Бойко Борисов изрази и искрената съпричастност на българския народ към идеалите на Нелсън Мандела за свобода, равноправие и справедливост в отношенията между хората навсякъде по света. „Нелсън Мандела остана завинаги в човешката история като ярък символ на стремежа на африканските народи, както и на всички народи по света, към свобода, мир, развитие и благоденствие. Неговото дело предизвика поредицата събития и промени, довели до утвърждаването на ново мислене и отношения в международен план, чиято основа е защитата на правата на човека, заедно с осигуряване на социална справедливост, развитие и насърчаване на помирението“, подчерта Борисов.", "date": "2018.09.24", "title": "Премиерът Бойко Борисов: По време на българското председателство на Съвета на ЕС стартираха преговори за ново споразумение за партньорство със 79 държави от Африка, Карибите и Тихоокеанския басейн"}
{"url": "http://www.focus-news.net/news/2018/09/24/2570772/pazardzhik-uchenitsi-ot-rakitovo-organiziraha-initsiativi-posveteni-na-bezopasnostta-na-dvizhenieto.html", "text": "Местната комисия за борба срещу противообществените прояви на малолетните и непълнолетните при Община Ракитово организира поредица от инициативи по повод „Европейската седмица на мобилността”, съобщиха за  Радио „Фокус“ – Пазарджик  от Комисията. В Европейския ден без загинали на пътя съвместно със служителите от Полицейския участък в града беше организирана беседа на тема „Безопасност на движението“. В мероприятието се включиха деца от 5-ти до 7-ми клас при Средно училище „Св. Климент Охридски“ и Възпитателното училище-интернат „Ангел Узунов“. Проведоха се и много игри на открито със състезателен характер пред сградата на Общината в Ракитово. Учениците демонстрираха знанията си за безопасно движение на пътя.", "date": "2018.09.24", "title": "Пазарджик: Ученици от Ракитово организираха инициативи, посветени на безопасността на движението"}
{"url": "http://www.focus-news.net/news/2018/09/24/2570774/sliven-ogan-bushuva-v-rayona-na-tets-v-grada.html", "text": "Огън бушува в района на ТЕЦ - Сливен, предаде репортер на  Радио \"Фокус\" - Сливен . Според говорителя на на ОД на МВР-Сливен Първолета Мандинска в района на топлоцентралата са се запалили бали със слама. На мястото на пожара са екипи на  пожарната. Огънят се разгаря заради  заради силния вятър, който духа  в града. \r\nДнес сливенските пожарникари са се отзовали на осем сигнала за пожари,  предимно сухи треви и стърнища. Няма постъпили сигнали заради поражения от  силния вятър.  \r\nЛюдмила ЙОРГОВА", "date": "2018.09.24", "title": "Сливен: Огън бушува в района на ТЕЦ в града"}
{"url": "http://www.focus-news.net/news/2018/09/24/2570742/the-times-of-israel-sasht-preduprediha-rusiya-che-razpolaganeto-na-s-300-v-siriya-shte-e-golyama-greshka.html", "text": "Съветникът по национална сигурност на Белия Дом Джон Болтън заяви в понеделник, че обявеното от Русия разполагане на системи за противовъздушна отбрана С-300 в Сирия е „голяма грешка“ и ще представлява „сериозна ескалация“ на и без това високото напрежение в региона и призова Москва да преосмисли решението си, пише  електронното издание The Times of Israel . \r\nКоментарите на Болтън бяха направени във връзка с обявлението на Русия, че ще даде на сирийското правителство още системи за ПВО С-300 след инцидента от миналата седмица, когато бе свален руски самолет, отбелязва изданието и посочва, че разузнавателният Ил-20 е бил свален от сирийските средства за ПВО, които са стреляли в отговор на израелски въздушен удар. \r\nВ понеделник от Кремъл обявиха, че руският президент Владимир Путин е информирал премиера на Израел Бенямин Нетаняху за решението си да предостави на Сирия зенитните системи още в неделя. Говорителят на руския държавен глава Дмитрий Песков подчерта още, че Москва не е съгласна с версията за събитията около сваления самолет на Тел Авив. \r\n„Информацията, предоставена от израелските военни... противоречи на заключенията на Министерството на отбраната на Русия“, заяви прессекретарят на Кремъл, като добави, че действията на израелските пилоти са довели до попадането на руския самолет на мушката на сирийските средства за ПВО. \r\nНещо повече, Песков обвини израелските пилоти, че са „действали преднамерено“ и предупреди, че инцидента може да повлияе негативно на отношенията между двете страни. \r\n„Съгласно информацията на нашите военни експерти, причината (за свалянето) са преднамерените действия на израелските пилоти, което не може да не навреди на нашите отношения“, обясни говорителят на Кремъл. \r\nПревод и редакция:", "date": "2018.09.24", "title": "The Times of Israel: САЩ предупредиха Русия, че разполагането на С-300 в Сирия ще е „голяма грешка“"}
{"url": "http://www.focus-news.net/news/2018/09/24/2570777/aleksandar-vuchich-shte-iznesa-dokazatelstva-za-brutalna-namesa-na-zapadnite-strani-v-izborite-v-republika-srabska.html", "text": "Президентът на Сърбия Александър Вучич заяви, че някои държави се месят по най-брутален начин в изборите в Република Сръбска, а в същото време заплашват хората, предава скопската електронна медия  A1 On . \r\n„Ще изчакам да свършат изборите, няма да се месим в решенията на народа на Република Сръбска, но след тях ще покажа фрапантни доказателства за най-брутални намеси на отделни Западни сили в изборите в Република Сръбска“, заяви Вучич. \r\nТой добави, че намесата стига до там, че посланици на Западни страни призовават хората от листите на някои партии и ги заплашват, че не трябва да променят страната или в противен случай „ще отговарят за престъпленията, които са направили, но и които не са направили“.  Йонислав Дочев", "date": "2018.09.24", "title": "Александър Вучич: Ще изнеса доказателства за брутална намеса на Западните страни в изборите в Република Сръбска"}
{"url": "http://www.focus-news.net/news/2018/09/24/2570776/sport-didie-deshan-beshe-izbran-za-nay-dobar-trenyor-a-tibo-kurtoa-za-nay-dobar-vratar.html", "text": "Селекционерът на световния шампион по футбол Франция, Дидие Дешан беше избран за наградата Най-добър треньор по време на церемонията FIFA The Best. Той изведе Франция до световната титла през юли, където победи Хърватия на финала. Вратарят на Реал Мадрид и националния отбор на Белгия, Тибо Куртоа грабна друга от наградите на ФИФА – тази за Най-добър вратар. Куртоа завърши на трето място на Мондиала в Русия, а с бившия си клубен отбор Челси спечели купата на Футболната асоциация на Англия.", "date": "2018.09.24", "title": "Спорт: Дидие Дешан беше избран за най-добър треньор, а Тибо Куртоа за най-добър вратар"}
{"url": "http://www.focus-news.net/news/2018/09/24/2570780/sport-luka-modrich-specheli-nagradata-na-fifa-za-nay-dobar-igrach.html", "text": "Футболистът на Реал Мадрид и Хърватия Лука Модрич спечели наградата на ФИФА за Най-добър играч. Той пребори конкуренцията на Мохамед Салах и Кристиано Роналдо, както го направи и преди няколко седмици за наградата за най-добър футболист в Шампионската лига. Модрич спечели сребърен медал с Хърватия на Световното първенство в Русия, където загуби финала от Франция, а с клубния си Реал Мадрид спечели трофея в Шампионската лига. \r\nВ някои от останалите основни награди по време на церемонията, Дидие Дешан взе приза за Най-добър треньор, Тибо Куртоа беше определен за най-добър вратар, голът на Мохамед Салах срещу Евертън спечели наградата „Ференц Пушкаш“ за най-красиво попадение, а френският нападател Килиан Мбапе бе избран за най-добър млад футболист.", "date": "2018.09.24", "title": "Спорт: Лука Модрич спечели наградата на ФИФА за най-добър играч"}
{"url": "http://www.focus-news.net/news/2018/09/24/2570778/makfaks-makedoniya-v-bosna-i-hertsegovina-e-padnal-snyag.html", "text": "В района на Прокошкото езеро и планината Влашич в Босна и Херцеговина е паднал първият сняг и била формирана снежна покривка от около пет сантиметра, съобщава Федералният хидрометеорологичен институт на страната, цитиран от  „Макфакс“ . \r\nЕзерото се намира на 1 636 метра надморска височина. \r\nВ Босна най-студено в понеделник е било в Белашница, където температурата е достигнала до минус три градуса.  Йонислав Дочев", "date": "2018.09.24", "title": "„Макфакс“ (Македония): В Босна и Херцеговина е паднал сняг"}
{"url": "http://www.focus-news.net/news/2018/09/24/2570781/aleksandar-vuchich-politikata-mi-po-otnoshenie-na-kosovo-pretarpya-porazhenie.html", "text": "Президентът на Сърбия и лидер на Сръбската прогресивна партия Александър Вучич заяви, по време на заседание на централното управление на партията, че неговата политика, насочена към това Сърбия да запази повече неща в Косово, е претърпяла поражение, тъй като сърбите искат да загубят всичко, предава скопската електронна медия  A1 On . \r\nВучич говори пред членове на своята партия и заяви, че в течение на петте години на преговори за Косово, той се е сблъскал със сериозен натиск. „И когато се опитваме да спечелим нещо, губим всичко благодарение на собствената си безотговорност“, заяви той. \r\nСръбският президент призна, че неговата политика по отношение на Косово е претърпяла поражение в Сърбия, изразявайки опасенията си, че Белград вече няма да има нов шанс. \r\n„Тази моя политика, Сърбия да запази повече неща в Косово, е поразена. Сърбите искат да изгубят всичко. Те предпочитат повече да плачат за нещо, което стои далеч, отколкото да имат нещо в ръцете си“, заяви Вучич, добавяйки че първият кръг на преговори е донесъл „Сърбия, която плаче, а не Сърбия която ликува“, обвинявайки за това сръбската опозиция.  Йонислав Дочев", "date": "2018.09.24", "title": "Александър Вучич: Политиката ми по отношение на Косово претърпя поражение"}
{"url": "http://www.focus-news.net/news/2018/09/24/2570775/afp-donald-tramp-zayavi-che-kim-chen-un-e-bil-strahoten.html", "text": "Президентът на САЩ Доналд Тръмп похвали „страхотния“ лидер на Северна Корея Ким Чен-ун в понеделник и заяви, че скоро би трябвало да обяви втора среща на върха с бившия си най-голям съперник, предава  AFP . \r\n„Очевидно говорихме за Северна Корея, където правим огромен прогрес“, заяви Тръмп пред журналисти след разговорите си с президента на Южна Корея Мун Дже-ин. \r\n„Председателят Ким беше наистина открит и страхотен, ако трябва да съм откровен, и мисля, че той наистина иска нещо да се случи“, добави американският президент, който е в Ню Йорк за ежегодното Общо събрание на ООН. \r\n„Мисля, че в сравнително кратък период от време това (срещата на върха) ще бъде обявено. Местоположението ще се уточни, но и двамата я очакваме с нетърпение“, каза още Тръмп.  Йонислав Дочев", "date": "2018.09.24", "title": "AFP: Доналд Тръмп заяви, че Ким Чен-ун е бил „страхотен“"}
{"url": "http://www.focus-news.net/news/2018/09/24/2570779/hristiyan-mitskovski-grazhdanite-tryabva-da-postapyat-spored-sobstvenoto-se-ubezhdenie.html", "text": "Всички граждани в Македония трябва да постъпят според собственото си убеждение на 30 септември, по време на референдума, да слушат сърцето и да разсъждават според разума си, заяви в понеделник вечерта лидерът на опозиционната ВМРО-ДПМНЕ Християн Мицковски в интервю за телевизионния канал „Телма“, предава скопската електронна медия  „Нова ТВ“ , като уточнява че е избегнал да даде конкретен отговор на въпроса как ще постъпи лично той, като лидер на най-голямата опозиционна партия, и какъв пример ще даде на симпатизантите и поддръжниците ѝ. \r\n„30 септември ще дойде след няколко дена и тогава ще видите моята позиция“, поясни Мицковски. \r\nСпоред него, най-голямата част от членовете и поддръжниците на ВМРО-ДПМНЕ или ще се въздържат, или ще гласуват против. \r\nМицковски добави, че ВМРО-ДПМНЕ е принципна и ясна по отношение на референдума. „Ако въпросът на референдума съдържаше в себе си само Договора от Преспа, щях да стоя зад това, което заявих през юни, че ще изляза на референдума и ще работя да убедя гражданите да гласуват против“, заяви той. \r\n„Ако СДСМ беше приел нашето предложение на една от лидерските срещи, което се отнасяше за това само договорът да се съдържаше във въпроса, тогава щяхме да изложим аргументите си, защо този договор не трябва да бъде приет“, заяви Мицковски, като не даде конкретен отговор дали ще излезе или ще бойкотира референдума. \r\nТой повтори позицията на партията към договора – че няма да подкрепят, нито да приемат промяна на конституцията, с цел промяна на името на страната.  Йонислав Дочев", "date": "2018.09.24", "title": "Християн Мицковски: Гражданите трябва да постъпят според собственото се убеждение"}
