{"url": "http://www.focus-news.net/news/2017/08/12/2425145/sport-mirela-demireva-e-sedma-na-svetovnoto-parvenstvo-v-london.html", "text": "Мирела Демирева се класира седма във финалното класиране на дисциплината скок на височина от Световното първенство по лека атлетика в Лондон. Тя изравни личния си рекорд за сезона 1.92, но след това се провали в трите си опита на 1.95 и разделя позицията си с литовката Айрине Палшите.", "date": "2017.08.12", "title": "Спорт: Мирела Демирева е седма на Световното първенство в Лондон"}
{"url": "http://www.focus-news.net/news/2017/08/12/2425125/dots-d-r-elitsa-petrova-institut-po-ribni-resursi-varna-rabotim-po-dva-tekushti-proekta-kam-selskostopanska-akademiya.html", "text": "През настоящата година Институтът по рибни ресурси във Варна работи по два текущи проекта към Селскостопанска академия. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. Единият от проектите е насочен към биологичната характеристика на основни видове промишлени морски риби, а другият е насочен към съвременното състояние на хранителната база на стопанските видове рибни ресурси. „По отношение на рибните запаси като отделна задача Институтът по рибни ресурси е ангажиран с оценка на запаса от калкан пред българския бряг от 2014 година. През настоящата година конкретно сме извършили пролетното изследване, тъй като от миналата година се правят две изследвания – пролетно и есенно. Тази задача е част от Националната програма за събиране на данни в сектор „Рибарство“ към Европейската комисия и в случая е договорна задача с Изпълнителната агенция по рибарство и аквакултури“, допълни доц. д-р Елица Петрова.\r\nМарияна ВАЛЕНТИНОВА", "date": "2017.08.12", "title": "Доц. д-р Елица Петрова, Институт по рибни ресурси-Варна: Работим по два текущи проекта към Селскостопанска академия"}
{"url": "http://www.focus-news.net/news/2017/08/12/2425126/nimh-ekstremalen-e-indeksat-za-pozharoopasnost-v-6-oblasti-na-stranata-za-utre.html", "text": "Екстремален e индексът за пожароопасност в 6 области на страната за утре за 13 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Най-високата степен на опасност от пожари е в сила за областите: Благоевград, Хасково, Ямбол, Бургас, Варна и Сливен. Там е възможно възникването на бързо разпространяващи се, много силни и трудни за овладяване пожари с въвличане на дървесните корони. \r\nМного голям индекс за опасност от пожари има в почти цяла Източна България, както и в областите Пазарджик и Пловдив. При този индекс има вероятност за разразяване на много силни пожари с частично или пълно засягане на короните на дърветата.", "date": "2017.08.12", "title": "НИМХ: Екстремален e индексът за пожароопасност в 6 области на страната за утре"}
{"url": "http://www.focus-news.net/news/2017/08/12/2425127/cbs-news-avtomobil-se-vryaza-v-protestirashti-v-sharlatsvil-sasht.html", "text": "Автомобил се вряза в протестиращи в Шарлътсвил, щата Вирджиния, след като полицията разпръсна демонстрация на крайно-десни организации, предаде CBS News от мястото на събитието.\r\nСпоред съобщение на полицията, най-малко четирима души са с наранявания.\r\nДузини линейки са се събрали на мястото на събитието, а медици пренасят ранените с носилки. Според съобщенията, ранените са от контра-протестиращите анархисти, но може и да са неутрални граждани на града.\r\nПревод и редакция:", "date": "2017.08.12", "title": "CBS News: Автомобил се вряза в протестиращи в Шарлътсвил, САЩ"}
{"url": "http://www.focus-news.net/news/2017/08/12/2425128/kmetat-na-sharlatsvil-kam-donald-tramp-nashata-rabota-teparva-zapochva-tvoyata-sashto.html", "text": "Кметът на американският град Шарлотсвил Майк Сайнър отговори на заявлението на президента на САЩ Доналд Тръмп, относно избухналите сблъсъци в града. Според Сайнър президентът твърде късно е осъдил насилието, предаде The Hill.\r\n„“@realDonaldTrump, благодаря, най-накрая, за това, че осъди речта на омразата и насилието. Нашата работа тук едва сега започва. Вашата също“, написа той също в социалната мрежа Туитър.\r\nСайнър написа това в отговор на заявлението на Доналд Тръмп, което дойде, след като Губернатора на Вирджиния Тери МакАулиф от Демократическата партия обяви извънредно положение в целия щат, заради сблъсъците избухнали в университетското градче Шарлотсвил.\r\nМанифестацията беше организирана, заради решението на градските власти да премахнат паметника на генерала от Конфедерацията Робърт Лий, оглавявал войските на Юга по време на Гражданската война в САЩ през 19 век.\r\nПревод и редакция:", "date": "2017.08.12", "title": "Кметът на Шарлътсвил към Доналд Тръмп: Нашата работа тепърва започва – твоята също"}
{"url": "http://www.focus-news.net/news/2017/08/12/2425129/sliven-10-to-yubileyno-izdanie-na-festivala-na-folklornata-nosiya-shte-se-sastoi-v-zheravna.html", "text": "10-то юбилейно издание на Фестивала на фолклорната носия ще се състои в Жеравна на 18, 19 и 20 август, съобщиха организаторите. Фестивалът е създаден през 2008 година по идея на Христо Димитров – продуцент, хореограф и режисьор на Национален фолклорен ансамбъл „Българе”. Архитектурният резерват Жеравна е избран за център на фестивала заради автентичната възрожденска атмосфера и достъпното си и удобно местоположение – в централната част на страната.\r\nУчастието в този фестивал е доброволен акт и желаещите да се включат в него старателно спазват задължителните изисквания за провеждането му. С цел да се придаде възможно най-пълна автентичност на обстановката и максималното й приближаване до българския бит отпреди век и половина, действа строг фестивален правилник.\r\nГлавното изискване, за да се  влезе на фестивална територия, е да сте облечени във фолклорна носия, която всеки си осигурява сам. Забранено е внасянето и ползването на редица предмети от съвременния живот, както и на изделия от пластмаса. Ползването на мобилни телефони е разрешено само на определено за разговори място. През първите два дни категорично е забранено заснемането с камери, фотоапарати, мобилни телефони и др. Право на това имат само акредитирани медии и фотографите на фестивала.", "date": "2017.08.12", "title": "Сливен: 10-то юбилейно издание на Фестивала на фолклорната носия ще се състои в Жеравна"}
{"url": "http://www.focus-news.net/news/2017/08/12/2425130/sport-dnes-se-izigraha-sedem-sreshti-ot-parviya-krag-na-angliyskoto-futbolno-parvenstvo.html", "text": "Днес се изиграха седем срещи от първия кръг на английското футболно първенство „Висша Лига“. Шампионът Челси загуби домакинството си на Бърнли с 2:3. Уотфорд не успя да победи Ливърпул като домакин и мачът завърши 3:3, а Манчестър Сити победи Брайтън като гост с 2:0. В другите срещи от днес се получиха следните резултати:\r\nСаутхамптън:Суонзи 0:0\r\nУест Бромич:Борнемут 1:0\r\nЕвертън: Стоук Сити 1:0\r\nКристъл Палас:Хъдърсфийлд 0:3", "date": "2017.08.12", "title": "Спорт: Днес се изиграха седем срещи от първия кръг на английското футболно първенство"}
{"url": "http://www.focus-news.net/news/2017/08/12/2425131/138-ata-godishnina-ot-sazdavaneto-na-voennomorskite-sili-be-otbelyazana-vav-varna-obzor.html", "text": "Силният дух, храбростта, хладнокръвието и високото бойно майсторство на военните ни моряци будят възхищение и са пример за подражание. Това заяви държавният глава Румен Радев във Варна, където се включи в честванията на 138-ата годишнина от създаването на Военноморските сили на България. \"Само година след Освобождението се създават българските Военноморски сили. През годините те показаха, че са щит за нашия народ, а моряците, че са истински патриоти\", заяви президентът на тържественото събрание-концерт на ВМС. По думите на Румен Радев Военноморските сили на България издигат неуморно авторитета на страната ни пред международните ни партньори и ни доказват като надежден партньор през годините. \"Това, което постигат българските моряци на съвместни операции в НАТО, Европейския съюз и ООН, е доказателство, че те имат важна задача и принос\", каза президентът и оцени високо професионализма на ВМС в условията на динамична среда и различни интереси в региона. „В днешно време ролята на Военноморските сили нараства паралелно с нарастването на ролята и значението на Черноморската икономическа зона и в частност на изключителната икономическа зона на страната за нашия просперитет. Пример за това са бъдещите енергийни проекти в региона“, посочи още Румен Радев. Президентът призова за бързи и ефикасни решения от страна на правителството за осигуряване на съвременна бойна техника и въоръжение, нормални условия на труд и възнаграждение на Военноморските сили и Българската армия като цяло. \"Само високи интелектуални, физически и психически качества вече не са достатъчни. България се нуждае от силни Военноморски сили, които да защитават нашия суверенитет и сигурност“, категоричен бе държавният глава. Министърът на отбраната Красимир Каракачанов заяви от своя страна, че българските военни моряци винаги са защитавали суверенитета и целостта на България. „Българският морски флот, в своята 138-годишна история, е записал славни страници. Без значение в какъв строй, без значение при кое правителство, без значение при какви обстоятелства българските военни моряци винаги са защитавали суверенитета и целостта на България, давали са всичко от себе си в името на свободна, обединена и просперираща държава“, каза още министър Красимир Каракачанов. Той отбеляза, че професията на военните моряци е тежка. „Тя изисква не само обучения, но и много лишения, на които се подлагат вашите семейства. Благодаря на всички вас и на вашите семейства. Позволете ми да поздравя за празника и пожелая на ветераните здраве и нека живеят с ясното съзнание, че са възпитали достойни наследници, които ще продължат делото и ще развиват българския морски флот. Позволете ми да поздравя и всички настоящи матроси, офицери, командири на флота и да им пожелая да носят службата с гордост, достойнство и със съзнанието, че те са обичани от българския народ и България ще разчита на тях“, заяви министърът на отбраната Красимир Каракачанов. Началникът на отбраната генерал-лейтенант Андрей Боцев подчерта от своя страна, че българските военни моряци изпълняват с чест и достойнство всички поставени задачи. „За мен е чест да присъствам на този светъл празник - 138 години от създаването на Българския морски флот. Искам да ви предам най-сърдечни поздрави от бившето военно ръководство на Българската армия по случай вашия празник. Да ви благодаря за усилия, които полагате по изпълнение на трите мисии, да ви благодаря за отличното представяне на съвместните международни учения с нашите партньори от Алианса и от ЕС. С достойнство и чест изпълнявате всички поставени задачи. Да ви поздравя и за отличното представяне на международното учение „Бриз 2017“. Искам да благодаря на вас и вашите семейства за това, което правите, и да ви пожелая преди всичко крепко здраве и много успехи“, заяви в приветственото си слово генерал-лейтенант Андрей Боцев. Контраадмирал Митко Петев, командир на Военноморските сили, отбеляза, че българските военни моряци са показали, че са в състояние да планират, провеждат, командват и реализират морска операция по сигурност. Той отбеляза, че българските военни моряци са спечелили обичта и признанието на всички българи. „Обич и признание, които бяха  заслужени, благодарение на демонстрирания висок професионализъм, родолюбие и чувство на дълг. През изминалите три международни учения българските военни моряци показаха, че не само могат равностойно да участват в операциите на НАТО, но са и в състояние да планират, провеждат, командват и реализират морска операция по сигурност. По време на ученията българските моряци се интегрираха, а нашите невоенни партньори показаха, че Военноморските сили са търсен и желан партньор в областта на военноморската сигурност“, подчерта контраадмирал Митко Петев. \r\nВ рамките на честванията на Морска гара Варна се проведоха ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Офицерски пагони получиха 17 курсанти: 4 жени и 13 мъже, от специалност „Организация и управление на тактическите подразделения от ВМС” от специализации „Корабоводене” за ВМС, „Военноморски комуникационни и радиотехнически системи“ и „Корабни машини и механизми за ВМС”. По-късно през деня на Морска гара Варна военни кораби бяха отворени за посещение от гражданите и гостите на града. Вечерта се проведе тържественото събрание-концерт, посветено на празника на Военноморските сили в зала 1 на ФКЦ.", "date": "2017.08.12", "title": "138-ата годишнина от създаването на Военноморските сили бе отбелязана във Варна (ОБЗОР)"}
{"url": "http://www.focus-news.net/news/2017/08/12/2425132/afp-donald-tramp-naredi-razsledvane-za-eventualni-narusheniya-na-intelektualnoto-pravo-ot-strana-na-kitay.html", "text": "Президентът на САЩ Доналд Тръмп ще подпише моморандум, в понеделник, който може да доведе до санкции  срещу Китай, заради практиката му да нарушава интелектуални права на американски компании, предаде AFP, позовавайки се на служители в администрацията на президента.\r\nМеморандумът, ще даде правомощия на американския търговски представител Робърт Лайтизер да определи дали някои китайски закони, политики или практики не са дискриминационни или вредящи на американските иноватори и технологични компании, заявиха служителите. Ако реши, че това е факт, Лайтизер има „широки правомощия“ да предприеме ответни действия.\r\nМеморандумът изглежда е резултат от покачващото се напрежение между Вашингтон и Пекин. Тръмп обвини Китай, че се е провалил в опита си да повлияе на съюзника си Северна Корея да спре ядрената си програма. Той вече се опита да свърже търговския и северокорейския въпрос, нещо, което китайците се опитват да избегнат.\r\nПревод и редакция:", "date": "2017.08.12", "title": "AFP: Доналд Тръмп нареди разследване за евентуални нарушения на интелектуалното право от страна на Китай"}
{"url": "http://www.focus-news.net/news/2017/08/12/2425133/bisera-borisova-psiholog-natrupanoto-naprezhenie-v-ezhednevieto-ni-chesto-vodi-do-proyava-na-agresiya.html", "text": "Натрупаното напрежение в ежедневието ни, често води до проява на агресия. Това каза за Радио  „Фокус“ – Пирин психологът Бисера Борисова. Според нея отговорността за поведението ни обаче си е само наша. „Има фактори, които биха могли да ни провокират към агресивно поведение, но тук идва моментът на самоосъзнаването и самоконтрола. Много е важно да разберем как определени ситуации влияят върху нас, за да си изградим един здрав механизъм на самоконтрол. Това обаче може да се случи само ако опознаем добре себе си и разберем кое ни дразни, кое ни кара да се чувстваме агресивни, да чувстваме гняв и раздразнителност“, каза още Борисова. Тя подчерта, че невинаги е възможно да се справим сами с подобни проблеми, затова е добре да потърсим информация или да прибегнем до консултация със специалист. „Важно е да се научим да изразяваме емоциите си по един ненараняващ начин за околните, тъй като – да, емоциите възникват в нас, но ние може да контролираме тяхното проявление. Добре е да се говори за това, което ни дразни и това, което ни кара да не се чувстваме добре. Може да направим това с нашите близки и приятели или със самия човек, който предизвиква в нас тези състояния на гняв. Отново искам да подчертая, че това трябва да става по един ненараняващ начин и в никакъв случай да не е в състояние на афект, да не е свързано с обвинения, с обиди. Като пример мога да посоча, че трябва да се говори от първо лице, тоест: „Аз се чувствам зле, когато ти постъпваш по определен начин“. По този начин ние може да накараме човека срещу нас да осъзнае какво довежда нас в това състояние и евентуално ако реши, защото това вече е негов личен избор – да направи някаква корекция в себе си“, коментира Борисова.\r\nЛивия НИНОВА", "date": "2017.08.12", "title": "Бисера Борисова, психолог: Натрупаното напрежение в ежедневието ни, често води до проява на агресия"}
{"url": "http://www.focus-news.net/news/2017/08/12/2425134/varna-nad-10-sabitiya-sa-predvideni-za-praznika-na-grada-15-ti-avgust-kogato-pravoslavnata-tsarkva-otbelyazva-sveto-uspenie-bogorodichno.html", "text": "Над 10 събития – концерти, ветроходна регата и детски спектакли са предвидени за Деня на Варна – 15-ти август, когато православната църква отбелязва Свето Успение Богородично. Това съобщиха от Община Варна. В 9.00 часа в Катедралния  храм, тържествена архиерейска Света литургия и благодарствен молебен за здравето на жителите и гостите на града, ще отслужи Варненският и Великопреславски митрополит Йоан. В 10.30 часа на пл. „Св. св. Кирил и Методий“ тържествено ще бъде издигнат флагът на Варна, след което ще започне литийно шествие с чудотворната икона на Света Богородица.\r\nТри събития са предвидени за сцена „Раковина“ в Морската градина – от 10.30 часа ще се проведат детски улични спектакли, в 17.30 часа ще свири гайдарският оркестър „Диньо Маринов“ при НЧ „Васил Левски 1945“, а от 19.00 часа ще Богдан Томов ще изнесе концерт с децата на Варна.\r\nОт 19.00 часа в Римски терми ще свири камерният оркестър „Анима“, а от 21.00 часа на площад „Независимост“ е концертът “Синатра симфони“ на Васил Петров със симфоничния оркестър на Държавна опера – Варна; диригент: Мартин Пантелеев.\r\nОт 20.00 часа в Летния театър ще започне церемонията по връчване на почетни звания и отличия на заслужили варненци, след което зрителите ще могат да се насладят на концерт с участието на Орлин Павлов и събралата се специално за празника група „Каффе“, Белослава и Графа.\r\nВ 22.00 часа на входа на Морската градина (до Слънчевия часовник) започва нощното празнично бягане „Пътят на светлината“.\r\nНаситена със събития ще бъде и свободната зона на пристанището. От 18.30 часа ще се състои награждаването на победителите в 17-ото издание на Международната ветроходна регата „Кор Кароли“ (Бургас – Св. Влас – Варна). От 20.30 часа е началният час на празничния концерт с участието на група „Jeremy?“, Виктория Георгиева, Атанас Колев, Дивна, Дара, Тита, Дамян Попов и Миа, Михаела Филева и VenZy, Орлин Павлов, Графа, Павел и Венци Венц, 100 кила и DJ Sagi Abitbul (Израел). Празничните илюминации са с начален час 23.30 часа.\r\nДенят на Варна – 15 август, е почивен ден за жителите на морската столица.", "date": "2017.08.12", "title": "Варна: Над 10 събития са предвидени за празника на града – 15-ти август, когато православната църква отбелязва Свето Успение Богородично"}
{"url": "http://www.focus-news.net/news/2017/08/12/2425135/ochevidets-v-sharlatsvil-ranenite-ot-vryazvaneto-na-avtomobila-sa-nay-malko-dvanadeset-dushi.html", "text": "Както „Фокус“ вече съобщи, кола се вряза в тълпа в град Шарлътсвил в САЩ, където избухна насилие между крайно-десни демонстранти и либерални контра-протестиращи. Според очевидец наранените от „преднамерената атака“ с автомобила са повече от дванадесет души, предаде AFP.\r\nОчевидецът заяви, че дванадесет, или повече, души са наранени от сблъсъка, който той нарече „преднамерен“. Според него момиче е „паднало“ зад автомобила, който е „дал на задна, за да се опита да я сгази“.\r\nТой е видял как тъмния седан „се спусна насам, настъпи газта и след това даде на задна, за да се опита да удари още хора. Имаше момиче на земята, тя се опитваше да се надигне“.\r\nИнцидентът се случи, след като в малкото университетско градче Шарлътсвил се събраха стотици крайно-десни бели мъже, които не са съгласни с решението на властите на града да премахнат паметника на генерал Робърт Лий, водач на силите на Юга (Конфедерацията) в гражданската война в САЩ. Срещу тях се организираха либерали и анархисти, както и членове на организацията „Black Lives Matter”. Между двете групи имаше сблъсъци и властите обявиха извънредно положение.\r\nСитуацията в града вече е спокойна и части на Вътрешните войски на САЩ са взели положението под контрол.\r\nПревод и редакция:", "date": "2017.08.12", "title": "Очевидец в Шарлътсвил: Ранените от врязването на автомобила са най-малко дванадесет души"}
{"url": "http://www.focus-news.net/news/2017/08/12/2425136/ria-novosti-rusiya-i-azerbaydzhan-imat-namerenie-da-razvivat-voennoto-satrudnichestvo-mezhdu-dvete-strani.html", "text": "Министърът на отбраната на Азербайджан генерал-полковник Закир Гасанов заяви, че Русия и Азербайджан имат намерение да развиват всестранно военно-техническо сътрудничество, предаде РИА Новости.\r\n„Сътрудничеството между нас в много направления от военната сфера се развива – в областта на военно-техническото сътрудничество, военното образование, съвместни учения и занятия. Считам, че съществуват големи перспективи и в бъдеще да развиваме това сътрудничество“, заяви Гасанов.\r\nТой коментира и танковия биатлон на Международните армейски игри, като оцени високо организацията на състезанията и напомни, че в Азербайджан се е провела „Купата на Каспия“, на която са участвали Военноморските сили на четири страни.\r\n„Организатор и вдъхновител на тези игри е Русия. Военните игри набират популярност – все повече и повече страни участват в тях всяка следваща година“, изрази задоволството си министърът.\r\nПревод и редакция:", "date": "2017.08.12", "title": "РИА Новости: Русия и Азербайджан имат намерение да развиват военното сътрудничество между двете страни"}
{"url": "http://www.focus-news.net/news/2017/08/12/2425138/predstoyashti-mezhdunarodni-sabitiya-za-13-avgust-agentsiya-fokus.html", "text": "Берлин. Шест седмици преди парламентарните избори в Германия Мартин Шулц, от Германската Социал-Демократическа Партия, основният съперник на Ангела Меркел и Християн-Демократическият Съюз, ще даде интервю за немската телевизия ZDF (20:00), а след това ще участва в публична среща, организирана от RTL(22:00)\r\nБарселона. ФК Барселона и Реал Мадрид ще играят в първия мач от финала за Суперкупата на Испания на стадион Камп Ноу(23:00)", "date": "2017.08.12", "title": "Предстоящи международни събития за 13 август ( Агенция „Фокус“ )"}
{"url": "http://www.focus-news.net/news/2017/08/12/2425139/the-hill-donald-tramp-i-emanyuel-makron-sa-obsadili-krizata-okolo-severna-koreya.html", "text": "Президентът на САЩ Доналд Тръмп и неговия френски колега Еманюел Макрон са провели телефонен разговор, в който са обсъдили последните развития около кризата със Северна Корея, предаде The Hill, позовавайки се на прессъобщение от Белия Дом.\r\nСпоред него, Тръмп и Макрон са се разбрали да съблюдават приложението на санкциите, наложени от ООН спрямо Северокорейския режим.\r\n„Президент Тръмп и президент Макрон са се зарекли да работят заедно, като съюзници и партньори, за налагането на новите санкции на ООН и да постигнат денуклеаризация на Корейския полуостров“, пише в съобщението.\r\nТам е добавено още, че Тръмп все още не е отхвърлил военно разрешение на въпроса.\r\nПревод и редакция:", "date": "2017.08.12", "title": "The Hill: Доналд Тръмп и Еманюел Макрон са обсъдили кризата около Северна Корея"}
{"url": "http://www.focus-news.net/news/2017/08/12/2425140/afp-ima-zaginal-sled-sblasatsite-v-sharlatsvil-sasht.html", "text": "Един човек е загинал в резултат от сблъсъците в Шарлътсвил, САЩ,  между крайно-десни националисти и либерални контра-протестиращи, предаде AFP, позовавайки се на публикация на кмета на града Майк Сайнър в Туитър.\r\n„Сърцето ми се къса, че е изгубен човешки живот“, написа кметът.“Умолявам всички разумни граждани – приберете се у дома“.\r\nЧовекът е починал, след като, както съобщи агенция „Фокус“, кола се вряза в тълпа контра-протестиращи в университетското градче.\r\nПревод и редакция:", "date": "2017.08.12", "title": "AFP: Има загинал след сблъсъците в Шарлътсвил, САЩ"}
{"url": "http://www.focus-news.net/news/2017/08/12/2424901/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nГуам разпространи брошури „в случай на извънредно положение“ в социалните мрежи и на официалните правителствените сайтове, какво да правят гражданите, ако Северна Корея изстреля ракети срещу острова, пише The Hill.\r\nГлавната брошура озаглавена „Подготовка за неизбежна ракетна заплаха“ е показана на сайта на офиса за Гражданска защита към Държавна сигурност.\r\n Брошурата призовава гражданите да са подготвени преди възможна ракетна атака. Според нея, жителите на Гуам трябва да имат подготвен комплект за първа помощ и извънредни ситуации, както и списък с бетонните убежища близо до домовете, училищата и работните си места. Дават се и съвети за оцеляване навън. В брошурата изрично се предупреждава „да не се гледа светлината, тъй като тя може да доведе до ослепяване“.\r\nГражданите са посъветвани да „лежат на земята и да покрият главите си, махайки дрехите си, за да попречат на радиоактивните материали да се разпространят.\r\n***\r\nЕдин от ключовите обвиняеми по делото за събитията от военновъздушната база Акънджъ по време на опита за преврат в Турция от 2016 година, отрече да е имал нещо общо с движението на Гюлен, предава Hurriyet.\r\n„Никога не съм бил последовател на ФЕТО“, заяви пред съда бившият генерал-майор Мехмет Дишли. Той отхвърли обвиненията, че е държал като пленник началника на Генералния щаб генерал Хулуси Акар по време на опита за преврат.\r\nМехмет Дишли, който е брат на депутата от управляващата партия Шабан Дишли, е обвинен, че е заставил насилствено генерал Акар да подпише декларацията на преврата, както и да я прочете пред обществеността.\r\n„Бях изправен пред същите условия като генерал Акар, и бях принуден да отида във военновъздушна база Акънджъ насилствено. Изпълних задълженията си като секретариат на Началника на Генералния щаб. Никога не съм играл посредническа роля, нито пък съм налагал натиск над началника на Генералния щаб да участва в преврата“, заяви ген. Дишли в своя защита.\r\n***\r\nПрезидентът на Палестинската автономияи Махмуд Абас ограничава свободата на словото в онлайн пространството, предава The Times of Israel.\r\nПалестинският лидер издаде декрет, който позволява да се изпрати в затвора всеки, който „застрашава националното единство“ или „социалната тъкан“.\r\nПравозащитници заявиха, че едиктът, който бе наложен без обществен дебат, е най-ключовата стъпка на правителството на Абас, насочена срещу свободата на словото в палестинските анклави. \r\nСамо през изминалия месец властите в Палестинската автономия блокираха 30 уебсайта, информират от Палестинския център за развитие и медийна свобода. Повечето от тези сайтове, са свързани с двата основни съперника на Махмуд Абас, а именно бившият му сътрудник Мохамед Дахлан, както и ислямистката групировка „Хамас“. Петима журналисти, работещи за издания, свързани с „Хамас“ бяха задържани по новия закон. Още четирима журналисти от други издания, са привикани за разпит.\r\n***\r\nПовече от 11 хиляди имигранти са пристигнали в Испания през първата половина на година, предава изданието от ОАЕ The National.\r\nПочти толкова имигранти са пристигнали в Испания тази година, колкото са дошли през цялата 2016-та, според Международната организация за миграция.\r\nТри пъти повече имигранти са пристигнали към момента, в сравнение с броя им през същия период миналата година. Повече от осем хиляди измежду тях, са пристигнали по море.\r\nИспания все още „изостава“ зад Италия, която прие 96,861 имигранти. \r\nПо-рано тази седмица, бяха разпространени снимки, които показват пристигането на нелегални имигранти на плаж в Кадис, за изумление на летуващите.\r\n„Приемаме, че част от промяната се дължи на факта, че пътя към Испания е смятан за безопасен“, заяви говорителят на Международната организация за миграция, Хоел Милман.\r\n„Възможно е Испания да надмине Гърция тази година. Ако се случи, това ще бъде голяма промяна“, допълни той.", "date": "2017.08.12", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/08/12/2424902/predstoyashti-sabitiya-v-stranata-za-12-avgust-agentsiya-fokus.html", "text": "Снимка: Созопол. Изгрев. 22 април \r\n***\r\nДържавният глава Румен Радев, министърът на отбраната Красимир Каракачанов и началникът на отбраната генерал-лейтенант Андрей Боцев ще участват в честването на 138-ата годишнина от създаването на Военноморските сили. \r\n***\r\nОт 10.30 часа министърът на регионалното развитие и благоустройство Николай Нанков ще присъства на официалния старт на ремонта на бул. „Левски“. \r\n***\r\nОт 10.00 до 16.00 часа на столичния бул. „Александър Стамболийски“ всички любители на бордове, ролери, тротинетки, колела ще могат да карат свободно в участъка между булевардите „Княгиня Мария Луиза“ и „Христо Ботев“. Събитието е част от кампанията „БулевАРТ“.\r\n***\r\nОт 10.00 до 15.00 часа пред Голямата поляна в Южния парк ще се проведе събитието „Зелена библиотека“.\r\n***\r\nОт 14.00 до 17.00 часа пред галерия „Академия“ малките художници от Лятната академия за деца и ученици на НХА ще преобразят градинката и алеята, като я превърнат в ледения дворец на Снежната кралица.  Събитието е посветено на Международния ден на младежта.\r\n***\r\nОт 19.00 часа в Южен парк, 3-та част, ще се състои концерт на Александров Рагтайм Бенд.\r\n***\r\nОт 19.00 часа на Лятната естрада в Борисовата градина ще се състои концерт на група Lili of the West.\r\n***\r\nОт 19.00 часа на площада в кв. „Ново село“ ще бъде прожектиран филмът „Среднощна среща“. Зрителите ще могат да се срещнат с някои от създателите му или с техните наследници.\r\n***\r\nОт 14.00 часа в конферентната зала на Посетителски и информационен център ще започне вторият ден на V-та Национална конференция \r\n„Достъп на младите хора до култура: дигиталните иновации“, посветена на Международния ден на младежта – 12 август.\r\n***\r\nОт 09.00 до 23.00 часа на Атанасовското езеро ще се проведе петото издание на Фестивала на солта, което ще бъде на тема „Вдъхновени от езерото“.\r\n***\r\nОт 09.00 часа пред Пантеона в Морската градина ще бъде даден старта на състезание по бягане.\r\n***\r\nОт 13.00 часа с Про Ам гонка в Бургаски залив ще започне XVII издание на международната регата „Кор Кароли“.\r\n***\r\nОт 18.00 часа на сцената на  „Охлюва“ в Морска градина ще започне втората вечер на  IX Летни празници на изпятата поезия – „Солени ветрове“.\r\n***\r\nНа игрищата по плажен футбол, намиращи се до ресторант „Нептун“ ще се проведат серия от турнири по сепак такроу на плажа.\r\n***\r\nОт 09.30 часа от Слънчевия часовник на входа на Морската градина ще бъде даден старт на маратон. От 16.00 до 19.00 часа на входа на Морската градина ще се проведе Младежко изложение. От 20.00 часа започва концерт. Събитията са организирани от Министерството на младежта и спорта по случай Международния ден на младежта 12-ти август.\r\n***\r\nОт 10.00 до 15.00 часа на Морска гара жителите и гостите на Варна ще имат възможност да разгледат кораби от Военноморските сили по повод отбелязването на 138 години от ВМС.\r\n***\r\nОт 10.00 часа в Зала 1 на Фестивален и конгресен център – Варна ще се проведе тържественото връчване на дипломите на студентите от „Випуск 2017” на ВВМУ „Н. Й. Вапцаров”. В церемонията ще участва заместник-министърът на отбраната Атанас Запрянов.\r\n***\r\nОт 18.00 часа в зала 1 на ФКЦ ще започне Тържествено събрание–концерт, посветено на Празника на Военноморските сили.\r\n***\r\nОт 21.00 часа в Английския двор на Археологическия музей ще се състои концерт на хор „Космически гласове“ „От църковните песнопения до съвремието“. Събитието е част от ММФ „Варненско лято“ 2017. \r\n***\r\nОт 10.00 часа в местността „Борова гора“ са организирани военно- полеви лагери от времето на Римската империя до наши дни. От 11.30 часа е началото на военно-историческа възстановка  „Със смъртта на храбрите”.\r\n***\r\nОт 09.00 часа ще се проведе Международен античен римски фестивал \"Нике - играта и победата\".\r\n***\r\nОт 19.30 часа в църква \"Свети Архангели Михаил и Гавраил\" ще се проведе концерт от фестивала за камерна музика Arbanassi summer music.\r\n***\r\nОт 19.00 часа в Художествена галерия „Н. Петров“ ще бъде открита изложба на художничката Адриана Бръиляну и скулптора Джордже Думитру от гр. Плоещ, Румъния.\r\n***\r\nОт 21.00 часа на сцената на пл. „Бдинци“ пред Стамбол капия ще бъде представен спектакълът „Лебедово езеро“. Събитието е част от първия летен оперен и балетен фестивал във Видин – Фестивал на вековете „Баба Вида“.\r\n***\r\nОт 18.00 часа в парка на селото ще се проведе футболна среща между футболните клубове на с. Войнягово и с. Войняговци. От 20.00 часа ще започне концерт на Иво Папазов – Ибряма и Оркестър „Тракия“. Събитията са част от Традиционния събор Войнягово 2017.\r\n***\r\nОт 10.00 часа на стадион „Осогово” ще се проведе параолимпийски Международен турнир по тенис на маса. \r\n***\r\nОт 20.00 часа в парк „Пети октомври“ ще се състои  музикално-театрален спектакъл „Под звездите“.\r\n***\r\nНа 12 и 13 август ще се проведе традиционният събор на с. Бродилово.", "date": "2017.08.12", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2017/08/12/2424903/gulf-times-vanshnite-ministri-na-katar-i-balgariya-se-sreshtnaha-v-sofiya.html", "text": "Министърът на външните работи на Катар Султан бин Саад ал Мирейхи се срещна със своя български колега Екатерина Захариева в София, пише вестник Gulf Times. \r\nВ четвъртък двамата министри обсъдиха двустранните отношения между двете държави, а също така начините за тяхното задълбочаване. Освен това те дискутираха редица въпроси, които представляват интерес за София и Доха.  Мария Динкова", "date": "2017.08.12", "title": "Gulf Times: Външните министри на Катар и България се срещнаха в София"}
{"url": "http://www.focus-news.net/news/2017/08/12/2424904/reuters-predi-pregovorite-za-nafta-kanada-napomni-za-vazhnostta-na-mehanizma-za-razreshavane-na-sporove.html", "text": "Разполагането с ефективен механизъм за разрешаване на спорове е изключително важно за всички търговски споразумения, заяви в петък канадският министър на външните работи Кристия Фриланд, предава Reuters. Този коментар тя направи по-малко от седмица преди първия кръг от преговорите за  Северноамериканското споразумение за свободна търговия (НАФТА). \r\nЖеланието на Канада да включи подобен механизъм при предоговарянето на НАФТА е в разрез с целта на Вашингтон за отказване от настоящата система, известна като Глава 19. Според нейните разпоредби двустранен панел изслушва жалби за незаконни субсидии и дъмпингови практики и след това обявява своето решение, което има задължителен характер. САЩ често са губещата страна в подобни дела. \r\n„Разполагането с ефективен механизъм за разрешаване на спорове е наистина важно при всяка търговска сделка“, подчерта Фриланд.\r\n„Канада наистина разбира важността на независимото, обективното и прозрачното уреждане на спорове в НАФТА и това е нещо, за което ще говорим и ще обясним на нашите партньори“, допълни министърът.  Мария Динкова", "date": "2017.08.12", "title": "Reuters: Преди преговорите за НАФТА Канада напомни за важността на механизма за разрешаване на спорове"}
{"url": "http://www.focus-news.net/news/2017/08/12/2424905/sport-robin-haase-se-klasira-za-polufinala-na-tenis-turnira-v-monreal.html", "text": "Холандецът Робин Хаасе надделя над аржентинеца Диего Шварцман с 4:6, 6:3, 6:3 в мач от тенис турнира в Монреал. За първи път в кариерата си Хаасе се класира за полуфиналите на състезание от подобна категория. \r\nНеговият следващ съперник ще бъде швейцарецът Роджър Федерер, който записа победа срещу испанеца Роберто Баутиста Агут с 6:4, 6:4.", "date": "2017.08.12", "title": "Спорт:  Робин Хаасе се класира за полуфинала на тенис турнира в Монреал"}
{"url": "http://www.focus-news.net/news/2017/08/12/2424906/afp-peru-obyavi-che-shte-ekspulsira-poslanika-na-venetsuela.html", "text": "В петък Перу нареди посланикът на Венецуела да бъде експулсиран заради „нарушаването на демократичните правила“ от латиноамериканската държава при управлението на президента Николас Мадуро, съобщиха от Министерството на външните работи в Лима, предава AFP. \r\nПосланик Диего Молеро разполага с пет дни, за да напусне Перу, уточниха от ведомството. \r\nТази седмица в конгреса на Перу се проведе гласуване дали посланикът на Венецуела да бъде изгонен от страната.  Мария Динкова", "date": "2017.08.12", "title": "AFP: Перу обяви, че ще експулсира посланика на Венецуела"}
{"url": "http://www.focus-news.net/news/2017/08/12/2424907/gerb-shte-sezira-glavniya-prokuror-za-proekta-tsankov-kamak-obzor.html", "text": "ГЕРБ  ще сезира главния прокурор за проекта „Цанков камък“ заради установени дефекти в чашката на язовира. Това стана ясно от извънреден брифинг  на ГЕРБ във Варна. Зам.-министърът на енергетиката Жечо Станков отбеляза, че „Цанков камък“ е поредният проект на Тройната коалиция, за който сега държавата трябва да налива средства. По думите му причината за това е, че 7 години след приключване на този мащабен проект по хидросъоръжението е установено изтичане на голямо количество вода през карстовите скали в района на коритото. Жечо Станков припомни, че проектът за „Цанков камък“ е започнал с бюджет от 440 млн. лева, а е приключил на стойност от почти 1 млрд. лева. По думите на Жечо Станков „Цанков камък“ няма особен положителен ефект върху енергийната система на страната, тъй като сумарно работи около 45-50 дни в годината. 7 години по-късно са необходими ремонти на извършените дейности. \r\n„7 години след откриването на проекта, заложен първоначално за 440 млн. лева и повишен до близо 1 млрд. лева, са налице първите дефекти в чашката на язовира. Става въпрос за количества воден обем, който изтича в земните недра. Това води до загуба на воден обем в язовира, създават се проблеми за Националната електрическа компания“, допълни Жечо Станков. Назначено е пълно обследване, за да се установи на какво се дължи изтичането на водата и по какъв начин са поставени мембраните на скали, които са водопропускливи. След което ще бъдат извършени и необходимите дейности, за да се спре този процес. \r\n„Въпреки цялото предпроектно проучване, се оказва, че реално не повече от 45 -50 дни в годината работи водноелектрическата централа. Ако трябва да говорим за изплащане на проекта, ще бъдат необходими над 100 години“, каза Станков. По думите му по проекта няма средства за непредвидени ремонти, като създадената ситуация към днешна дата, свързана със загубата на огромни обеми вода, което затруднява работата на енергийния оператор и нарушава екологичната система в региона. „В рамките на следващата седмица ще внесем сигнал до главния прокурор. Всички отговорни институции и органи ще се заемат с този случай, за да се види от началото на идеята, през реализация кой какви договори е подписвал, как се е оскъпил проектът, за да може гражданите да знаят кой се отнася сериозно към публичния ресурс и кой ощетява обществото“, заяви народният представител. Александър Ненков. Той добави, че винаги, когато се говори за изтичане на държавни средства, става въпрос за проекти на Тройната коалиция и даде за пример проекта АЕЦ „Белене“, за който държавата е платила близо 3 млрд. лева. Според Ненков двата казуса са пример за пладнешки обир.  По думите му в случая става дума за корупционна сделка.  „За пореден път мегаломанските проекти на Тройната коалиция тежат на данъкоплатците“, заяви депутатът Десислава Атанасова и напомни, че проектът е разписан по времето, когато министър на енергетиката е бил Румен Овчаров, а зам.-министър - Корнелия Нинова. „Същата тази, която от вчера с особено плам говори за стоте дни управление на третото правителство на Борисов, с особен плам говори за паралелната държава. Сега е време да кажем кой живее в паралелна държава. Дали Нинова, която беше уволнена от Станишев заради корупция, и дали не е заради тези проекти. Само преди дни коментирахме проблемите с Калиакра, къде беше заложена бомбата, от кого - в същото управление на Тройната коалиция“, каза Десислава Атанасова. \r\nОт БСП посрещнаха намеренията на ГЕРБ с думите, че управляващата партия използват „Цанков камък“, за да заглушат „Суджукгейт“. Според зам.-председателят на БСП Кирил Добрев депутатите на ГЕРБ и зам.-министър Станков са „слънчасали“. Добрев заяви, че няма пукнатини по стената на язовир „Цанков камък“, а по договора за експлоатация техническото съоръжение след 6 години трябва да бъде прегледано от дъното, където е разположено върху карстови скали и ако има пукнатини, трябва да бъдат отстранени. „Подчертавам, че това е планов ремонт на НЕК, за който са обяснили в прессъобщение юли месец“, обясни той. Според Добрев основната причина за извънредната пресконференция на ГЕРБ от „морските курорти“ е отново да се неглижира, смачка и захвърли „Суджукгейт“. „Главният свидетел на прокуратурата излиза и заявява, че откакто е станал такъв, животът му е в опасност, че всички държавни институции го мачкат и го сгъват за това да си оттегли показанията. БСП стартира кампанията „Не на страха и рекета“ в защита на всички обикновени хора, на дребни и малки бизнесмени, които са поставени на ежедневния рекет на ГЕРБ. Хора, държавни служители, които са принудени да правят подобни ревизии. Целта на всички пресконференции е тази“, добави той.Агенция „Фокус“ припомня:  Хидровъзел \"Цанков камък\" представлява язовир и водноелектрическа централа на реките Въча и Гашня, част от каскадата Доспат-Въча, в близост до село Михалково, Южна България. „Цанков камък“ е най-големият язовир, строен в България от средата на 80-те години на миналия век.  Язовир „Цанков камък” е с обем 111 млн. м3, с първата в България дъгова куполна язовирна стена с двойна кривина с височина 130 м. ВЕЦ „Цанков камък” с инсталирана мощност 80 МВт и с годишно електроенергийно производство 185 млн. кВтч. Хидровъзелът \"Цанков камък\" е пуснат в експлоатация на 5 февруари 2010 г. Строителството му започва през 2004 г. след подписано от правителството на Симеон Сакскобургготски година по-рано споразумение между Националната електрическа компания и три австрийски фирми. Развитието на проекта продължава по време на Тройната коалиция между НДСВ, БСП и ДПС и завършва по време на първия кабинет на Бойко Борисов (ГЕРБ). Планираната инвестиция е 400 млн. лв., но окончателната му цена нараства до близо 1 млрд. лв. Като една от основните причини за оскъпяването на проекта се посочва закъснението му - хидровъзелът трябваше да е готов през 2008 г., но строежът на язовира приключи чак през 2010. Закъснението беше обяснено от изпълнителите на проекта с наводненията и промените, настъпили в резултат на геоложките проучвания. Хидровъзелът се прочу и с изграждането на 21-километровия му обходен път срещу рекордните 220 млн. лв., заради които стана известен като \"златния път\".\r\nПрез 2010 г. стана ясно, че лидерът на ДПС Ахмед Доган е получил хонорар от 1.5 млн. лв. като консултант по четири хидроенергийни проекта, включително \"Цанков камък\". Също през 2010 г. премиерът Бойко Борисов подаде сигнал при тогавашния главен прокурор Борис Велчев за \"Цанков камък\" и бе образувано разследване. През 2011 г. петчленен състав на Върховния административен съд излезе с решение, че няма конфликт на интереси за хонорара на лидера на ДПС Ахмед Доган по проекта \"Цанков камък\".\r\nПрез юли тази година Национална електрическа компания (НЕК) съобщи, че започва планов ремонт по река Гашня, част от водосбора на язовир \"Цанков камък\", чието корито минава през карстов район и затова е налице загуба на вода. Беше започнат и текущ ремонт на хидрогенератори на ВЕЦ \"Цанков Камък\".", "date": "2017.08.12", "title": "ГЕРБ  ще сезира главния прокурор за проекта „Цанков камък“ (ОБЗОР)"}
{"url": "http://www.focus-news.net/news/2017/08/12/2424908/voa-edna-godina-sled-razrushitelnoto-zemetresenie-amatriche-i-akumoli-prodalzhavat-da-sa-v-ruini.html", "text": "Една година след разрушителното земетресение с магнитут 6.0 в Италия, при което 300 души загинаха и хиляди останаха без домове, местните кметове са ядосани, че възстановителните работи в населените места от региона протичат твърде бавно, предава Voice of America. \r\nТри четвърти от градовете Аматриче и Акумоли продължават да бъдат в руини. Гражданите се притесняват, че ще се случи същото, както при Акуила, който пострада от земетресение през 2009. Осем години след това, повече от  осем хиляди души продължават да живеят в места за временно настаняване. \r\nКметовете призовават правителството да не повтаря същата грешка и да ускори процеса по възстановяването на засегнатите населени места. \r\nПреди шест месеца 400 жители на Илича, Акумоли, Аркуата дел Тронто и Каподакуа организираха протест, настоявайки за забързване на усилията по възстановяването. „Бюрокрацията убива повече от земетресението“, гласеше един от плакатите, използвани от демонстрантите.  Мария Динкова", "date": "2017.08.12", "title": "VOA: Една година след разрушителното земетресение Аматриче и Акумоли продължават да са в руини"}
{"url": "http://www.focus-news.net/news/2017/08/12/2424909/donald-tramp-sasht-mogat-da-izpolzvat-voenna-sila-v-otgovor-na-eskalirashtata-politicheska-kriza-vav-venetsuela.html", "text": "В петък американският президент Доналд Тръмп заяви, че в отговор на ескалиращата политическа криза във Венецуела той обмисля различни възможности, които включват използването на военна сила, предава AFP. \r\n„Ние разполагаме с много опции относно Венецуела, включително възможността за използване на военна сила, ако е необходимо“, коментира Тръмп. \r\n„Ние разполагаме с военнослужещи по целия свят, на места, които са много далеч. Венецуела не е много далече, а там хората страдат и умират“, допълни държавният глава.  Мария Динкова", "date": "2017.08.12", "title": "Доналд Тръмп: САЩ могат да използват военна сила в отговор на ескалиращата политическа криза във Венецуела"}
{"url": "http://www.focus-news.net/news/2017/08/12/2424910/donald-tramp-za-severna-koreya-nadyavam-se-vsichko-da-se-naredi.html", "text": "В петък американският президент Доналд Тръмп се опита да успокои притесненията във връзка с вербалната война със Северна Корея, изразявайки надежда, „че всичко ще се нареди“, пише вестник The Hill. \r\nТози коментар Тръмп направи след срещата си с държавния секретар Рекс Тилърсън, със съветника по национална сигурност Хърбърт Макмастър и с американския посланик в ООН Ники Хейли. \r\nДържавният глава подчерта, че иска мирно разрешаване на конфронтацията  с лидера на Северна Корея Ким Чен Ун. \r\nОсвен това Тръмп отбеляза, че в петък вечерта ще проведе разговор с президента на Китай Си Дзинпин, за да обсъдят ситуацията.  Мария Динкова", "date": "2017.08.12", "title": "Доналд Тръмп за Северна Корея: Надявам се всичко да се нареди"}
{"url": "http://www.focus-news.net/news/2017/08/12/2424911/rusi-mozhe-li-balgariya-da-sbadne-mechtata-na-makedoniya-za-es-i-nato.html", "text": "Старите разногласия между София и Скопие са оставени настрана, докато България се приготвя да поеме председателството на ЕС през януари 2018 година. Въпреки това, старата вражда между двете страни и войната на Македония, за името ѝ, с Гърция, може да потопят надеждите на Скопие да се присъедини към ЕС и НАТО, предава The Royal United Services Institute. \r\nПрез януари 2018 г., България ще поеме ротационното председателство на Европейския съюз за пръв път, откакто се присъедини към общността. Заради Брекзит, председателството на България бе изтеглено напред с шест месеца и европейското бъдеще на Западните Балкани ще бъде един от основните приоритети на София.\r\nС подписването на Договора за приятелство, добросъседство и сътрудничество между България и Македония на първи август, изглежда, че София вече започва да прилага политиката си на практика.\r\nСпоразумението бе приветствано в Европа и описвано като „историческо“, „обърнато към бъдещето“ и „амбициозно“. В Скопие единствено най-голямата опозиционна партия ВМРО-ДПМНЕ, която управлява Македония повече от десетилетие, заяви, че ще гласува против договора, защото смята, че условията му подкопават идентичността на страната. Това значи, че ако правителството в Скопие се смени, има риск за прилагането на споразумението.\r\nМакедония, през 2001 година, беше първата Балканска страна, която подписа Споразумение за стабилизиране и асоцииране с ЕС. Въпреки това, пътят ѝ към членството в ЕС и НАТО беше блокиран за дълги години, главно заради спора с Гърция за официалното име на страната.\r\nЗа България „Македонският въпрос“ е по-малко проблематичен, но София на няколко пъти използва влиянието си, по подобен на Гърция начин, за да постави преграда пред членството на Македония в Западния блок.\r\nПрез последните две десетилетия, между София и Скопие има отношения на любов и омраза. Наистина, България беше първата държава, която призна независимостта на Македония от Югославия през 1992 г., но отрече съществуването на македонско малцинство в България и не призна македонския език за различен от българския.\r\nВ допълнение, след 2007-а година, десетки хиляди македонски граждани подадоха заявления за получаване на българско гражданство, което им даде правото да се радват на същите права, каквито имат всички други граждани на ЕС.\r\nСпоразумението подсказва, че и двете страни са направили сериозни компромиси. На съществуването на македонски език в момента не се гледа като на проблем в България, като тя гарантира това в Член 14 от договора.\r\nПо-нататък, македонските власти се задължиха да не се бъркат във вътрешните работи на България, като правата на македонското малцинство през границата (Член 11/5).\r\nНа това споразумение може да се гледа, като начало на процес на излекуване на раните от миналото, но това няма да се случи лесно. Предвиденото създаване на „Съвместна мултидисциплинарна експертна комисия на паритетен принцип по исторически и образователни въпроси“, целяша „да допринесе за обективното, основаващо се на автентични и основани на доказателства исторически извори за научно тълкуване на историческите събития“, може да създаде доста сериозни търкания. \r\nРазличният прочит на историята, независимо от всякакъв „обективен научен“ подход, може сериозно да повляе върху цялата същност на договора и върху реализацията на толкова нужните икономически и транспортни проекти, като например модерна ЖП линия и магистрала между София и Скопие.\r\nОсвен това, споразумението може, на теория, да позволи на България да възпрепятства влизането на Македония в НАТО и/или ЕС, ако реши, че някои сегменти от сделката не са достатъчно добре адресирани.\r\nВземайки предвид динамиката на тези отношения – България е член на клуба, а Македония иска да се присъедини – то Скопие може да се окаже в позиция да бъде принуден да направи още концесии, когато прилага части от споразумението.\r\nАко историята е нещо, от което трябва да се учиме, то е добре да си спомним, че Гърция и Македония подписаха подобно споразумение за нормализиране на отношенията през 1995 година, в което Атина беше гарантирала, че никога няма да блокира приемането на Скопие в международни организации, на която е член, като ЕС и НАТО. В действителност, обаче, нещата се развиха по друг начин.\r\nВъпреки тези уговорки, оптимизмът, който генерира споразумението в проблемните Балкани, не трябва да бъде подценяван. Ако всичко върви по план, по времето на председателството на България в ЕС, тя може да се отличи, като приложи договора и като подкрепи Македония в усилията ѝ да се присъедини към общността.\r\nЕвропейската комисия най-вероятно ще препоръча да се започнат преговори за присъединяване с Македония и България има и основата, и стимула да лобира пред Европейския съвет и дори да притисне Гърция, за да позволи това да се случи.\r\nВсъщност, договорът показа, че правителството в Скопие, водено от премиера Зоран Заев, има желание да взима тежки решения и да прави компромиси. Решението на въпросът за името е все по-вероятно, тъй като това ще позволи на Македония да напредне по пътя към членството в ЕС.\r\nНакратко – не всички новини от Балканите са депресиращи.\r\nАндрея Богдановски е работил много години като научен сътрудник в базирания в Скопие тинк-танк Analytica, със специализация въпроси по сигурността. В момента е записан в докторска програма на Университета на Бъкингам, фокусирана върху отцепването, суверенитета и фактическите държави  Иван Христов", "date": "2017.08.12", "title": "RUSI: Може ли България да сбъдне мечтата на Македония за ЕС и НАТO"}
{"url": "http://www.focus-news.net/news/2017/08/12/2424912/sport-britni-riys-specheli-zlatniya-medal-pri-skoka-na-dalzhina.html", "text": "Американката Бритни Рийс спечели златния медал при скока на дължина на Световното първенство по лека атлетика в Лондон. Тя постигна резултат от 7,02 метра. \r\nНа второ място се класира рускинята Дария Клишина, която се състезава под неутрален флаг. Третото място зае американката Тиана Бартолета, която е двукратен световен шампион  и олимпийски шампион в тази дисциплина за 2016г.", "date": "2017.08.12", "title": "Спорт: Бритни Рийс спечели златния медал при скока на дължина"}
{"url": "http://www.focus-news.net/news/2017/08/12/2424913/70-godishna-frenska-turistka-postrada-pri-intsident-v-pirin-obzor.html", "text": "70-годишна френска туристка пострада при инцидент в Пирин. Организирана туристическа група с водач, тръгва от хижа Вихрен. Пострадалата е била част от групата и преди тръгването е предупредена, че маршрутът е изключително тежък, но въпреки това взема решение да тръгне с останалите. На опасен терен в района на заслона Спано поле и Бъндеришка порта, тя се подхлъзва, пада и удря главата си. Поради спешността на случая, на място е изпратен медицински, за да транспортира пострадалата в столично болнично заведение. Около 16.00 часа хеликоптерът кацна на площадката на УМБАЛ „Св. Анна“ в София. Пострадалата туристка е прегледана от екип специалисти (неврохирург, коремен хирург и ортопед), които са установили че има счупване на лява предмишница и травма в областта на главата, без пряко засягане на мозъка. Пациентката е стабилизирана, контактна, в ясно съзнание и няма пряка опасност с живота ѝ.\r\nНатали СТЕФАНОВА", "date": "2017.08.12", "title": "70-годишна френска туристка пострада при инцидент в Пирин (ОБЗОР)"}
{"url": "http://www.focus-news.net/news/2017/08/12/2424914/api-vazstanoveno-e-dvizhenieto-po-pat-i-6-nikolaevo-maglizh.html", "text": "Възстановено е движението по път I-6 Николаево - Мъглиж. Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.12", "title": "АПИ: Възстановено е движението по път I-6 Николаево - Мъглиж"}
{"url": "http://www.focus-news.net/news/2017/08/12/2424915/ria-novosti-zemetresenie-s-magnitud-56-e-registrirano-v-peru.html", "text": "В петък в 16.45 ч. местно време (00.45 ч. българко време) е било регистрирано земетресение с магнитуд 5,6 в Перу, съобщиха от Геологическата топографска служба на САЩ, предава РИА Новости.\r\nЕпицентърът на труса е бил на 89 км северозападно от град Камана и на дълбочина 34,7 км. \r\nОт Геологическата служба подчертават, че има малка вероятност за жертви и икономически щети.  Мария Динкова", "date": "2017.08.12", "title": "РИА Новости: Земетресение с магнитуд 5,6 е регистрирано в Перу"}
{"url": "http://www.focus-news.net/news/2017/08/12/2424916/api-dvizhenieto-po-am-hemus-pri-km-342-v-posoka-varna-se-izvarshva-v-edna-lenta-poradi-ptp.html", "text": "Движението по АМ \"Хемус\", при км 342, в посока Варна, се извършва в една лента, поради ПТП. Това съобщиха от пресцентъра на Агенция \"Пътна инфраструктура\". \r\nВодачите да шофират с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.12", "title": "АПИ: Движението по АМ \"Хемус\", при км 342, в посока Варна, се извършва в една лента, поради ПТП"}
{"url": "http://www.focus-news.net/news/2017/08/12/2424917/the-times-britanski-eksperti-prizovavat-da-se-spre-razgrabvaneto-na-arheologicheski-obekti-v-blizkiya-iztok.html", "text": "Британски експерти по антики призовават международни организации да разследват и върнат откраднати артефакти, както и да противодействат срещу плячкосването и продажбата на антични стоки от Близкия Изток, пише британският вестник  The Times. \r\nРазграбването на археологически обекти и музеи, както и незаконните археологически разкопки след „Арабската пролет“ през 2011 г. се превърнаха в търговия за милиарди паунди. \r\nСателитни снимки на райони в страни като Египет и Сирия сега показват пъстри пейзажи, където крадци опортюнисти, включително терористични групировки като „Ислямска държава“, копаят за съкровища, които да продадат на международните пазари. Мария Динкова", "date": "2017.08.12", "title": "The Times: Британски експерти призовават да се спре разграбването на археологически обекти в Близкия Изток"}
{"url": "http://www.focus-news.net/news/2017/08/12/2424918/balgariya-komentari-v-svetovnite-medii-dali-balgariya-shte-sbadne-mechtata-na-makedoniya-za-es-i-nato-balgariya-e-otbelyazala-nay-golemiya-spad-na-mladezhkata-bezrabotitsa-v-es-agentsiya-fokus.html", "text": "***\r\nСтарите разногласия между София и Скопие са оставени настрана, докато България се приготвя да поеме председателството на ЕС през януари 2018 година. Въпреки това, старата вражда между двете страни и войната на Македония, за името ѝ, с Гърция, може да потопят надеждите на Скопие да се присъедини към ЕС и НАТО, предава The Royal United Services Institute. \r\nПрез януари 2018 г., България ще поеме ротационното председателство на Европейския съюз за пръв път, откакто се присъедини към общността. Заради Брекзит, председателството на България бе изтеглено напред с шест месеца и европейското бъдеще на Западните Балкани ще бъде един от основните приоритети на София.\r\nС подписването на Договора за приятелство, добросъседство и сътрудничество между България и Македония на първи август, изглежда, че София вече започва да прилага политиката си на практика.\r\nСпоразумението бе приветствано в Европа и описвано като „историческо“, „обърнато към бъдещето“ и „амбициозно“. В Скопие единствено най-голямата опозиционна партия ВМРО-ДПМНЕ, която управлява Македония повече от десетилетие, заяви, че ще гласува против договора, защото смята, че условията му подкопават идентичността на страната. Това значи, че ако правителството в Скопие се смени, има риск за прилагането на споразумението.\r\nМакедония, през 2001 година, беше първата Балканска страна, която подписа Споразумение за стабилизиране и асоцииране с ЕС. Въпреки това, пътят ѝ към членството в ЕС и НАТО беше блокиран за дълги години, главно заради спора с Гърция за официалното име на страната.\r\nЗа България „Македонският въпрос“ е по-малко проблематичен, но София на няколко пъти използва влиянието си, по подобен на Гърция начин, за да постави преграда пред членството на Македония в Западния блок.\r\nПрез последните две десетилетия, между София и Скопие има отношения на любов и омраза. Наистина, България беше първата държава, която призна независимостта на Македония от Югославия през 1992 г., но отрече съществуването на македонско малцинство в България и не призна македонския език за различен от българския.\r\nВ допълнение, след 2007-а година, десетки хиляди македонски граждани подадоха заявления за получаване на българско гражданство, което им даде правото да се радват на същите права, каквито имат всички други граждани на ЕС.\r\nСпоразумението подсказва, че и двете страни са направили сериозни компромиси. На съществуването на македонски език в момента не се гледа като на проблем в България, като тя гарантира това в Член 14 от договора.\r\nПо-нататък, македонските власти се задължиха да не се бъркат във вътрешните работи на България, като правата на македонското малцинство през границата (Член 11/5).\r\nНа това споразумение може да се гледа, като начало на процес на излекуване на раните от миналото, но това няма да се случи лесно.\r\n***\r\nМладежката безработица в България е паднала от 30 % през 2006 година до 22,7 % през 2016 година, според данни на Евростат, предава Independent Balkan News Agency.\r\nТова значи, че България има най-големия спад на младежката безработица сред европейските страни. Въпреки това, страната все още е сред петте държави, в които положението с младежките работи е най-зле, както от гледна точка на работата, така и на образованието и обучението.\r\nВ 12 страни от ЕС, броят на безработните младежи е спаднал. На първо място е България, където безработицата сред младежите е паднала от 29,3 % до 22,7 %, следвана от Германия (спад с 5,5 %) и Полша (спад с 3,6 %).\r\nВ другите 16 страни от ЕС, ситуацията се е влошила. Най-голям дял на младежи от 20-24 годишна възраст, които не работят и не учат, е отбелязан в Кипър (увеличение от 13,7 на 22,7 %), Испания (увеличение на безработните  и неучещи младежи с 8 %), Италия (7,5 %), Гърция (6,2 %), Ирландия (5,1 %), Румъния (4,7 %) и Португалия с 4,6 %.\r\n***\r\nБлизо 600-те имами в България остават без пари за заплати, след като страната прекъсна споразумението за финансиране на ислямското образование с Турция, заявиха от Главното мюфтийство, цитирани от Balkan Insight.\r\nОт март месец спонсорирането за ислямските училища в България, което се осигуряваше от турския Дианет, бе блокирано, принуждавайки мюфтийството да замрази заплатите на имамите си. Това заяви говорителят на главния мюфтия, Джелал Фаик.\r\nЗаради оптимизиране на разходите, след тези събития, от мюфтийството са намалили заплатите на духовниците си, 32-ма, от които са напуснали.\r\nОт 1998-ма година българските ислямски училища, се финансират от Турция, според протокол подписан между Дианета и Министерския съвет на България. Мюфтийството твърди, че е получавало два милиона лева за покриване на разходите си по образователната дейност.\r\nПрез април от турския Дианет са заявили на българското мюфтийство, че протоколът е отхвърлен едностранно от временното правителство на България. Това се случи след напрежението между двете страни, което бе предизвикано от турската намеса в българските вътрешни работи. \r\nНамесата на Турция в българските дела стана една от главните теми преди последните парламентарни избори, като някои турски дипломати бяха изгонени от страната, заради опитите си да повлияят на вота. \r\nПрез юни министър-председателят Бойко Борисов обяви, че депутатите ще започнат работа по законови промени, с които ще се забрани чуждестранното финансиране на религиозните институции, докато същевременно държавата ще предостави допълнително средства за религиите.\r\n***\r\n Министърът на външните работи на Катар Султан бин Саад ал Мирейхи се срещна със своя български колега Екатерина Захариева в София, пише вестник Gulf Times. \r\nВ четвъртък двамата министри обсъдиха двустранните отношения между двете държави, а също така начините за тяхното задълбочаване. Освен това те дискутираха редица въпроси, които представляват интерес за София и Доха.", "date": "2017.08.12", "title": "България - коментари в световните медии: Дали България ще сбъдне мечтата на Македония за ЕС и НАТO,  България е отбелязала най-големия спад на младежката безработица в ЕС (Агенция „Фокус“)"}
{"url": "http://www.focus-news.net/news/2017/08/12/2424919/vtori-sluchay-na-izostaveno-malko-dete-za-poslednite-dve-sedmitsi-obzor.html", "text": "За последните две седмици е регистриран втори случай на изоставено малко дете. На 11 август към 19.00 часа в столичната полиция е било съобщено за намерено малко момиченце в Западен парк. На място веднага са били изпратени патрули от Трето РУ-СДВР, екип на \"Бърза помощ\". Медиците са прегледали детето, което е на видима възраст между 5 месеца и 1 годинка и е в добро общо състояние. \r\nУведомени са социалните служби, екипът на \"Бърза помощ\" го е откарал в столична педиатрия. Агенция „Фокус“ припомня: Първият случай бе на 30 юли, когато на детската площадка, в близост до бл. 20 в столичния квартал „Младост“ 1 бе открито изоставено момче на около 3 месеца. Сигналът бе получен на телефон 112 в 14.25 часа. Гражданка е съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите установяват добро общо състояние на детето. Момченцето е настанено в неонатологията на „Специализирана болница за активно лечение по детски болести - проф. д-р Иван Митев\". По-късно майката се е обадила в полицията и е обяснила, че се намира в село Габра, в близост до София. Жената бе разпитана в 7-мо РПУ. Пред журналисти, след разпита, майката заяви, че липсата на пари е причината да изостави детето си. Тя коментира, че е нямала друг избор, била е в шок и изрази съжаление за стореното. Грижите за детето бяха поети от Държавната агенция за закрила на детето, а майката бе привлечена като за това, че е оставила тримесечното си бебе без надзор. Междувременно стана ясно, че 38-годишната жена е подала заявление за реинтеграция на детето си, а експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа.", "date": "2017.08.12", "title": "Втори случай на изоставено малко дете за последните две седмици (ОБЗОР)"}
{"url": "http://www.focus-news.net/news/2017/08/12/2424920/politico-dzhared-kashnar-skoro-shte-poseti-darzhavite-ot-blizkiya-iztok.html", "text": "Американският президент Доналд Тръмп планира „скоро“ да изпрати Джаред Къшнър, негов зет и старши съветник в Белия дом, в Близкия Изток, пише Politico. \r\nДжейсън Грийнблат, специален представител за международните преговори, и Дина Пауел, заместник-съветник по националната сигурност, ще придружат Къшнър по време на визитата. Нейната цел ще бъде „да се продължат дискусиите с регионалните партньори за това как най-добре да се подкрепят усилията за постигане на мир“, съобщи в петък служител от Белия дом. Той подчерта, че те ще се срещнат с лидерите на Саудитска Арабия, Обединените арабски емирства, Катар, Йордания, Египет, Израел и палестинската територия. \r\nИзточникът допълни, че Тръмп „вярва във възстановяването на спокойствието и стабилизирането на ситуацията в Ерусалим“ след кризата при Храмовия хълм, която „създаде възможност за продължаване на преговорите“, започнати по-рано от неговата администрация.  Мария Динкова", "date": "2017.08.12", "title": "Politico:  Джаред Къшнър скоро ще посети държавите от Близкия Изток"}
{"url": "http://www.focus-news.net/news/2017/08/12/2424921/daily-express-frenskite-sotsialisti-prizovavat-emanyuel-makron-da-predprieme-deystviya-sreshtu-severna-koreya.html", "text": "Социалистите във Франция призоваха президента Еманюел Макрон да предприеме действия срещу Северна Корея, пише британският вестник Daily Express. \r\nФренската социалистическа партия разкритикува Макрон за неучастието на Париж при намирането на решение на севернокорейския проблем на фона на увеличаващите се страхове за Трета световна война. \r\n„Социалистическата партия призовава държавния глава на Франция и министъра на външните работи (Жан-Ив ле Дриан) незабавно да направят изявление, настоявайки Съветът за сигурност на ООН да гарантира прилагането на резолюцията, която беше единодушно приета на 5 август и която целеше да постави Пхенян на преговорната маса“, отбелязаха френските социалисти. \r\n„Русия и Китай са притеснени. Южна Корея и Япония се подготвят. Междувременно Франция запазва мълчание“, се допълва в изказването.  Мария Динкова", "date": "2017.08.12", "title": "Daily Express: Френските социалисти призовават Еманюел Макрон да предприеме действия срещу Северна Корея"}
{"url": "http://www.focus-news.net/news/2017/08/12/2424922/the-independent-pozitsiite-na-britantsite-glasuvali-za-i-protiv-brekzit-savpadat-v-golyama-stepen.html", "text": "Общо 29% от британците, гласували за оставане в Европейския съюз, ще приемат сценарий за Брекзит, при който всички граждани на блока бъдат принудени да напуснат Обединеното кралство, пише вестник The Independent. \r\nСпоред новото проучване повече от една трета от подкрепилите излизането от ЕС отбелязват, че ще одобрят сделка, която не дава на Лондон никакъв контрол над имиграцията от ЕС. \r\nИзследването, подготвено от Оксфордския университет и Лондонското училище по икономика и политически науки, показва, че позициите на гражданите, гласували „за“ и „против“ Брекзит, не се различават толкова много, както се е предполагало първоначално.  Мария Динкова", "date": "2017.08.12", "title": "The Independent: Позициите на британците, гласували „за“ и „против“ Брекзит, съвпадат в голяма степен"}
{"url": "http://www.focus-news.net/news/2017/08/12/2424923/fox-news-minite-i-kolite-bombi-sa-osnovnite-predizvikatelstva-pri-operatsiyata-za-osvobozhdavaneto-na-rakka.html", "text": "Операцията за освобождаването на Ракка от терористичната групировка „Ислямска държава“ продължава вече трети месец, предава FOX News. \r\nКъм момента има около 1,500 членове на групировката, останали в Ракка от общо пет хиляди преди по-малко от двама месеца. Въпреки това градът не е по-малко опасен. Бягащите джихадисти поставят мини и мини-капани из целия град. \r\n„80% от сраженията на Сирийските демократични сили включват справяне със самоделни взривни устройства, поставени в превозни средства, в къщи, в спрели автомобили или дори в трупове“, отбеляза полковник Райън Дилън, говорител на операцията „Непоколебима решимост\".  Мария Динкова", "date": "2017.08.12", "title": "FOX News: Мините и колите-бомби са основните предизвикателства при операцията за освобождаването на Ракка"}
{"url": "http://www.focus-news.net/news/2017/08/12/2424924/ministar-boil-banov-predstavi-klyuchovite-proekti-na-ministerstvoto-na-kulturata-obzor.html", "text": "На 11 август министър Боил Банов представи ключовите проекти на Министерството на културата на пресконференция пред журналисти. Сред приоритетите на правителството е опазването на културното наследство, а пряко с него е свързана и работата на Националния институт по опазване на културното наследство. „Имаме много практически идеи и такива, които вече реализираме по посока финансово обезпечаване на работата на хората и укрепване на Института. Онзи ден дори подписахме проект за дигитализация на целия архив. Голямата ни цел е да върнем доверието в Института и в Министерството на културата“, уточни той. Сред останалите проекти, които Банев посочи, са обществените библиотеки, поправката в закона за финансиране на читалищата, изпълнението на Закона за хазарта и промените в закона за киното, за сценичните изкуства и за музеите и галериите. \r\nБанев е категоричен, че трябва да се работи по перспективата НДК да стане сериозен конгресен център, след като мине периодът на Председателство на Съвета на Европейския съюз. \r\nНа въпрос дали би подкрепил връщането на Мирослав Боршош в управлението на НДК, Банев поясни, че срещу Боршош са повдигнати сериозни обвинения и той няма как да бъде върнат. „Принципно харесвам визията, която той наложи в НДК, и най-вече художествената. Как е постигнато това вече е друг въпрос“, коментира министърът.\r\nТой уточни още, че сумата, отпусната за „Културна програма“ за Председателството на Съвета на Европейския съюз, е 4 млн. лева. „Това включва покриването на задължителни събития като откриване и закриване на председателството, включва 7 големи събития от сериозен мащаб като изложба в „Лувъра“ на „Първото българско царство“, включва културно обслужване на събития клас А и клас С на делегации, включва големи и сериозни издания, които представят нашето културно наследство и съвременна култура, и ред други неща“, обясни Банов.\r\nМинистърът обяви още, че стартира публична програма за набиране на проекти за културни прояви по време на Председателството на Европейския съюз, които ще дадат облика на България. „Взехме едно много трудно, но според мен много естествено и правилно решение – чрез проектизиране през фонд „Култура“ да отворим сесии за кандидатстване, а не аз или моят екип да избираме това, което ще представя страната. 45 дни има за кандидатстване, след което специална комисия ще селектира проектите и се надявам до средата на октомври да имаме конкретните проекти, които ще носят имиджово идеите за представяне на страната по време на Председателството“, каза още Банов.\r\nТой коментира и нашумелия напоследък казус, свързан с асфалтирането на столицата и по-конкретно ремонтите на бул. „Прага“. „Въпросът е юридически сложен, но по закон бул. \"Прага\" трябва да бъде с павета“, категоричен бе Банов.\r\nЦветилена СИМЕОНОВА", "date": "2017.08.12", "title": "Министър Боил Банов представи ключовите проекти на Министерството на културата (ОБЗОР)"}
{"url": "http://www.focus-news.net/news/2017/08/12/2424925/the-guardian-eksperti-ochakvat-v-nachaloto-na-2018-g-paundat-i-evroto-da-izravnyat-stoynostta-si.html", "text": "Британските туристи трябва да се подготвят за още проблеми, свързани с Брекзит, когато обменят паундите в евро, след като водещи инвестиционни банки предвиждат двете валути да изравнят стойността си, пише The Guardian. \r\nПаундът в момента се разменя за 1, 09 евро, падайки от 1, 31 евро в деня преди референдума за излизането на Обединеното кралство от Европейския съюз през 2016г. \r\nТова означава, че туристите в Испания и Италия ще видят как спестяванията им намаляват и повече граждани ще изберат да си останат във Великобритания въпреки лошото време през лятото. \r\n Според банката Morgan Stanley паундът ще продължи да пада и през първите три месеца на следваща година, като 1, 02 лири ще могат да купят само 1 евро. Така за първи път от 18-годишната история на еврото двете валути ще се изравнят. \r\n„Прогнозата за британската икономика изглежда мрачна, имайки предвид раздутите бюджети на домакинствата, несигурността около преговорите за Брекзит, която вероятно ще се отрази на инвестициите, и малкия нетен ръст на износа въпреки слабия паунд“, коментират от банката. Същевременно през последните месеци растежът на еврозоната е два пъти по-бърз от този на Великобритания. Мария Динкова", "date": "2017.08.12", "title": "The Guardian: Експерти очакват в началото на 2018 г. паундът и еврото да изравнят стойността си"}
{"url": "http://www.focus-news.net/news/2017/08/12/2424926/reuters-ministarat-na-otbranata-na-venetsuela-opredeli-zaplahata-na-sasht-za-interventsiya-kato-ludost.html", "text": "Заплахата на американския президент Доналд Тръмп за военна интервенция във Венецуела е „лудост“, отбеляза в петък министърът на отбраната на латиноамериканската държава Владимир Падрино, предава Reuters. \r\nОчаква се по-късно Министерството на външните работи на Венецуела да излезе с официален отговор.  \r\nПо-рано министърът на комуникациите Ернесто Вилегас на свой ред определи  изказването на Вашингтон като „безпрецедентна заплаха за националния суверенитет“.  Мария Динкова", "date": "2017.08.12", "title": "Reuters: Министърът на отбраната на Венецуела определи заплахата на САЩ за интервенция като „лудост“"}
{"url": "http://www.focus-news.net/news/2017/08/12/2424927/tass-vremenno-oglavyavashtiyat-diplomaticheskata-misiya-na-peru-vav-venetsuela-tryabva-da-napusne-stranata.html", "text": "Временно оглавяващият дипломатическата мисия на Перу във Венецуела трябва да напусне страната, предава ТАСС. Това съобщи в петък Министерството на външните работи в Каракас, подчертавайки, че това е мярка в отговор на обявяването за персона нон грата на венецуелския посланик в Лима\r\n„Вследствие на приетите от правителството на Перу  мерки ние сме принудени, за съжаление, да експулсираме временно оглавяващия дипломатическото представителство на Перу във Венецуела. Той има пет дни да напусне страната“, отбелязаха от външнополитическото ведомство.  Мария Динкова", "date": "2017.08.12", "title": "ТАСС: Временно оглавяващият дипломатическата мисия на Перу във Венецуела трябва да напусне страната"}
{"url": "http://www.focus-news.net/news/2017/08/12/2424928/ekathimerini-dva-tona-kanabis-sa-bili-izzeti-ot-yahta-kray-kitira.html", "text": "В петък гръцката крайбрежна охрана на остров Китира е задържала двама чужденци, един италианец и един албанец, пише вестник Ekathimerini. Арестите са били извършени, след като властите са иззели два тона канабис от яхта, преминаваща край южните брегове на острова. \r\nОт крайбрежната охрана уточниха, че плавателното средство е отпътувало от Италия, натоварило е наркотиците в Албания и е трябвало да достигне до островите в Егейско море. Мария Динкова", "date": "2017.08.12", "title": "Ekathimerini: Два тона канабис са били иззети от яхта край Китира"}
{"url": "http://www.focus-news.net/news/2017/08/12/2424929/beliya-dom-donald-tramp-shte-razgovarya-s-nikolas-maduro-kogato-demokratsiyata-vav-venetsuela-bade-vazstanovena.html", "text": "Американският президент Доналд Тръмп ще се съгласи да разговаря с лидера на Венецуела „когато демокрацията в тази страна бъде възстановена“, съобщиха в петък от Белия дом, предава AFP. \r\n „САЩ подкрепят гражданите на Венецуела, които са изправени пред продължаващите репресии при режима на Мадуро. Президентът Тръмп с удоволствие ще разговаря с лидера на Венецуела, когато демокрацията в тази страна бъде възстановена“, подчертаха от Белия дом. Мария Динкова", "date": "2017.08.12", "title": "Белия дом: Доналд Тръмп ще разговаря с Николас  Мадуро, когато демокрацията във Венецуела бъде възстановена"}
{"url": "http://www.focus-news.net/news/2017/08/12/2424930/deutsche-welle-donald-tramp-ignorira-priziva-na-angela-merkel-za-namalyavane-na-naprezhenieto-mezhdu-phenyan-i-vashington.html", "text": "В петък американският президент Доналд Тръмп игнорира критиката на германския канцлер Ангела Меркел относно увеличеното напрежение между САЩ и Северна Корея, предава Deutsche Welle. \r\n„Нека тя да говори от името на Германия“, отбеляза Тръмп пред репортери. „Тя е много добър мой приятел. Може би има предвид Германия, със сигурност това не се отнася до САЩ“, допълни държавният глава.\r\nПо-рано в петък Меркел осъди ескалирането на риторика между Пхенян и Вашингтон, уточнявайки, че според германското правителство конфликтът не може да бъде разрешен с военни средства. \r\n„Германия активно ще се включи при възможностите за разрешаване на конфликта, които не са военни“, подчерта Меркел. Мария Динкова", "date": "2017.08.12", "title": "Deutsche Welle: Доналд Тръмп игнорира призива на Ангела Меркел за намаляване на напрежението между Пхенян и Вашингтон"}
{"url": "http://www.focus-news.net/news/2017/08/12/2424931/omer-chelik-migrantskata-kriza-v-evropa-e-izpitanie-za-chovechnostta.html", "text": "Турският министър по въпросите за Европейския съюз Омер Челик призова Европа да окаже по-голяма подкрепа на бежанците, определяйки мигрантската криза като изпитание за човечността, пише вестник Daily Sabah. \r\n„Европа не трябва да изгражда стена срещу мигрантите, а да строи мостове за тях. Това е изпитание за човечността“, написа в четвъртък в „Туитър“ Челик. \r\n„Европа трябва да бъде отворена, сигурна и да осигури справедливи условия за мигранти, вместо да ги изолира. Въпросът с мигрантите е нещо, което може да бъде управлявано, а не е нещо, срещу което да се борим“, подчерта турският министър. Мария Динкова", "date": "2017.08.12", "title": "Омер Челик: Мигрантската криза в Европа е изпитание за човечността"}
{"url": "http://www.focus-news.net/news/2017/08/12/2424932/pregled-na-mezhdunarodnite-novini-do-6-chasa-agentsiya-fokus.html", "text": "В петък в 16.45 ч. местно време (00.45 ч. българко време) е било регистрирано земетресение с магнитуд 5,6 в Перу, съобщиха от Геологическата топографска служба на САЩ.\r\nЕпицентърът на труса е бил на 89 км северозападно от град Камана и на дълбочина 34,7 км. \r\nОт Геологическата служба подчертават, че има малка вероятност за жертви и икономически щети.\r\n*** В петък Перу нареди посланикът на Венецуела да бъде експулсиран заради „нарушаването на демократичните правила“ от латиноамериканската държава при управлението на президента Николас Мадуро, съобщиха от Министерството на външните работи в Лима.\r\nПосланик Диего Молеро разполага с пет дни, за да напусне Перу, уточниха от ведомството. \r\nТази седмица в конгреса на Перу се проведе гласуване дали посланикът на Венецуела да бъде изгонен от страната.\r\n*** Американският президент Доналд Тръмп ще се съгласи да разговаря с лидера на Венецуела „когато демокрацията в тази страна бъде възстановена“, съобщиха в петък от Белия дом.\r\n „САЩ подкрепят гражданите на Венецуела, които са изправени пред продължаващите репресии при режима на Мадуро. Президентът Тръмп с удоволствие ще разговаря с лидера на Венецуела, когато демокрацията в тази страна бъде възстановена“, подчертаха от Белия дом.\r\n*** Турският министър по въпросите за Европейския съюз Омер Челик призова Европа да окаже по-голяма подкрепа на бежанците, определяйки мигрантската криза като изпитание за човечността.\r\n„Европа не трябва да изгражда стена срещу мигрантите, а да строи мостове за тях. Това е изпитание за човечността“, написа в четвъртък в „Туитър“ Челик. \r\n„Европа трябва да бъде отворена, сигурна и да осигури справедливи условия за мигранти, вместо да ги изолира. Въпросът с мигрантите е нещо, което може да бъде управлявано, а не е нещо, срещу което да се борим“, подчерта турският министър.\r\n*** В петък гръцката крайбрежна охрана на остров Китира е задържала двама чужденци, един италианец и един албанец, пише вестник Ekathimerini. Арестите са били извършени, след като властите са иззели два тона канабис от яхта, преминаваща край южните брегове на острова. \r\nОт крайбрежната охрана уточниха, че плавателното средство е отпътувало от Италия, натоварило е наркотиците в Албания и е трябвало да достигне до островите в Егейско море.\r\n*** Британските туристи трябва да се подготвят за още проблеми, свързани с Брекзит, когато обменят паундите в евро, след като водещи инвестиционни банки предвиждат двете валути да изравнят стойността си. \r\nПаундът в момента се разменя за 1, 09 евро, падайки от 1, 31 евро в деня преди референдума за излизането на Обединеното кралство от Европейския съюз през 2016г. \r\nТова означава, че туристите в Испания и Италия ще видят как спестяванията им намаляват и повече граждани ще изберат да си останат във Великобритания въпреки лошото време през лятото. \r\n Според банката Morgan Stanley паундът ще продължи да пада и през първите три месеца на следваща година, като 1, 02 лири ще могат да купят само 1 евро. Така за първи път от 18-годишната история на еврото двете валути ще се изравнят. \r\n„Прогнозата за британската икономика изглежда мрачна, имайки предвид раздутите бюджети на домакинствата, несигурността около преговорите за Брекзит, която вероятно ще се отрази на инвестициите, и малкия нетен ръст на износа въпреки слабия паунд“, коментират от банката. Същевременно през последните месеци растежът на еврозоната е два пъти по-бърз от този на Великобритания.\r\n*** В петък вечерта в Кения избухнаха протести, след като централната избирателна комисия обяви, че опозиционният лидер Раила Одинга е загубил президентските избори.\r\nКореспондент на  AFP съобщава, че предприятия са били атакувани и подпалени в Кибера, предградие на столицата Найроби. Същевременно в западния град Кисуму са били чути изстрели. \r\nДържавният глава на Кения Ухури Кениата призова своя опонент за спокойствие. „Няма нужда от насилие“, подчерта Кениата, предлагайки на Одинга да „работят заедно... така че да можем да изградим тази нация съвместно“.\r\n*** Министерството на здравеопазването на Египет съобщи, че броят на загиналите при влаковата катастрофа източно от град Александрия, е достигнал 40 души.\r\nОт ведомството уточниха, че над 100 души са били ранени при железопътния инцидент, който е най-смъртоносния за страната от повече от десетилетие. \r\nВластите обясниха по-рано, че единият влак, който е пътувал от столицата Кайро се е блъснал в последните вагони на друг, който е чакал на малка гара в област Хоршид, намираща се източно от крайбрежния град Александрия. \r\nВсе още не е ясна причината за инцидента. Властите допълниха, че ще бъде проведено разследване по случая.\r\n*** В петък президентът на САЩ Доналд Тръмп предупреди лидера на Северна Корея Ким Чен Ун да не предприема никакви действия срещу САЩ, тяхната територия, включително Гуам, или срещу съюзниците на САЩ.\r\n„Надявам се, че те ще разберат напълно важността на това, което казвам“, подчерта Тръмп. \r\n„Ако той (Ким Чен Ун) направи нещо спрямо Гуам, срещу друга американска територия или срещу някого от съюзниците на Вашингтон, то той наистина ще съжалява, при това много скоро“, допълни Тръмп.", "date": "2017.08.12", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/12/2424933/al-arabiya-broyat-na-zaginalite-pri-vlakovata-katastrofa-v-egipet-dostigna-49-dushi.html", "text": "Броят на загиналите при влаковата катастрофа в Египет е достигнал 49 души, като властите очакват този брой да се увеличи, предава Al Arabiya. \r\nОсвен това общо 123 души са пострадали вследствие на инцидента, при който влак от Кайро и друг от Порт Саид се сблъскаха на гарата в Хуршид, близо до град Александрия. \r\nГубернаторът на Александрия д-р Мохамед Султан обясни, че грешен сигнал на един от работниците е бил причината за катастрофата. \r\nЕгипетският главен прокурор Хишам Баракат потвърди, че властите са започнали спешно разследване по случая. Мария Динкова", "date": "2017.08.12", "title": "Al Arabiya: Броят на загиналите при влаковата катастрофа в Египет достигна 49 души"}
{"url": "http://www.focus-news.net/news/2017/08/12/2424934/xinhuapetima-dushi-sa-zaginali-a-50-drugi-sa-postradali-sled-kato-tsiklon-udari-severnata-chast-na-kitay.html", "text": "Поне петима души са загинали, а 50 други са пострадали, след като циклон удари части на северния китайски автономен регион Вътрешна Монголия, съобщи в събота местното правителство, предава Xinhua. \r\nВсе още не е ясно колко са големи икономическите щети, нанесени от стихията. Много жилищни сгради са били сериозно повредени, подчертаха властите. \r\nРанените са транспортирани в местни болници.   Мария Динкова", "date": "2017.08.12", "title": "Xinhua:Петима души са загинали, а 50 други са пострадали, след като циклон удари северната част на Китай"}
{"url": "http://www.focus-news.net/news/2017/08/12/2424935/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британските туристи трябва да се подготвят за още проблеми, свързани с Брекзит, когато обменят паундите в евро, след като водещи инвестиционни банки предвиждат двете валути да изравнят стойността си, пише The Guardian. \r\nПаундът в момента се разменя за 1, 09 евро, падайки от 1, 31 евро в деня преди референдума за излизането на Обединеното кралство от Европейския съюз през 2016г. \r\nТова означава, че туристите в Испания и Италия ще видят как спестяванията им намаляват и повече граждани ще изберат да си останат във Великобритания въпреки лошото време през лятото. \r\n Според банката Morgan Stanley паундът ще продължи да пада и през първите три месеца на следваща година, като 1, 02 лири ще могат да купят само 1 евро. Така за първи път от 18-годишната история на еврото двете валути ще се изравнят. \r\n„Прогнозата за британската икономика изглежда мрачна, имайки предвид раздутите бюджети на домакинствата, несигурността около преговорите за Брекзит, която вероятно ще се отрази на инвестициите, и малкия нетен ръст на износа въпреки слабия паунд“, коментират от банката. Същевременно през последните месеци растежът на еврозоната е два пъти по-бърз от този на Великобритания.\r\n***\r\nБритански експерти по антики призовават международни организации да разследват и върнат откраднати артефакти, както и да противодействат срещу плячкосването и продажбата на антични стоки от Близкия Изток, пише британският вестник  The Times. \r\nРазграбването на археологически обекти и музеи, както и незаконните археологически разкопки след „Арабската пролет“ през 2011 г. се превърнаха в търговия за милиарди паунди. \r\nСателитни снимки на райони в страни като Египет и Сирия сега показват пъстри пейзажи, където крадци опортюнисти, включително терористични групировки като „Ислямска държава“, копаят за съкровища, които да продадат на международните пазари.\r\n***\r\nОбщо 29% от британците, гласували за оставане в Европейския съюз, ще приемат сценарий за Брекзит, при който всички граждани на блока бъдат принудени да напуснат Обединеното кралство, пише вестник The Independent. \r\nСпоред новото проучване повече от една трета от подкрепилите излизането от ЕС отбелязват, че ще одобрят сделка, която не дава на Лондон никакъв контрол над имиграцията от ЕС. \r\nИзследването, подготвено от Оксфордския университет и Лондонското училище по икономика и политически науки, показва, че позициите на гражданите, гласували „за“ и „против“ Брекзит, не се различават толкова много, както се е предполагало първоначално.\r\n***\r\nСоциалистите във Франция призоваха президента Еманюел Макрон да предприеме действия срещу Северна Корея, пише британският вестник Daily Express. \r\nФренската социалистическа партия разкритикува Макрон за неучастието на Париж при намирането на решение на севернокорейския проблем на фона на увеличаващите се страхове за Трета световна война. \r\n„Социалистическата партия призовава държавния глава на Франция и министъра на външните работи (Жан-Ив ле Дриан) незабавно да направят изявление, настоявайки Съветът за сигурност на ООН да гарантира прилагането на резолюцията, която беше единодушно приета на 5 август и която целеше да постави Пхенян на преговорната маса“, отбелязаха френските социалисти. \r\n„Русия и Китай са притеснени. Южна Корея и Япония се подготвят. Междувременно Франция запазва мълчание“, се допълва в изказването.", "date": "2017.08.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/12/2424936/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 1 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа.\r\nза дните петък – от 17.00 до 20.00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“ \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; при км 25+600 /местност „Боруна“/ – движение в едно платно, поради укрепване на свлачище. Ограничено е платното посока Варна. Срок до 10.09.2017 г.; от км 41+000 до км 78+000 – движение с повишено внимание и в двете посоки поради полагане на хоризонтална маркировка. Срок до 13.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: Белокопитово-Шумен при км 338+800 посока Шумен – направа на насип от скален материал; от км 338+520 до км 362+600 посока Каспичан – машинно и ръчно косене. Срок до 14.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; Белотинци-Долна Вереница – изрязване на изсъхнали дървета и клони. Движението се регулира от сигналисти. Срок до 12.08.2017 г.;област Враца: Мездра-Враца от км 125+500 до км 175+000 – косене на тревни площи. Стесняване на една от лентите за движение. Срок до 19.08.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.;\r\nзабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Симитли-Кресна-Кулата-граница Гърция от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти и единични. Срок до 18.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: На 14.08.2017 г. от 138+940 до км 139+880 гр. Луковит движение с повишено внимание поради ремонт на пътната настилка. СМР  се извършват с отбиване на движението, като се затваря лявото платно (посока София–Русе) и цялото движение се прехвърля в другата посока Русе-София, където движението става двупосочно. Срок до 11.10.2017г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Белокопитово от км 173+000 до км 250+000 – движение с повишено внимание поради подмяна повредени ограничителни системи. Срок до 14.08.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: На 26.08.2017г. от 9:00ч. до 22:00ч. се ограничава движението   в двете посоки за транзитно преминаващите МПС  по път I-5/E-85 Габрово - Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут:  За местното движение и идващите от северозапад МПС се пренасочват по маршрута:  Габрово- гр. Трявна-с. Белица- с. Вонеща вода-Проход на Републиката /Хаинбоаз/ и обратно. Поставена е необходимата сигнализация;  движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумен: от км 57+000 до км 109+070 посока Шумен – машинно косене. Срок до 14.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 14.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.;  път III-208 от км 82+700 до км 94+200 Руен-Айтос – попълване на банкети. Срок до 18.08. 2017г.      ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 16.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради частични ремонти на асфалтовата настилка.  Срок до 18.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-1306 Тишевица-Горно Пещене от км 58+000 до км 63+000 –  стесняване на една от лентите за движение поради почистване на земен окоп. Срок до 16.08.2017 г.;ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът II-58 Конуш-Черноочене-Комунига-Тополово-Асеновград при км 4+415 дясно, движение с повишено внимание в едната лента – частични ремонтни дейности. Срок до 15.08.2017г.; път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 от км 0+000 до км 0+514 – затворен от 14.08.2017 г. поради ремонт на пътната настилка на път I-3. Обходен маршрут: от кръстовището с ул. „Предел“ до път I-3. Срок до 11.10.2017г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: нямаОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.;ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка. Срок до 15.08.2017 г.;ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г. и при км 25+300 –  движение в дясна лента, поради извършване на авариен ремонт на канализационно отклонение. Срок до 12.08.2017 г.;ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.12", "title": "Актуална пътна обстановка"}
{"url": "http://www.focus-news.net/news/2017/08/12/2424937/nhk-yaponiya-razpolaga-sistemi-za-protivovazdushna-otbrana-v-otgovor-na-zaplahite-na-severna-koreya.html", "text": "Японските власти съобщиха, че са разположили системи за противовъздушна отбрана в западната част на страната, след като Северна Корея заплаши да изстреля ракети срещу тихоокеанската американска територия Гуам, предава NHK. \r\nПхенян отбеляза, че неговите балистични ракети ще прелетят над три японски префектури: Шимане, Хирошима и Кочи, преди да се приземят край Гуам. \r\nЯпонските въздушни сили за самоотбрана, които отговарят за противовъздушния комплекс РАС3, са били разположени в събота в трите префектури и в префектура Ехиме. \r\nСъщевременно морските сили за самоотбрана са изпратили в Японско море кораб, който е снабден с радарна система за проследяване на балистични ракети. Мария Динкова", "date": "2017.08.12", "title": "NHK: Япония разполага системи за противовъздушна отбрана в отговор на заплахите на Северна Корея"}
{"url": "http://www.focus-news.net/news/2017/08/12/2424938/predstoyashti-sabitiya-v-stranata-za-12-avgust-agentsiya-fokus.html", "text": "***\r\nДържавният глава Румен Радев, министърът на отбраната Красимир Каракачанов и началникът на отбраната генерал-лейтенант Андрей Боцев ще участват в честването на 138-ата годишнина от създаването на Военноморските сили. \r\n***\r\nОт 10.30 часа министърът на регионалното развитие и благоустройство Николай Нанков ще присъства на официалния старт на ремонта на бул. „Левски“. \r\n***\r\nОт 10.00 до 16.00 часа на столичния бул. „Александър Стамболийски“ всички любители на бордове, ролери, тротинетки, колела ще могат да карат свободно в участъка между булевардите „Княгиня Мария Луиза“ и „Христо Ботев“. Събитието е част от кампанията „БулевАРТ“.\r\n***\r\nОт 10.00 до 15.00 часа пред Голямата поляна в Южния парк ще се проведе събитието „Зелена библиотека“.\r\n***\r\nОт 14.00 до 17.00 часа пред галерия „Академия“ малките художници от Лятната академия за деца и ученици на НХА ще преобразят градинката и алеята, като я превърнат в ледения дворец на Снежната кралица. Събитието е посветено на Международния ден на младежта.\r\n***\r\nОт 19.00 часа в Южен парк, 3-та част, ще се състои концерт на Александров Рагтайм Бенд.\r\n***\r\nОт 19.00 часа на Лятната естрада в Борисовата градина ще се състои концерт на група Lili of the West.\r\n***\r\nОт 19.00 часа на площада в кв. „Ново село“ ще бъде прожектиран филмът „Среднощна среща“. Зрителите ще могат да се срещнат с някои от създателите му или с техните наследници.\r\n***\r\nОт 14.00 часа в конферентната зала на Посетителски и информационен център ще започне вторият ден на V-та Национална конференция \r\n„Достъп на младите хора до култура: дигиталните иновации“, посветена на Международния ден на младежта – 12 август.\r\n***\r\nОт 09.00 до 23.00 часа на Атанасовското езеро ще се проведе петото издание на Фестивала на солта, което ще бъде на тема „Вдъхновени от езерото“.\r\n***\r\nОт 09.00 часа пред Пантеона в Морската градина ще бъде даден старта на състезание по бягане.\r\n***\r\nОт 13.00 часа с Про Ам гонка в Бургаски залив ще започне XVII издание на международната регата „Кор Кароли“.\r\n***\r\nОт 18.00 часа на сцената на  „Охлюва“ в Морска градина ще започне втората вечер на  IX Летни празници на изпятата поезия – „Солени ветрове“.\r\n***\r\nНа игрищата по плажен футбол, намиращи се до ресторант „Нептун“ ще се проведат серия от турнири по сепак такроу на плажа.\r\n***\r\nОт 09.30 часа от Слънчевия часовник на входа на Морската градина ще бъде даден старт на маратон. От 16.00 до 19.00 часа на входа на Морската градина ще се проведе Младежко изложение. От 20.00 часа започва концерт. Събитията са организирани от Министерството на младежта и спорта по случай Международния ден на младежта 12-ти август.\r\n***\r\nОт 10.00 до 15.00 часа на Морска гара жителите и гостите на Варна ще имат възможност да разгледат кораби от Военноморските сили по повод отбелязването на 138 години от ВМС.\r\n***\r\nОт 10.00 часа в Зала 1 на Фестивален и конгресен център – Варна ще се проведе тържественото връчване на дипломите на студентите от „Випуск 2017” на ВВМУ „Н. Й. Вапцаров”. В церемонията ще участва заместник-министърът на отбраната Атанас Запрянов.\r\n***\r\nОт 18.00 часа в зала 1 на ФКЦ ще започне Тържествено събрание–концерт, посветено на Празника на Военноморските сили.\r\n***\r\nОт 21.00 часа в Английския двор на Археологическия музей ще се състои концерт на хор „Космически гласове“ „От църковните песнопения до съвремието“. Събитието е част от ММФ „Варненско лято“ 2017. \r\n***\r\nОт 10.00 часа в местността „Борова гора“ са организирани военно- полеви лагери от времето на Римската империя до наши дни. От 11.30 часа е началото на военно-историческа възстановка  „Със смъртта на храбрите”.\r\n***\r\nОт 09.00 часа ще се проведе Международен античен римски фестивал \"Нике - играта и победата\".\r\n***\r\nОт 19.30 часа в църква \"Свети Архангели Михаил и Гавраил\" ще се проведе концерт от фестивала за камерна музика Arbanassi summer music.\r\n***\r\nОт 19.00 часа в Художествена галерия „Н. Петров“ ще бъде открита изложба на художничката Адриана Бръиляну и скулптора Джордже Думитру от гр. Плоещ, Румъния.\r\n***\r\nОт 21.00 часа на сцената на пл. „Бдинци“ пред Стамбол капия ще бъде представен спектакълът „Лебедово езеро“. Събитието е част от първия летен оперен и балетен фестивал във Видин – Фестивал на вековете „Баба Вида“.\r\n***\r\nОт 18.00 часа в парка на селото ще се проведе футболна среща между футболните клубове на с. Войнягово и с. Войняговци. От 20.00 часа ще започне концерт на Иво Папазов – Ибряма и Оркестър „Тракия“. Събитията са част от Традиционния събор Войнягово 2017.\r\n***\r\nОт 10.00 часа на стадион „Осогово” ще се проведе параолимпийски Международен турнир по тенис на маса. \r\n***\r\nОт 20.00 часа в парк „Пети октомври“ ще се състои  музикално-театрален спектакъл „Под звездите“.\r\n***\r\nНа 12 и 13 август ще се проведе традиционният събор на с. Бродилово.", "date": "2017.08.12", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2017/08/12/2424939/predstoyashti-mezhdunarodni-sabitiya-za-12-avgust-agentsiya-fokus.html", "text": "Следене на събитията около скандала със заразените яйца, който се разпространи до 15 европейски страни, както и Швейцария, и Хонконг.\r\n***Ангела Меркел се връща от лятната си почивка и започва участието си в предизборната кампания.\r\n*** Демонстранти ще излязат в подкрепа на референдума за независимост на Каталуния. \r\n***Водената от Саудитска Арабия коалиция в Йемен поиска ООН да помогне за отварянето на летището в Сана. \r\n***", "date": "2017.08.12", "title": "Предстоящи международни събития за 12 август (Агенция \"Фокус\")"}
{"url": "http://www.focus-news.net/news/2017/08/12/2424940/nimh-otnovo-shte-e-slanchevo-i-goreshto-s-maksimalni-temperaturi-mezhdu-34-i-39.html", "text": "Днес отново ще е слънчево и горещо. Ще духа слаб до умерен вятър от изток-югоизток. Максималните температури ще са между 34° и 39°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. Привечер над западните райони ще се развива купеста и купесто-дъждовна облачност, вятърът ще се ориентира от северозапад и с него ще започне да нахлува хладен въздух. През предстоящата нощ, на места в западната половина от страната ще има гръмотевични бури и градушки.\r\nАтмосферното налягане е малко по-ниско от средното за месеца - ще продължи бавно да се понижава. \r\nНад Черноморието ще бъде слънчево. Ще духа до умерен вятър от изток. Максимални температури на въздуха: 30° и 32°. Температурата на морската вода е 25° – 28°. \r\nНад планините ще бъде предимно слънчево. След обяд над масивите от Западна България ще се развива купеста и купесто-дъждовна облачност и на отделни места ще превали и прегърми Ще духа слаб до умерен южен вятър. Максималната температура на височина 1200 метра – около 28°, на 2000 метра – около 20°.", "date": "2017.08.12", "title": "НИМХ: Отново ще е слънчево и горещо, с максимални температури между 34° и 39°"}
{"url": "http://www.focus-news.net/news/2017/08/12/2424941/afp-venetsuela-opredeli-voennata-zaplaha-na-donald-tramp-kato-ludost.html", "text": "Заплахата на американския президент Доналд Тръмп за обмисляне на военна сила във Венецуела е „лудост\", заяви министърът на отбраната на южноамериканската страна Владимир Падрино, предава AFP.\r\n„Това е акт на лудост, акт на върховен екстремизъм\", подчерта генерал Падрино, който отговаря за Въоръжените сили на Венецуела.\r\nТой реагира на Тръмп, който само няколко часа по-рано заяви, че се занимава с „много възможности за Венецуела, включително евентуална военна опция, ако е необходимо\", поради ескалиращата си политическа криза.Тереза Герова", "date": "2017.08.12", "title": "AFP: Венецуела определи военната заплаха на Доналд Тръмп като „лудост\""}
{"url": "http://www.focus-news.net/news/2017/08/12/2424942/darzhavniyat-glava-rumen-radev-shte-uchastva-v-chestvaneto-na-138-ata-godishnina-ot-sazdavaneto-na-voennomorskite-sili.html", "text": "Президентът Румен Радев ще вземе участие в честванията по случай 138-ата годишнина от създаването на Военноморските сили. Това съобщиха от прессекретариата на държавния глава. Пред входа на Фестивален и конгресен център (ФКЦ) във Варна президентът ще бъде посрещнат от почетния караул на Военноморските сили. По-късно държавният глава ще присъства на тържественото събрание-концерт, посветено на празника на Военноморските сили в зала 1 на ФКЦ.", "date": "2017.08.12", "title": "Държавният глава Румен Радев ще участва в честването на 138-ата годишнина от създаването на Военноморските сили"}
{"url": "http://www.focus-news.net/news/2017/08/12/2424943/hashim-tachi-dialogat-belgrad-prishtina-mozhe-da-prodalzhi-prez-septemvri.html", "text": "Държавният глава на Косово – Хашим Тачи, заяви, че диалогът между Белград и Прищина може да бъде подновен през месец септември тази година и - съгласно оценката му, разговорите ще навлязат в нова фаза с цел нормализиране на двустранните отношения, предава скопският телевизионен канал  „Алсат-М“.\r\nВ интервю за швейцарски вестник Тачи бе категоричен, че трябва да се стигне до помирение между двете държави и че няма друга алтернатива освен диалог. \r\nМинистърът без портфейл в правителството на Косово Едита Тахири посочи, че диалогът ще допринесе за евроатлантическата интеграция на най-младата държава на Балканския полостров и за установяване на добросъседски отношения със Сърбия.Тереза Герова", "date": "2017.08.12", "title": "Хашим Тачи: Диалогът Белград-Прищина може да продължи през септември"}
{"url": "http://www.focus-news.net/news/2017/08/12/2424944/sofiya-paten-intsident-ogranichava-dvizhenieto-po-severna-skorostna-tangenta-predi-pv-kubratovo-v-posoka-kalotina.html", "text": "Движението по Северна скоростна тангента, преди пътен възел „Кубратово”, в посока Калотина, се извършва само в изпреварващата лента, поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.08.12", "title": "София: Пътен инцидент ограничава движението по Северна скоростна тангента, преди п.в. „Кубратово”, в посока Калотина"}
{"url": "http://www.focus-news.net/news/2017/08/12/2424945/faz-angela-merkel-startira-predizbornata-si-obikolka-ot-tvardinata-na-gsdp-dortmund.html", "text": "В събота, 12 август, канцлерът на ФРГ Ангела Меркел започва предизборна обиколка на страната от града, който се смята за твърдина на Германската социалдемократическа партия (ГСДП) – Дортмунд, коментира националният ежедневник Die Frankfurter Allgemeine Zeitung.\r\nВ Дортмунд Меркел ще говори за програмата на ХДС за Християндемократическата асоциация за работна сила (CDA), фокусирана върху заетостта в страната. След това председателят на християндемократите ще участва в публична дискусия. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите. Тереза Герова", "date": "2017.08.12", "title": "FAZ: Ангела Меркел стартира предизборната си обиколка от твърдината на ГСДП – Дортмунд"}
{"url": "http://www.focus-news.net/news/2017/08/12/2424946/varna-voennomorskite-sili-otbelyazvat-138-ta-godishnina-ot-sazdavaneto-si-s-bogata-programa.html", "text": "Военноморските сили отбелязват 138-та годишнина от създаването си с богата програма, съобщиха от пресцентъра на ВМС. По този повод от 10.00 часа граждани и гости на града ще имат възможност да разгледат корабите на Военноморските сили.\r\nОсновната част от тържествата ще започне привечер, когато в 17.50 часа с военен ритуал тържествено ще бъде посрещнат Президентът на България и върховен главнокомандващ на Въоръжените сили Румен Радев. Събитието ще се проведе на пл. „А. Новак”, пред входа на ФКЦ. \r\nОт 18.00 до 20.00 часа ще се проведе тържествено събрание-концерт, посветено на Празника на Военноморските сили в зала 1 на ФКЦ.", "date": "2017.08.12", "title": "Варна: Военноморските сили отбелязват 138-та годишнина от създаването си с богата програма"}
{"url": "http://www.focus-news.net/news/2017/08/12/2424947/sofiya-zapochva-tsyalosten-remont-na-bul-tsarigradsko-shose-pri-orlov-most.html", "text": "Започва цялостeн ремонт на бул. „Цариградско шосе” при Орлов мост в София. Това съобщиха от пресцентъра на Столична община. До 24.00 часа на 20 август е забранено влизането на пътни превозни средства по входното пътно платно на бул. „Цариградско шосе” (от страната на сграда „Царевецъ“) от края на разделителната ивица (ул. Виктор Юго) до бул. „Евлоги и Христо Георгиеви” (източно пътно платно). Движението ще се извършва двупосочно в срещуположното пътно платно. \r\nОт 24.00 часа на 13 август до 24.00 часа на 20 август се забранява влизането на пътни превозни средства по входното пътно платно през пл. „Орлов мост” ( бул „Евлоги и Христо Георгиеви”) между североизточно и северозападно пътни платна. \r\nДо 24.00 часа на 20 август се променя маршрутът на автобусна линия № 213: в посока Централна гара – от пл. „Орлов мост” направо по бул. „Цар Освободител”, по бул. „Васил Левски”, по ул. „Шипка”, наляво по бул. „Евлоги и Христо Георгиеви“ и по маршрута си. В посока ж.к. Младост 4, маршрутът на линията не се променя. \r\nЗакрива се спирка с код: 1288 „пл.Орлов Мост“ за тролейбусни линии №№ 4, 5, 8, 11 и за автобусни линии №№ 280 и 306. \r\nРазкрива се временна спирка с код: 6444 „пл. Орлов мост“ на бул. „Цар Освободител” след пл. „Орлов мост” в посока бул. „Васил Левски”, която ще обслужва тролейбусни линии №№ 4, 5, 8 и 11 и автобусни линии № 213, 280 и 306. \r\nПревозните средства от обществения транспорт ще спират на всички съществуващи спирки по променените маршрути. \r\nПревозните средства от тролейбусни линии №№ 4, 5, 8 и 11 ще се движат на дизелови двигатели в посока СУ „Св. Климент Охридски” от спирка с код: 1395 „Полиграфически комбинат“ до временна спирка с код: 6444 „пл. Орлов мост“. \r\nОт 24.00 часа на 13 август до 24.00 часа на 20 август се променя маршрутът на следните автобусни линии: \r\nАвтобусна линия № 9, като в посока СУ „Св.Климент Охридски” ще се движи от ул. „Оборище” направо до бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автобаза Искър – от ул. „Шипка” без промяна в маршрута. \r\nПроменя се и маршрутът на автобусна линия № 72: в посока ж.к. „Западен парк” – от ул. „Оборище” направо до бул. „Васил Левски”, по бул. „Цар Освободител”, по бул. „Евлоги и Христо Георгиеви” и по маршрута си. В посока хотел „Плиска” – от бул. „Евлоги и Христо Георгиеви” наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви”, надясно по ул. „Оборище” и по маршрута си. \r\nАвтобусна линия № 75: - в посока СУ „Св. Климент Охридски”– от бул. „Мадрид” направо по бул. „Янко Сакъзов”, наляво по бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автостанция „Гео Милев“ – от ул. „Шипка” наляво по бул. „Евлоги и Христо Георгиеви”, по бул. „Мадрид” и по маршрута си. \r\nАвтобусна линия № 213: - в посока Централна гара – от пл. „Орлов мост” направо по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. В посока ж.к. „Младост 4” – от бул. „Евлоги и Христо Георгиеви” (Театър София) надясно по бул. „Янко Сакъзов”, наляво по бул. „Васил Левски”, наляво по бул. „Цар Освободител”, направо по бул. „Цариградско шосе” и по маршрута си. \r\nАвтобусна линия № 280: в посока СУ „Св. Климент Охридски” – от бул. „Цариградско шосе” налявопо бул. „Евлоги и Христо Георгиеви”, по ул. „Ген. Гурко”, по бул. „Васил Левски”, по бул. „Цар Освободител”. В посока Студентски град – от бул. „Цар Освободител” направо по бул. „Цариградско шосе” и по маршрута си. \r\nАвтобусна линия № 306: в посока СУ „Св. Климент Охридски” – от бул. „Цариградско шосе” наляво по бул. „Евлоги и Христо Георгиеви”, надясно по ул. „Ген. Гурко”, надясно по бул. „Васил Левски”, по бул. „Цар Освободител”. В посока ж.к. „Младост 2“ – от бул. „Цар Освободител“, по бул. Цариградско шосе и по маршрута си. \r\nЗакрива се спирка с код: 1288 „пл.Орлов Мост“ за тролейбусни линии №№ 4, 5, 8, 11и за автобусни линии №№ 280 и 306. \r\nРазкрита е временна спирка с код: 6444 „пл. Орлов мост“ на бул. „Цар Освободител” след пл. „Орлов мост” в посока бул. „Васил Левски”, която обслужва тролейбусни линии №№ 4, 5, 8 и 11 и автобусна № 213. \r\nПревозните средства от обществения транспорт ще спират на всички съществуващи спирки по променените маршрути. \r\nПревозните средства от тролейбусни линии №№ 4, 5, 8 и 11 ще се движат на дизелови двигатели в посока СУ „Св. Климент Охридски” от спирка с код: 1395 „Полиграфически комбинат“ до временна спирка с код: 6444 „пл. Орлов мост“.", "date": "2017.08.12", "title": "София: Започва цялостeн ремонт на бул. „Цариградско шосе” при Орлов мост"}
{"url": "http://www.focus-news.net/news/2017/08/12/2424948/ministar-krasimir-karakachanov-i-nachalnikat-na-otbranata-gen-leytenant-andrey-botsev-shte-uchastvat-v-tarzhestvata-po-povod-138-godishnina-ot-sazdavaneto-na-vms.html", "text": "Военноморските сили (ВМС) отбелязват тържествено 138-ата годишнина от своето създаване с поредица от събития през цялата седмица, чиято кулминация е днес и 13 август. В честването на годишнината в град Варна ще участват министърът на отбраната Красимир Каракачанов, началникът на отбраната генерал-лейтенант Андрей Боцев и заместник-министърът на отбраната Атанас Запрянов. Това съобщиха от пресцентъра на Министерството на отбраната.\r\nДнес от 10.00 часа в Зала 1 на Фестивален и конгресен център – Варна ще се проведе тържественото връчване на дипломите на студентите от „Випуск 2017” на ВВМУ „Н. Й. Вапцаров”. В церемонията ще участва заместник-министърът на отбраната Атанас Запрянов. Дипломират се 230 студенти в образователно-квалификационна степен „бакалавър”. Дипломи ще получат и 52-ма студенти от образователно-квалификационна степен „магистър”. Първенец на студентите от „Випуск 2017” на ВВМУ “Н. Й. Вапцаров” с общ успех „Отличен - 5.94” е Калина Димова от специалност „Океанско инженерство”, образователно–квалификационна степен „бакалавър”. \r\nВъв Фестивалния и конгресен център във Варна от 18.00 часа ще се проведе тържествен концерт, на който приветствие към личния състав на Военноморските сили ще отправи техният командир контраадмирал Митко Петев. Министърът на отбраната Красимир Каракачанов и началникът на отбраната генерал-лейтенант Андрей Боцев ще връчат награди на военнослужещи и цивилни служители от ВМС. \r\nНа 13 август, неделя, от 09.00 часа на Морска гара Варна ще се проведат ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Офицерски пагони ще получат 17 курсанти: 4 жени и 13 мъже, от специалност „Организация и управление на тактическите подразделения от ВМС” от специализации „Корабоводене” за ВМС, „Военноморски комуникационни и радиотехнически системи“ и „Корабни машини и механизми за ВМС”. Първенецът на випуска с успех „Отличен - 5.60” е мичман Виктор Атанасов от специалност „Организация и управление на военни формирования на тактическо ниво”, специализация „Корабоводене за ВМС“.\r\nСъщия ден, по повод празника на Военноморските сили, от 12.00 до 15.00 часа на Морска гара Варна военни кораби ще бъдат отворени за посещение от гражданите и гостите на града.", "date": "2017.08.12", "title": "Министър Красимир Каракачанов и началникът на отбраната ген.-лейтенант Андрей Боцев ще участват в тържествата по повод 138-годишнина от създаването на ВМС"}
{"url": "http://www.focus-news.net/news/2017/08/12/2424949/bild-sled-skandala-s-fipronil-vseki-chetvarti-v-germaniya-e-namalil-konsumatsiyata-na-yaytsa-pokazva-prouchvane.html", "text": "Всеки четвърти възрастен в Германия е намалил консумацията на яйца след избухването на скандала с фипронил в Европа. Това показва проучване на YouGov, цитирано от вестник Bild. \r\nРезултатите от анкетата показват, че 16 на сто от гражданите ядат по-малко яйца от обикновено, а 10 % изцяло са ги извадили от менюто си. За 65 % от включилите се в анкетата разкритията, които бяха направени за заразените яйца в европейските държави, изглежда не са важни: те признават, че няма промяна в консумацията им. \r\nФедералният институт за оценка на риска (BfR) заключи в предварителна оценка, че рискът за здравето при продължителна консумация на замърсени храни е „малко вероятен\". Според института трябва да се приеме, че в продължение на месеци е имало незаконни употреби на съдържащи фипронил агенти при отглеждане на кокошки носачки.Тереза Герова", "date": "2017.08.12", "title": "Bild: След скандала с фипронил - всеки четвърти в Германия е намалил консумацията на яйца, показва проучване"}
{"url": "http://www.focus-news.net/news/2017/08/12/2424950/sofiya-sv-liturgiya-shte-bade-otsluzhena-v-paraklisa-sv-maksim-izpovednik-v-yuzhniya-park.html", "text": "Православната църква прославя св. Максим Изповедник за втори път през годината на 13 август. Денят е известен още като летният празник на светеца. По този повод в параклиса „Св. Максим Изповедник”, който се в строящия се храм „Св. Стефан” в Южния парк на София и осветен наскоро от тогавашния викарен епископ на Софийска епархия и настоящ Врачански митрополит – Негово високопреосвещенство Врачански митрополит Григорий, ще бъде отслужена св. Литургия, предаде репортер на Агенция „Фокус”. \r\nПоради съвпадението тази година на празника с Отдание на Преображение Господне празничната богослужба ще бъде отслужена на днес в 08.00 часа. Началото на св. Литургия е 09.30 часа. \r\nНикола ПЕТКОВ", "date": "2017.08.12", "title": "София: Св. Литургия ще бъде отслужена в параклиса „Св. Максим Изповедник” в Южния парк"}
{"url": "http://www.focus-news.net/news/2017/08/12/2424951/kompaniyata-feysbuk-e-pusnala-tayno-svoe-prilozhenie-v-kitay.html", "text": "Компанията „Фейсбук“ е пуснала в Китай, където е блокиран достъпът до едноименната социална мрежа, собствено мобилно приложение за обмяна на снимки, съобщава TACC, като се позовава на разследване на друга медия. \r\nСъгласно разпространените данни, приложението носи името Colorful Balloons и е било представено на китайския пазар от местна компания. Тази стъпка е позволила да бъде скрит фактът, че приложението всъщност е разработено от „Фейсбук“. Външният вид и достъпните функции на програмата, която е пусната през май тази година, изцяло съвпада с приложението Facebook Moments, което позволява на потребителите да обменят с приятели свои снимки. Тереза Герова", "date": "2017.08.12", "title": "Компанията „Фейсбук“ е пуснала тайно свое приложение в Китай"}
{"url": "http://www.focus-news.net/news/2017/08/12/2424952/shumen-voenno-istoricheska-vazstanovka-za-1100-godini-ot-bitkata-pri-reka-aheloy-organizirat-vav-veliki-preslav.html", "text": "Военно-историческа възстановка за 1100 години от битката при река Ахелой организират във Велики Преслав, съобщиха организаторите, сред които Археологическият музей, НД „Традиция“ и НЧ „Развитие 1874“. От 10.00 часа в местността „Борова гора“ ще бъдат организирани военно-полеви лагери от времето на Римската империя до наши дни, както и Център за работа с деца. От 11.30 часа днес ще бъде представена военно-историческа възстановка „Със смъртта на храбрите”. \r\nУтре, 13 август, от 11.00 часа при местността „Яза” на околовръстния път ще бъде извършено освещаване на българските бойни знамена. В събитията, които са част от II Национален събор на НД „Традиция“ ще участват регионални клубове от цялата страна.", "date": "2017.08.12", "title": "Шумен: Военно-историческа възстановка за 1100 години от битката при река Ахелой организират във Велики Преслав"}
{"url": "http://www.focus-news.net/news/2017/08/12/2424953/sofiya-obshtinata-i-tsentarat-za-gradska-mobilnost-organizirat-bulevart.html", "text": "Столичната община и Центърът за градска мобилност организират „БулевАРТ“. Всички собствениците на лонгборд, скейтборд, ролери и тротинетки и техните приятели и почитатели са поканени от 10.00 до 16.00 часа на бул. „Ал. Стамболийски“. Любителите на модерния и еко начин за придвижване из града ще могат да карат свободно в участъка между булевардите „Княгиня Мария Луиза“ и „Христо Ботев“. Специално за тях тази част на булеварда ще е свободна от автомобили. Това съобщиха от пресцентъра на Столична община. \r\nЩе има майсторски демонстрации на ролери: от „Екстрйм скейт“ и звездите на новата световна мания – лонгборда ще покажат на какво са способни. Младежите от LongDayBoarding ще преподават и безплатни уроци по борд каране на начинаещи. Млади стрийт арт художници ще покажат на живо върху пана от улични ремонти своята визия за модерна и вечно променяща се София. Сред тях са Виктория Котева и Радостин Неделчев - Чочо, който е и автор на логото на кампанията. На партито ще е и DJ Skrugie, както и партньорите на събитието от „Кока кола“, които ще раздават напитки без пари. \r\nСпециални шатри ще имат екипите от „Кахуна“, които ще предлагат бордове за свободно ползване и изпробване на спорта, а пък младежите от „Парашутка“ ще позволят да се пробват удобните надуваеми дивани.", "date": "2017.08.12", "title": "София: Общината и Центърът за градска мобилност организират „БулевАРТ“"}
{"url": "http://www.focus-news.net/news/2017/08/12/2424954/nimh-oranzhev-kod-za-opasno-visoki-temperaturi-e-v-sila-za-tsyalata-strana.html", "text": "Оранжев код за опасно високи температури е в сила за цялата страна, сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Максималните температури в страната ще са между 34° и 39°. \r\nВисоките температури могат да доведат до здравословни проблеми за чувствителни и болни хора, възрастни и деца. От НИМХ препоръчват да се следят прогнозите и да се действа според съветите на властите.", "date": "2017.08.12", "title": "НИМХ: Оранжев код за опасно високи температури е в сила за цялата страна"}
{"url": "http://www.focus-news.net/news/2017/08/12/2424955/die-frankfurter-rundschau-angela-merkel-podkrepi-ideyata-za-sazdavaneto-na-goreshti-tochki-v-libiya-no-predupredi-za-riskovete.html", "text": "Канцлерът на ФРГ Ангела Меркел подкрепи идеята на френския президент Еманюел Макрон за създаването на „горещи точки“ на територията на Либия за търсещите убежище, пише вестник  Die Frankfurter Rundschau. \r\nСъответното изявление германският лидер направи в рамките на среща с ръководителя на Върховния комисариат на ООН за бежанците Филипо Гранди и Уилям  и с генералния директор на Международната организация по миграция (МОМ) Уилям Суинг.\r\nТримата обаче предупредиха за рисковете, които крие подобна стъпка. Откриването на „горещи точки“ в Либия може да намали потока на мигранти, които предприемат опасното пътуване през водите на Средиземно море към Европа, но същевременно може да доведе до отварянето на нов маршрут през пустинята Сахара, който ще бъде не по-малко смъртоносен за търсещите убежище.Тереза Герова", "date": "2017.08.12", "title": "Die Frankfurter Rundschau: Ангела Меркел подкрепи идеята за създаването на „горещи точки“ в Либия, но предупреди за рисковете"}
{"url": "http://www.focus-news.net/news/2017/08/12/2424956/plovdiv-zasilena-opasnost-ot-padashti-kamani-i-svlichane-na-zemna-masa-ima-po-patishtata-v-planinskite-rayoni-na-oblastta.html", "text": "Движението по основните направления в Пловдивска област се извършва нормално и без затруднения към този час на деня. По-интензивен трафик се отчита по участъка на АМ „Тракия“ в областта, както и по пътя Пловдив-Асеновград-Смолян. Това каза за Радио „Фокус“ – Пловдив дежурният в Областно пътно управление. През изминалата нощ не са подавани сигнали за сериозни пътнотранспортни произшествия. \r\nОпасност от падащи по пътното платно камъни има по пътищата в планинските райони, особено по направленията Юговско ханче-Югово-Лъки-Здравец, Кричим-Стамболийски и Бачково-Нареченски бани. Водачите трябва да шофират с повишено внимание и съобразена скорост, за да не се създават предпоставки за възниквнето на пътни инциденти. \r\nОстава забранено движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Не може да се преминава с камиони с височина над 4 метра през тунелите по пътя Асеновград-Смолян. \r\nОграничено е движението за камиони над 12 тона по пътя Поповица-Болярци, заради намален габарит на пътното платно на мост в Поповица. Все още е затворен за движение пътят Белица-Загражден-Давидково, в участъка от км 13 до км 18, заради разрушена настилка. Ограничено е също преминаването по пътя Тополово-Леново-Поройна, в района на км 19 заради влошено състояние на пътната настилка. Обходният маршрут е през пътя Кричим-Девин. Движението през прохода Троян-Кърнаре се осъществява нормално и без затруднения.\r\nДвижението на територията на град Пловдив се осъществява с нормална интензивност. Не се отчита струпване на автомобили по главните булеварди и в близост до възловите кръстовища. Преминаването през светофарните уредби се извършва за около 2-3 минути. От 09:00 до 16:00 часа днес ще бъде затворена за движение част от бул. „Александър Стамболийски”, в участъка от ул. „Никола  Димков” до ул. „Стефан Стамболов”. Причината са ремонтни дейности. С променени маршрути ще се движат автобуси с №16, 20, 27 и 36.", "date": "2017.08.12", "title": "Пловдив: Засилена опасност от падащи камъни и свличане на земна маса има по пътищата в планинските райони на областта"}
{"url": "http://www.focus-news.net/news/2017/08/12/2424957/sport-mirela-demireva-izliza-na-finala-po-svetovnoto-parvenstvo-po-leka-atletika-v-london.html", "text": "След като постигна най-доброто си скачане за сезона и стана първият български лекоатлет, който се класира за финала на Световното първенство в Лондон, всички българи се надяват, че тази вечер Мирела Демирева отново ще ги зарадва.\r\nСпортист №1 на България за 2016 г. ще се състезава на финал на скок височина заедно с още 11 лекоатлетки. Финалът в дисциплината с участието на Демирева е от 21:05 часа българско време.\r\nНа олимпийските игри в Рио миналата година Демирева преодоля 197 см, което й донесе сребърен медал.\r\nТереза ГЕРОВА", "date": "2017.08.12", "title": "Спорт: Мирела Демирева излиза на финала по Световното първенство по лека атлетика в Лондон"}
{"url": "http://www.focus-news.net/news/2017/08/12/2424958/beliyat-dom-amerikanskite-sili-sa-gotovi-da-zashtityat-guam-ot-severna-koreya.html", "text": "Американските военни сили са в готовност да защитят остров Гуам, след като Северна Корея заплаши да изстреля балистични ракети към територията на тихоокеански остров, владение на САЩ, заявиха от Белия дом в ранната събота, предава AFP.\r\nВ рамките на разговор с губернатора на Гуам Еди Калво, президентът Доналд Тръмп увери, че „силите на САЩ са готови да гарантират безопасността и сигурността на народа на Гуам, заедно с останалата част от Америка\", се казва в разпространеното изявление..Тереза Герова", "date": "2017.08.12", "title": "Белият дом: Американските сили са готови да защитят Гуам от Северна Корея"}
{"url": "http://www.focus-news.net/news/2017/08/12/2424959/vse-oshte-ne-sa-ustanoveni-roditelite-na-izostavenoto-bebe-v-zapaden-park-v-stolitsata.html", "text": "Към настоящия момент не са установени родителите на изоставеното бебе в „Западен парк” в столицата. Това съобщи пред Нова телевизия Илка Бонева, директор на дирекция „Социално подпомагане” – кв. „Възраждане”. Детето е добре, няма следи от насилие. Здравословното му състояние е добро и няма причини за притеснения. „В момента, в който детето бъде идентифицирано, тогава ще предприемем мярката по следващите действия по закрила на детето”, подчерта тя. Това означава, че бебето ще бъде или настанено в приемно семейство, или в специализиран център. „Фокус” припомня:\r\nВчера към 19.00 часа в столичната полиция е било съобщено за намерено малко момиченце в „Западен парк”. На място веднага са били изпратени патрули от Трето Районно управление „Полиция” - София, екип на „Бърза помощ”. Медиците са прегледали детето, което е на видима възраст между 5 месеца и 1 годинка и е било в добро общо състояние.", "date": "2017.08.12", "title": "Все още не са установени родителите на изоставеното бебе в „Западен парк” в столицата"}
{"url": "http://www.focus-news.net/news/2017/08/12/2424960/denyat-12-avgust-v-balgarskata-istoriya.html", "text": "2008 г.\r\nПрезидентът на Република България връчва Орден „Стара планина“ първа степен на Борис Цветков „за големите му заслуги към Република България и българската дипломатическа служба и по повод 90 години от рождението му“.\r\n2006 г.\r\nОткрива се Роженският събор.\r\nСъборът се организира от община Смолян със съдействието на Министерство на културата. Според министър Стефан Данаилов това е най-голямото и най-значимо събитие в националния културен календар за България, грижата е то да бъде за автентичната българска народна песен и фолклорно изкуство.\r\nВ продължение на 2 дни на трите сцени ще се изявяват танцови състави и оркестри, групи за фолклор и народни обичаи, индивидуални певци, игрохорци, разказвачи, гайдари, кавалджии и гъдулари.\r\nБлизо 6 000 изпълнители ще участват в националното надпяване и надсвирване на Роженските поляни на 12 и 13 август. Заявки за участие са подадени от всички фолклорни области на страната, има и групи от чужбина. Според правилата на фолклорната проява чуждестранните изпълнители могат да се състезават само, ако изпълняват автентичен български фолклор.\r\nРоженският събор има над сто годишна традиция. Началото е поставено през 1898 г. Тогава границата на България и Турската империя е минава през връх Рожен и спонтанно родовете от двете страни на границата се събрали на върха.\r\nНа събора през 1961 година изгрява \"Чудото на Рожен\" - самобитният гайдарски оркестър \"Сто каба гайди\". От тук излита и песента \"Излел е Дельо хайдутин\" в изпълнение на Валя Балканска.\r\nИстинското началото на Роженския събор е поставено далеч във времето и се дължи на силната и здрава традиция в Родопите да се почитат оброчищата. Празниците им обикновено са през летните месеци, когато мъжете се прибират по домовете. През останалото време на годината те са на “гурбет” по далечни чужди места.\r\nНа Роженските поляни са почитани стари черковища, свързани с християнски светци, чиито празници са в рамките на 2 месеца, юли и август. Макар и на близки дати в календара, те били редовно посещавани от жителите на с. Соколовци, в чиито землище са. Празничният ден започвал с молебен, но основно място в него било отредено на веселбите, песните и хората. Изпълнявали се съборянските песни.\r\nСелището Соколовци остава в пределите на Османската империя, а най-хубавите му пасища - в Източна Румелия. До 1885 г. и Съединението границата е формална и постовете не създават проблеми за преминаване през нея. Петте параклиса на Рожен са почитани, съборите на тях се посещавали и от други селища, особено този на св. Пантелеймон.\r\nПроблемите за преминаване през границата се засилват след 1892 г. и създаването на с. Проглед от изселници от Соколовци. Това затруднява честия достъп до параклисите на Рожен. Отец Ангел Инджов, свещеник в с. Соколовци, дава идея за общ събор, като през 1898 г. призовава енориашите си да почетат всички светии на роженските параклиси в деня на св. Пантелеймон, но на параклиса “Св. Кирик и Юлита”, където и до днес се провежда съборът.\r\nВ този период, края на ХIХ и първото десетилетие на ХХ в. Роженският събор придобива нов смисъл. Той е масово посещаван от българите от двете страни на граничната линия. За три дни на роженските поляни се стичат родопчани от Ахъчелебийско, Чепеларско и Широколъшко, разделени от българо-турската граница. Рожен става мястото, където роднини и близки се срещат веднъж в годината, разменят новини и най-вече веселят се заедно. Рожен става символ на свободата и българското единство.\r\nПрез 1908 г. съборът протича особено тържествено. В Османската империя е започнала младотурската революция, дадена е “свобода и опрощение” за българските поборници-илинденци. Чепеларският граничен пост и тамошната интелигенция отправят специална покана към турския щаб в Смолян да гостуват на събора на Пантелей. Турските офицери приемат поканата и оповестяват опрощението за родопските комити. На събора присъстват известните в целия район освен като комити и като прочути гайдарджии Хвойню от Левочево, Лакудата от Чокманово и Лютата от Смолян.\r\nСлед 1912 г. Роженският събор губи политическото си значение, придобито по стечение на обстоятелствата във връзка с граничната линия. Но запазва духа на традицията, времето и мястото на провеждането, ролята на средище за хората от Среднородопието. На Рожен се правят все повече родови и дружески срещи на изселени във вътрешността на страната родопчани.\r\nСъздаването на Смолянски окръг дава нова насока в развитието на Роженския събор. През август 1961 г. е проведен тридневен събор- надпяване, организиран от Министерството на просветата и културата, Управлението за радиоинформация и телевизия, Дома на народното творчество - София, и Окръжен народен съвет - Смолян. Това е третият за страната събор-надпяване след Граматиково и Тервел и е обявен от специалистите за най-значимото фолклорно събитие на годината. На Рожен вземат участие над 500 самодейци певци и инструменталисти. Възторжено ги аплодира 60-хилядна публика, твърде разнолика по състав родопчани и представители на родопските дружби, видни български писатели, музикални дейци, журналисти, фолклористи, много туристи и курортисти, почитатели на родопската музика. За специалистите по фолклор и за радиожурналистите “Рожен 61” е изключително успешен - представена е цялата Среднородопска област, изслушани и записани са над 1500 автентични песни, открити са нови гласове и майстори свирачи. Жури и публика имат шанса да се срещнат с феномени като най-стария изпълнител дядо Стоян Делигегов, на 91 г., родом от Чокманово, навремето тежък кехая, с репертоар от над 600 песни.\r\nСледват години, през които Роженският събор търси социалната си значимост чрез национални събори на туристи, автомобилисти, на българо-съветската дружба или на единните родословни корени. Важно е, че не губи същността си като сцена на родопския фолклор.\r\nВръх в развитието на събора през тези години е “Рожен 72”. Изявяват се 3500 самодейци. Гайдарите са 300, представени от оркестъра за възрастни и детско-юношеския и от свирачи от различни селища. Публиката достига 150 хиляди души.\r\nПрез 1993 г. за първи път съборът на Рожен е национален. Поканени са и участват състави и индивидуални народни изпълнители от цялата страна и е представено разнообразното и невероятно богато фолклорно наследство на България.\r\nВ своята над стогодишна история Роженският събор носи най-големите ценности и отлики на българския народностен дух, почитане на традициите, на семейството и родовите корени; поклонение пред светците-покровители, завещани от дедите; воля за свобода, неподвластна на разделяне от държавни граници; простор и триумф на родопския фолклор. Рожен и съборът са едно наследство, в което намираме идентичността си като българи.\r\n1994 г.\r\nУчреден е “Съюз за отечеството”. Регистриран е през септември същата година. Председател е Гиньо Ганев. Други по-видни дейци: Кольо Георгиев, Румен Статков, Румен Скорчев и др.\r\nГиньо Ганев е юрист, политически и държавен деец. Роден е в Бургас на 2 март 1928 г. Завършва право в Софийския университет \"Св. Климент Охридски\". Главен юрисконсулт и главен секретар е на Министерството на енергетиката. Включва се в обществено-политическия живот на страната. Секретар, заместник-председател и председател е на Отечествения фронт (преобразуван по-късно в Отечествен съюз). Заместник-председател е на VII Велико народно събрание и е депутат в ХХXVIII и ХХXIX Народно събрание. Бил е председател на Агенцията за българите в чужбина.\r\n1992 г.\r\nС размяна на ноти е постигнато споразумение за откриване на генерални консулства в София и в Скопие.\r\nДипломатическите отношения между двете държави водят началото си от 12 септември 1992 г., когато са открити генерални консулства, съответно в Скопие и в София. Българското генерално консулство в Скопие започна да функционира от октомври 1992 г.\r\nНа 21 декември 1993 г. България и Република Македония установяват дипломатически отношения на равнище посолства.\r\nи авторско право, мита, текстил, товарни автомобилни превози.\r\n1974 г.\r\nПодписана е дългосрочна спогодба за икономическо, промишлено и научно-техническо сътрудничество между България и Финландия.\r\n1965 г.\r\nВ периода 12–15 август в Копривщица се провежда Първият национален събор на народното творчество.\r\nНадпяването става на 7 естради в местността “Войводенец” близо до Копривщица. Участниците са 4 000 души – народни певци, свирци, танцьори, разказвачи на приказки и легенди от цялата страна. Показани са много народни носии и народни художествени занаяти. Първият събор определя облика на следващите събори. Наградите са 100 златни, 160 сребърни, 190 бронзови медали и 1 144 грамоти.\r\n1965 г. \r\nВ периода 12–16 август се водят преговори в Москва за икономическо сътрудничество между СССР и България за периода 1966-1970.\r\n1944 г.\r\nСССР изпраща нота до българското правителство, с която настоява за скъсване на съюза с Германия.\r\n1941 г.\r\nС министерско постановление еврейските трудови групи преминават от Министерството на войната към Министерство на общите сгради, пътищата и благоустройството.\r\nЕврейски въпрос е условно обозначение на расовата и етническата дискриминация спрямо еврейското население в Европа в навечерието и по време на Втората световна война (1939–1945 г.). Проповядвана най-открито от немските националсоциалисти. След идването на А. Хитлер на власт в Германия (1933 г.) става и официална държавна доктрина.\r\nПод натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 д.уши в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Янко Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8 560 души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилият обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември \r\n1920 г.\r\nВ периода 12 - 20 август Българска църковна делегация, състояща се от архимандрит Стефан и протопрезвитер професор Стефан Цанков участва в подготвителната конференция в Женева на икуменическото движение \"Единство на църквите\".\r\n1906 г.\r\nВ периода 12 - 15 август в София се провежда Първият учредителен конгрес на Радикалдемократическата партия. Изработва се устав и програма на партията. За председател е избран Найчо Цанов (на снимката).\r\nРадикалдемократическа партия е основана през юли 1905 г. от Найчо Цанов, Тодор Генчов Влайков, Ил. Георгов и др. дейци, които дотогава членуват в Демократическата партия. През 1901 г. те обособяват крило в Демократическата партия под името \"млади демократи\", което не одобрява провежданата от тогавашния коалиционен кабинет на Петко Каравелов външна и по-специално финансова политика и със своя вот против искането му за сключване на външен държавен заем от френски банки срещу залагането на тютюневия монопол допринасят за падането на това правителство. От края на 1902 г. започват да издават свой печатен орган – списание \"Демократически преглед\". След обособяването им като самостоятелна политическа формация провеждат конгрес през август 1906 г., на който се приемат програмата и уставът на партията. Макар и малочислена, партията се опитва да играе активна роля в политическия живот на страната. Обявява се против личния режим на княз (цар) Фердинанд I, не одобрява разрешаването на българския национален въпрос чрез война. За пръв път е привлечена в управлението на страната през юни 1918 г. в коалиционното правителство на Александър Малинов и носи отговорност за катастрофалното излизане на България от Първата световна война (1914–1918 г.). След края на световната война запазва самостоятелното си съществуване, но от 1922 г. се преименува на Радикална партия. През юли същата година влиза в Конституционния блок при запазване на самостоятелността си и заедно с Обединената народнопрогресивна и Демократическата партия предприема борба за събаряне на правителството на БЗНС от власт. След неуспеха на първата по-значителна акция на Конституционния блок в Търново (17 септември 1922 г.) лидерите й са арестувани и хвърлени в затвор, за да бъдат съдени като виновници за втората национална катастрофа. Чрез отделни свои представители Радикалната партия участва в подготовката и извършването на държавния преврат на 9 юни 1923 г. и след успеха на акцията един от тях е привлечен в кабинета на Александър Цанков. Скоро след преврата са пуснати на свобода затворените й лидери. Към тях е отправен апел да дадат съгласието си партията да се влее в проектираната политическа формация – Демократическият сговор. Повечето от тях приемат, с изключение на Стоян Костурков, който по онова време е секретар на партията. През февруари 1924 г. по негова инициатива част от членовете напускат Демократическия сговор и възобновяват самостоятелното съществуване на партията. През целия период на сговористкия режим партията е в лагера на неговата легална опозиция. През пролетта на 1931 г. влиза в коалицията Народен блок и след нейната изборна победа в парламентарните избори през юни същата година участва с един свой представител в новия кабинет на страната. Опитът на партията да получи повече министерски места до 1934 г. не дава резултат. Вместо това в началото на май 1934 г. Стоян Костурков е бламиран като министър. Това довежда до разцепление в редовете на партията, като част от членската и маса начело с проф. П. Генов продължава да държи на блоковата коалиция. След държавния преврат на 19 май 1934 г. Радикалната партия води полулегален живот, от лидерите й по-активна дейност разгръща проф. П. Генов, който влиза във формираната през 1936 г. организационна групировка \"Петорка\". По време на Втората световна война (1939–1945 г.) някои дейци на партията влизат в Отечествения фронт и след политическата промяна на 9 септември 1944 г. участват в неговото правителство. От края на септември 1945 г. в кабинета е привлечен и Стоян Костурков.\r\n1886 г.\r\nСлед превратът на 8 срещу 9 август извършен от група офицери русофили, недоволни от външнополитическия курс на княз Александър I Батенберг, на 12 август 1886 г. е съставено княжеско наместничество в състав: Стефан Стамболов (на снимката), Петко Рачов Славейков и Георги Странски. Кабинетът на митрополит Климент подава оставка. Новият кабинет е образуван от представители на различни политически сили, обединени около идеята за предотвратяване на гражданска война и политическата криза. Правителството е назначено с прокламация “Към българския народ” от 12 август 1886 г. За министър- председател е назначен Петко Каравелов. Два дни по-късно, след като е предотвратена опасността от гражданска война Стефан Стамболов изпраща телеграма до княз Батенберг, намиращ се по това време в Австро-Унгария, с която го кани отново да заеме престола. Част от войсковите единици, които участват в бунта, са разформировани, а офицерите са разжалвани или дадени под съд. Поради разногласия при оценката на вътрешнополитическото положение между ръководителите на контрапреврата и правителството Каравелов подава оставка на 16 август 1886 г.\r\n1879 г.\r\nСъздаден е Българският военен флот, т. нар. Портово капитанство.\r\n1875 г.\r\nНа заседание на Българския революционен централен комитет е взето решение за организиране и избухване на Старозагорското въстание (1875 г.). През май 1875 г. избухва въстание в Босна и Херцеговина, което поставя началото на Източната криза. БРЦК преценява, че е настъпил благоприятен моментът за общо въстание в България.\r\nСтарозагорското въстание (1875 г.) е с център Стара Загора и има за цел освобождение на България от османско иго.\r\nВ плана на въстанието Българският революционен централен комитет набелязва главните райони за действие, а така също и комитетите, които ще ги ръководят. Определени са и главните апостоли: Никола Обретенов - за района на Русе, Шумен, Варна и Разград; Михаил Сарафов - в Търновско; Панйот Волов - в Троянско; Ст. Драгнев - в Ловеч; Стефан Стамболов - в Старозагорско; Т. Стоянов и С. Танасов - в Сливенско. Заедно с тях в подготовката на въстанието вземат участие и други революционни дейци като Иларион Драгостинов, Ив. Хаджидимитров, Георги Икономов, братя Жекови и пр. Планът на Българския революционен централен комитет предвижда въстанието да бъде подкрепено с чети отвън, да се подпали Цариград от група, ръководена от Стоян Заимов и Георги Бенковски.\r\nСтарозагорското въстание завършва с поражение. Причините за това са от най-различно естество: краткото време, с което разполага Българският революционен централен комитет, не му позволява да извърши необходимата подготовка. Не са без значение и предателствата, извършени от някои местни чорбаджии, и пр.\r\nНеуспехът на въстанието предизвиква остра криза в Българския революционен централен комитет. Христо Ботев се оттегля от него и не много след това комитетът на практика престава да съществува. Въпреки поражението му обаче Старозагорското въстание изиграва не малка роля за засилване на общия революционен подем сред българския народ. То показва нарасналото национално и политическо съзнание на населението и заедно с това допринася за задълбочаване на общата криза в Османската империя.\r\n1860 г.\r\nВъв Варна е открито българско училище. За учител e поканен Константин Арабаджиев от Търново. Година по-късно започва строежът на нова двуетажна училищна сграда. Това начинание среща съпротива от страна на гръцката и гагаузката общност, затова се налага да се потърси влиянието на Иларион Макариополски (на снимката). След неговото застъпничество българите във Варна получават султански ферман, който им разрешава да построят свое училище. То е открито на 25 юли 1862 г.На тази дата са родени:\r\n1967 г.\r\nРоден е Емил Костадинов - български футболист, нападател. Юноша е на “ЦСКА”, на 17 години дебютира в мъжкия състав. В “ЦСКА” Костадинов печели 3 шампионски титли (1987 г., 1989 г. и 1990 г.) и 3 национални купи. От 1990 г., в продължение на 4 години, е състезател на португалския “Порто”, след това на испанската “Ла Коруня”, а в сезона 1995/1996 г. облича фланелката на “Байерн”, с който печели и Купата на УЕФА, като във втората финална среща срещу “Бордо” отбелязва и гол. На 17 ноември 1993 г. на стадион “Парк де Пренс” Емил Костадинов отбелязва двата най-важни гола в кариерата си и класира България за световните финали в САЩ. Той е титуляр в единадесеторката, постигнала най-големия връх в българския футбол - четвърто място в света в САЩ-94. Участник е на Европейското първенство в Англия’96 и Световното първенство във Франция’98. Костадинов е Футболист № 1 и Спортист № 2 на България за 1993 г.\r\n1961 г.\r\nРоден е Красимир Чолаков – български състезател по бокс на “ЦСКА”. Многократен републикански шампион, балкански шампион. Носител на Световната купа в категория до 48 кг. през 1985 г. Има участия и на професионалния ринг\r\n1944 г.\r\nРоден е Димитър Якимов – български футболист, нападател.\r\nИграч е на “Септември” (1955-1960 г.) и “ЦСКА” (1960-1974 г.). Шампион е на страната (1961 г., 1962 г., 1966 г., 1969 г., 1971 г., 1972 г., 1973 г.) и е носител на купата (1960 г., 1961 г., 1965 г., 1969 г.). Има 308 мача и 151 гола в групата на майсторите. Голмайстор е през 1971 г. с 26 гола.\r\nВ националния отбор има 60 мача с 8 гола. Дебютът му в националния отбор е на 6 декември 1959 г. срещу Дания (2:1), последният му мач е на 11 юни 1970 г. срещу Мароко (1:1). Участник е в 3 Световни първенства (1962 г., 1966 г., 1970 г.). Причисляван е към най-добрите български футболисти.\r\n1940 г.\r\nРоден е Александър Йосифов - български композитор. Израства в семейство със солидни музикални традиции. Учи в БДК при проф. П. Владигеров. Занимава се активно с обществена и организационна музикална дейност. Автор е на симфонии, симфонични пиеси, инструментални концерти, вокално-инструментални творби, песни, музикално-сценични произведения, твори в областта на музикалния театър (радиооперата \"Завръщане към началото\", мюзикъла \"Моряшка чест\", балетните сцени \"Партизанката\", \"Криле на дружбата\" и др.). През 1979 г. завършва операта \"Хан Крум Ювиги\" (либрето - Банчо Банов, поставена на софийска сцена през 1981 г.). Автор на операта за деца \"Тошко Африкански\" (по едноименната повест на А. Каралийчев) и оперетата \"Златното копие\".\r\n1901 г.\r\nРоден е Асен Вапорджиев – български контрабасист виртуоз. Завършва Софийската музикална академия и Парижката консерватория. През 1927-1929 г. е солист на различни оркестри в Берлин, Брюксел, Лондон и други европейски градове. През 1929-1944 г. е преподавател в Музикалната академия в София. Вапорджиев е контрабасист със съвършена техника, красив и изразителен тон. Притежава богат репертоар, обхващащ както пиеси за контрабас, така и транскрипции за пиеси за виолончело и цигулка.\r\n1853 г.\r\nРоден е Стоян Стоянов Заимов – български възрожденец, революционер, просветен деец, общественик и писател. Роден е в Чирпан. Първоначално учи в с. Рупките, Старозагорско, а след това и в родния си град. През 1867 г. продължава образованието си в класното училище в Стара Загора, където се включва и в революционната борба. Изпълнява куриерска служба между Стара Загора и Чирпан. Дейността му не остава скрита от местните османски власти и това го принуждава през 1870 г. да се прехвърли в Пловдив, където завършва едногодишен педагогически курс. През 1871 г. е учител в Хасково и участва в организирането на местния революционен комитет. През 1871 г., заедно с А. Узунов, П. Берковски и други революционни дейци, взема участие в покушението на местния чорбаджия и предател хаджи Ставри Примо (т. нар. Хасковско съзаклятие). Заловен е и осъден на \"вечно заточение\" в Диарбекир. През следващата година успява да избяга и се прехвърля в Румъния, където попада в средата на българската революционна емиграция. Установява контакти с Любен Каравелов, Христо Ботев и други видни български революционери. В началото на 1875 г., в продължение на няколко месеца, редактира в Браила хумористичния в. \"Михал\".\r\nПо време на подготовката на Старозагорското въстание 1875 г. Стоян Заимов е определен за ръководител на групата, която трябва да подпали Цариград. След неуспеха на въстанието е един от дейците, които изиграват най-голяма роля за създаването на Гюргевския революционен комитет. Той е определен за апостол на III - Врачански, революционен окръг и в началото на 1876 г. се прехвърля на българския бряг, откъдето се отправя за определения му район.\r\nПоради присъствието на многобройни османски войски и съпротивата на местните чорбаджии Стоян Заимов е възпрепятстван да вдигне въстание във Врачанския край.\r\nПо същите причини не успява да окаже помощ и на четата на Христо Ботев. След разгрома на Априлското въстание 1876 г. Стоян Заимов е заловен и е осъден на смърт, но впоследствие смъртната му присъда е заменена с доживотен затвор. Той е изпратен на заточение в крепостта Акя (Сен Жан д'Акър) в Мала Азия. Амнистиран е след края на Руско-турската освободителна война 1877-1878 г. През 1880-1882 г. следва в Педагогическия институт в Москва, след което в продължение на няколко години учителства в Шумен, Варна и Кюстендил. Заема и редица други административни длъжности - директор на Софийската библиотека (днес Народна библиотека \"Св. св. Кирил и Методий\"), член на Учебния съвет при Министерството на народното просвещение, окръжен управител в Стара Загора и др. Заради откритото си русофилство по време на първия стамболовистки режим (1887-1894 г.) е преследван и затварян. Това го принуждава за известно време да емигрира в Русия. Завръща се след падането на Стамболовото правителство и се включва дейно в обществено-политическия и културния живот на Княжеството. Възглавява Комитета за увековечаване на българо-руската бойна дружба и подпомага акцията за изграждане на стотици паметници на загиналите руски офицери и войници по време на Освободителната война, както и за изграждането на военноисторическите музеи в София, Плевен, Пордим, Бяла и Шипка. Избран е и за председател на Върховния поборническо-опълченски комитет. Умира в Плевен. Оставя богато книжовно наследство от преводи, мемоари и пр. По-главни трудове: \"Миналото. Белетристически и исторически очерци из областта на българските движения от 1870-1877 г.\" в 4 т. (1884-1888 г.), \"Васил Левски. Дяконът. Кратка биография\" (1895 г.) и др.\r\n1839 г.\r\nРоден е Иван Попхристов Кършовски - български книжовник, общественик, участник в борбата за освобождение на България от турско иго. Учи в Елена и Свищов. Работи като учител на различни места. Постъпва в Първа българска легия на Г. С. Раковски (1862 г.); в Белград остава до 1864 г. Учителства в Добруджа и се занимава с революционна дейност (1865-1866 г.). Емигрира в Румъния и се включва в организирането на чети през Дунава (през 1867 г. е писар в четата на П. Хитов), включва се във Втората българска легия в Белград (1868 г.). След кратък престой в Одеса се установява в Румъния. Един от дейните членове на Гюргевския революционен комитет. В Плоещ издава на румънски език в-к “Вултурул” и “Индепенденца национала” (1876-1877 г.). След Освобождението е съдия, адвокат, член на Либералната партия, народен представител в I и II НС. Доброволец в Сръбско - българската война (1885 г. ). Редактор на вестник “Струма” (1889 г.), “Вардар” (1889-1891 г.), “Юнак” (1898-1900 г., заедно с Ив. Бобевски); сътрудничи на български и румънски периодичен печат. Издава книгите: “Нова българска Света гора - Бузлуджа” (1898 г.), “Неразбранщина” (1899 г.), “Румъно-българско скарвание и истинските му причини” (кн. 1-3, 1900 г.).На тази дата умират:\r\n1935 г.\r\nУмира Никифор Петров Никифоров - военен и държавен деец, дипломат.\r\nРоден е на 12 април 1858 г. в Ловеч. Завършва Военното училище в София през 1879 г. Участва в Сръбско-българската война 1885 г. като командир на 6. Пехотен Търновски полк. По-късно заема отговорни постове в Министерството на външните работи и изповеданията. Дипломатически агент е в Германия (1905–1908 г.) и е пълномощен министър в същата страна (1908–1909 г.). Произведен е в чин генерал-майор на 15 септември 1900 г. и в чин генерал-лейтенант на 2 август 1912 г. Военен министър е от 16 март 1911 г. до 1 юни 1913 г. Приема закона за Военната академия през 1912 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.12", "title": "Денят 12 август в българската история"}
{"url": "http://www.focus-news.net/news/2017/08/12/2424961/sasht-severna-koreya-tryabva-da-slozhi-kray-na-provokativnoto-si-povedenie.html", "text": "В ранните часове на събота Съединените американски щати настояха Северна Корея \"да спре своето провокативно и водещо до ескалация (на напрежението) поведение\", след като президентът Доналд Тръм засили предупрежденията си срещу Пхенян и разговаря с китайския си колега Си Дзинпин по телефона, предава AFP.\r\nМеждувременно американските военни сили са „готови\" да защитят Гуам, след като режимът на Ким Чен-ун заплаши да изстреля балистични ракети към територията на американския тихоокеански остров, увериха в изявление от Белия дом. В телефонен разговор с губернатора на Гуам Еди Калво, президентът Доналд Тръмп „увери“, че военните на САЩ ще „гарантират безопасността и сигурността на жителите на Гуам, заедно с останалата част от Америка\".\r\nВ рамките на отделен телефонен разговор, Тръмп и Си Дзинпин приветстваха приемането на резолюция на Съвета за сигурност на ООН, насочена към Северна Корея, като „важна и необходима стъпка към постигане на мир и стабилност на Корейския полуостров\", се казва още в изявлението на Белия дом.\r\n„Президентите също така потвърдиха взаимния си ангажимент за премахване на ядреното оръжие на Корейския полуостров\", става ясно още от текста, в който се подчертава, че двамата лидери имат „изключително близки отношения\", които „се надяват да доведат до мирно разрешаване на проблема в Северна Корея\".\r\n„Президентът Тръмп и президентът Си са съгласни, че Северна Корея трябва да спре своето провокативно поведение\", уточняват от Белия дом, допълвайки, че Тръмп очаква с нетърпение \"много историческа\" среща със Си в Китай по-късно тази година.Тереза Герова", "date": "2017.08.12", "title": "САЩ: Северна Корея трябва да сложи край на провокативното си поведение"}
{"url": "http://www.focus-news.net/news/2017/08/12/2424962/pregled-na-osnovnite-temi-v-blagoevgradskiya-pechat.html", "text": "„Токов удар изхвърли от тераса на 3 м височина монтажист на климатик в Сандански“ е водещо заглавие на вестник „Струма“. 29-годишният мъж е настанен в реанимация. Според свидетели ръката на пострадалия е кървяла след инцидента, а самият той е бил в безсъзнание.\r\n„ГДБОП спипаха учителка да внася хероин в затворническото училище в Бобов дол“, информира изданието. 60-годишната Надка Стоянова е задържана с 12 грама хероин, като още преди това специалните служби са се усъмнили, че тя внася наркотици на неин ученик, който излежава тежка присъда. \r\nВ ежедневника има и статия за това, че детска градина №8 в Благоевград се разширява с нова база за още 100 места. Друго заглавие от ежедневника е „60-г. вдовец от Кюстендил си търси жена чрез Фейсбук, да е от 18 до 55-годипна, слаба, добра, но да не е бърборана“. Мъжът е бивш фотограф и основател на зеленчукова борса в София. Друга статия е за това, че ако до 2019 година не започне строителството на автомагистрала „Струма“ в Кресненското дефиле, България ще загуби 1,5 млрд. евро.", "date": "2017.08.12", "title": "Преглед на основните теми в благоевградския печат"}
{"url": "http://www.focus-news.net/news/2017/08/12/2424963/ekathimerini-britanskiyat-kralski-flot-otmeni-planirani-voenni-ucheniya-v-egeysko-more.html", "text": "Британският кралски флот отмени планирано военно учение край югоизточния егейски остров Карпатос, което бе обявено с навигационен телекс, издаден от Анкара – стъпка, която разгневи Атина, пише електронното издание Ekathimerini.\r\nЗа втори път през последните 14 дни Турция издава навигационен телекс, в който информира за планирани военни маневри на трета държава, които трябва да се проведат в гръцки или кипърски териториални води. В края на юли Анкара издаде навигационен телекс, в който обяви, че американски военен кораб ще извършва учения в рамките на Изключителната икономическа зона (ИИЗ) на Кипър. Чрез посланика си в Никозия Вашингтон официално отрече, че е поискал от Турция да издаде подобно съобщение. \r\nИзглежда, че турските военноморски маневри край бреговете на Кипър ще продължат, след като Анкара междувременно издаде нов навигационен телекс, с който обяви, че на 17 август ще проведе военно учение в зона, граничеща с ИИЗ на разделения остров. \r\nПрисъствието на Турция в ИИЗ на Кипър се смята за демонстрация на сила, тъй като Анкара не признава правото на Никозия да изследва и сондира природен газ, уточняват от редакцията..Тереза Герова", "date": "2017.08.12", "title": "Ekathimerini: Британският кралски флот отмени планирани военни учения в Егейско море"}
{"url": "http://www.focus-news.net/news/2017/08/12/2424964/pazardzhik-traditsionen-tridneven-leten-sabor-se-provezhda-v-grad-sarnitsa.html", "text": "В град Сърница се провежда традиционният тридневен летен събор, съобщиха за Радио „Фокус“ – Пазарджик от Общината. Програмата на местния събор днес ще започне в 11.00 часа с изпълнение на самодейци при читалище „Обнова“ – с. Борино, изпълнение на народната певица Росица Пейчева, музикално-танцова програма на самодейците от село Нова Махала, Буйново, Якоруда, село Юруково и Велинград. Програмата ще закрият народният певец Николай Славеев и фолк певицата Анелия. \r\nСъборът продължава и утре, когато програмата ще започне с изпълнения на самодейците от читалище „Иван Вазов“ – Доспат. Денят ще продължи с изяви на групите от читалището в село Плетена и Виевска фолклорна група. Тридневният събор ще бъде закрит от самодейните състави от селата Вълкосел и Слащен.\r\nВаня НИКОЛОВА", "date": "2017.08.12", "title": "Пазарджик: Традиционен тридневен летен събор се провежда в град Сърница"}
{"url": "http://www.focus-news.net/news/2017/08/12/2424965/plovdiv-shte-otbelezhi-mezhdunarodniya-den-na-mladezhta-s-logicheski-igri-i-fizicheski-predizvikatelstva.html", "text": "Градът ще отбележи Международния ден на младежта с логически игри и физически предизвикателства. Това съобщиха за Радио „Фокус“ – Пловдив организаторите на събитията. От 18.00 часа в Градската градина ще се проведат отборни игри. В състезанията ще участват 20 отбора, всеки от които ще включва между 2 и 4 младежи на възраст между 15 и 29 години. Всеки отбор ще премине през 12 загадки: логически игри и физически предизвикателства, като критериите за получаване на точки във всяка от тях ще бъдат уменията за работа в екип, съобразителност, бързина и наблюдателност. Всеки отбор ще получава точки също за бързината и за времето, с което финишира. За най-добрите са предвидени атрактивни награди.\r\nПразникът, който тази година ще премине под мотото „Разчупи се”, ще завърши с рок концерт.\r\nТони МИХАЙЛОВ", "date": "2017.08.12", "title": "Пловдив ще отбележи Международния ден на младежта с логически игри и физически предизвикателства"}
{"url": "http://www.focus-news.net/news/2017/08/12/2424966/denyat-12-avgust-v-svetovnata-istoriya.html", "text": "2015 г.\r\nНай-малко 112 души са загинали в резултат на експлозия на опасни материали в Тиендзин\r\n2015 г.\r\nКиргизия официално става член на Евразийския икономически съюз.\r\n2014 г.\r\nВ Испания почива първият болен, заразен от Ебола.\r\n2013 г.\r\nРумъния осъжда призивите за война в Трансилвания.\r\n2012 г.\r\nПрезидентът на Египет Мохамад Морси разпуска върховният военен съвет на страната и освобождава от длъжност министъра на отбраната Мохамед Хюсеин Тантави.\r\n2011 г.\r\nВ дванадесет руски града включително в Москва и Санкт Петербург е проведен поредният Ден на гнева. През 2011 г. той преминава под лозунга: „Време е да сменим властта! Време е за промени!“ Основни искания на демонстрантите са: свободни избори, преминаване към пряка демокрация, създаване на механизъм за ръст на заплатите изпреварващ ръста на цените на стоките от първа необходимост, минимална заплата от 10 хиляди рубли, процентът на квартирните плащания да не превишава 5% от семейния доход, привличане на бившите московски власти към съдебна отговорност.\r\n2011 г.\r\nРуският президент Дмитрий Медведев подписва указ за санкции срещу Либия.\r\n2011 г.\r\nВ Шънджън, Китай стартира 26-ата Лятна Универсиада.\r\n2006 г.\r\nСъветът за сигурност на ООН приема резолюция 1701, настояваща за прекратяване на огъня в Ливан и изпращането на 15 000 миротворци в зоната на конфликта.\r\nВ документа, който е приет с внушително мнозинство - 15 гласа \"за\" и нито един против, се казва, че Тел Авив трябва да изтегли войските си от Ливан, а “Хизбулла” да прекрати ракетните си удари по територията на Израел.\r\nНякои от основните точки от резолюция 1701 на ООН за прекратяване на военния конфликт в Ливан:\r\n1. Настояване за “пълно прекратяване на враждебните действия”, основаващо се на “незабавното прекратяване от страна на “Хизбулла” на ракетните удари и на военната операция на Израел в Ливан”\r\n2. Допускането на 15 000 войска на ООН, известна още като UNIFIL, която ще наблюдават за спазване мирното споразумение и ще има мандат да “взема всички необходими мерки за изпълнение на задълженията си”\r\n3. Ливанското правителство трябва да разположи войските си в южната част на страната, която до този момент е била под контрола на “Хизбулла”, както и да прекрати всякакви опити за снабдяване на групировката с оръжие\r\n4. Израел трябва да изтегли войските си от Южен Ливан паралелно с разполагането на войските на Ливан и ООН в района\r\n5. Налагане на военно ембарго на Ливан, забраняващо доставката на оръжие или военна екипировка “за военни единици или лица”, с изключение на ливанската армия и войските на ООН\r\n6. Призовава се в преамбюла на резолюцията, имащ по-малка тежест, за незабавното освобождаване на израелските войници, похитени при операция на “Хизбулла” и за уреждане на случая с ливанските затворници, държани в Израел.\r\n7. Призовава се Генералния секретар на ООН Кофи Анан да направи предложения в рамките на 30 дни за разоръжаването на групировката и определяне на границата, включваща спорните ферми “Шеба”, разположени на Сирийско-ливанско-израелската граница\r\n8. Призовава се Генералния секретар Кофи Анан да гарантира принципно споразумение от Ливан и Израел за постоянно спиране на огъня, включващо създаването на буферна зона в Южен Ливан.\r\n2000 г.\r\nПо време на учения в Баренцово море край бреговете на Мурманск потъва руската атомна многоцелева подводница “Курск”. Операцията по изваждането продължава почти три години. По-голямата част от корпуса на \"Курск\" е извадена през октомври 2001 г., заедно с телата на 59 моряци, както и три от общо 22 ракети \"Гранит\", които са се намирали на борда. Цялата операция приключва през август 2003 г. След изваждането на \"Курск\" от морското дъно и разпознаването на загиналите, останките от подводницата са изпратени в кораборемонтния завод \"Нерпа\". Там е свалено ядреното гориво, а реакторният отсек е демонтиран и подготвен за продължително съхранение. Правителствена комисия установява, че причина за потъването е експлозия на торпеда в носовия отсек на подводницата. Загива 118-членният екипаж на подводницата.\r\n1999 г.\r\nООН обявява деня за Международен ден на младежта.\r\n1998 г.\r\nВ отговор на обвиненията за присвояване по време на Втората световна война на еврейски авоари швейцарски банки се съгласяват за изплатят обезщетение в размер на един милиард и двеста и петдесет милиона щатски долара на оцелелите от Холокоста.\r\n1992 г.\r\nСАЩ, Канада и Мексико подписват договор за създаването на Северноамериканската организация за свободна търговия (North American Free Trade Agreement – NAFTA), която обединява двата най-богати пазара в света. Този договор влиза в сила от 1 януари 1994 г. Обединява ресурсите на САЩ, Канада и Мексико. Приоритетните сфери са: земеделие, автомобили, банково дело, енергетика, околна среда, имиграция, работни места, патенти и авторско право, мита, текстил, товарни автомобилни превози.\r\n1985 г.\r\nСамолет Боинг на японските авиолинии катастрофира над Осутака, Япония — загиват 520 души.\r\n1981 г.\r\nIBM представя започва производство на IBM PC.\r\n1974 г.\r\nПодписана е дългосрочна спогодба за икономическо, промишлено и научно-техническо сътрудничество между България и Финландия.\r\n1974 г.\r\nТурция поставя ултиматум на Кипър с искане да бъде създаден автономен окръг в населения с кипърски турци район.\r\n1972 г.\r\nПоследните сухопътни войски на САЩ във Виетнам напускат страната.\r\nВ периода 1858 г. – 1883 г. Франция успява да завладее Виетнам. След края японската окупация (1940-1945 г.) Виетнам е обявен за независима република (1945 г.). От 1946 г. до 1954 г. Франция води неуспешна война, с която цели да възстанови контрола си върху региона. Женевската конференция (1954 г.) разделя страната по 17-тия паралел на Северен и Южен Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След неуспешна за САЩ война срещу Северен Виетнам през 1972 г. започва изтегляне на американските войски, което завършва окончателно през 1973 г. Страната е официално обединена отново на 2 юни 1976 г.; присъединява се към Съвета за икономическа взаимопомощ (СИВ) през 1978 г.\r\n1970 г.\r\nСССР и Западна Германия подписват пакт за ненападение.\r\n1965 г.\r\nВ периода 12–16 август се водят преговори в Москва за икономическо сътрудничество между СССР и България за периода 1966-1970.\r\n1962 г.\r\nКосмическият кораб на СССР “Восток – 4” е изведен в орбита. Пилотиран е от Пр. Р. Попович (на снимката). Извършва 48 обиколки в орбита с обща продължителност 70 ч 42 мин. Перигеят му на орбитата е 179,8 км, а апогеят е 236,7 км. Извършва групов полет с \"Восток-3\"; минималното разстояние между корабите е около 5 км.\r\n1961 г.\r\nЗапочва изграждането на Берлинската стена.\r\n1953 г.\r\nСССР извършва първия си опит с водородна бомба. Неин създател е Андрей Дмитриевич Сахаров.\r\nТой е руски физик теоретик и общественик, академик (от 1953 г. – най-младият академик в новата история на науката), чуждестранен член е на много академии на науките. Работи в областта на термоядрения синтез и създаването на първата в света термоядрена бомба, физиката на елементарните частици, космологията и гравитацията. Съучредител е на Комитета за защита на правата на човека и гражданските свободи (1970 г.). През 1968 г. публикува статията манифест “Размисли за прогреса, мирното съществуване и интелектуалната свобода”, в която разглежда заплахата над човечеството от ядрена война, глад, екологически и демографски катастрофи, дехуманизацията на обществото, диктаторските тоталитарни режими. Публикуването на книгата и на Запад е повод Андрей Сахаров да бъде отстранен от секретна работа; а след протеста му при влизането на съветските войски в Афганистан (януари 1980 г.) той е лишен от всички държавни награди и е интерниран под домашен арест в гр. Горки. Завръща се в Москва през 1986 г. През 1975 г. получава Нобелова награда за мир.\r\n1953 г.\r\nАмериканката Ан Дейвидсън става първата жена, прекосила сама с яхта Атлантическия океан.\r\n1908 г.\r\nХенри Форд и неговата компания \"Ford Motor Company“ пуска на пазара своя най-популярен модел Т (наречен Тин Лизи).\r\n1898 г.\r\nПодписан е мирният протокол, с който се поставя край на Испано-американската война.\r\nИспано-американската война е война, избухнала между САЩ и Испания по повод въстанието на остров Куба (1898 г.). Унищожението на испанската флота при Манила и обсаждането на Сантяго са главните епизоди на войната. Испания губи богатите си колонии: Куба, Пуерто Рико и Филипинските острови, които минават под суверенитета на САЩ.\r\n1898 г. \r\nСАЩ анексират Хавайските острови.\r\n1887 г.\r\nОт Виена тръгва първият влак Ориент експрес до Истанбул.\r\n1877 г.\r\nАмериканският астроном Асаф Хал открива Деймос, спътник на Марс.\r\n1965 г.\r\nАнглийският хирург Джоузеф Листър за първи път използва за дезинфекция на инструментите и ръцете на опериращия карболовата киселина (фенол). В резултат на приложението на фенол за дезинфекция, смъртните случаи при операция намаляват три пъти.\r\n1851 г.\r\nАмериканецът Айзък Сингер получава патент за шевната машина със задвижване посредством педал, с което се освобождават и двете ръце на шивача.\r\n1813 г.\r\nАвстрия обявява война на Наполеон.\r\n1759 г.\r\nВ решителната битка от Седемгодишната война (1756 - 1763) руско-австрийските войски разбиват смятаната за непобедима пруска армия на крал Фридрих ІІ.\r\n1867 г.\r\nОбединените унгарско-френски войски нанасят поражение на османските турци в битката при Мохач.На тази дата са родени:\r\n1930 г.\r\nРоден е американският финансист и милиардер от еврейско-унгарски произход Джордж Сорос.\r\nСтава известен с валутни спекулации и дейността си на филантроп. Основава фондация „Отворено общество“ и написва няколко книги. Неговото богатство е оценено на 8,5 млрд долара от списание Форбс, с което той се нарежда на 80-то място по богатство в света и 24 в САЩ. Сумата, която е дарил от 1991 г. насам чрез своята фондация „Отворено общество“, е около 5 млрд. долара. Също е спонсор на „Кива“, организация от Сан Франциско, която се занимава с безлихвено микрофинансиране, насочена основно към развиващите се страни.\r\n1887 г.\r\nРоден е Ервин Шрьодингер - австрийски физик, един от създателите на квантовата механика. Завършва Виенския университет през 1910 г. и започва работа във физическия институт на университета. Професор е във Висшето техническо училище в Щутгарт (от 1920 г.), във Висшето техническо училище във Вроцлав (от 1921 г.), във Висшето техническо училище в Цюрих (1921-1927 г.). Професор е в Берлинския университет от 1927 г. От 1933 г. до 1935 г. е професор в Оксфордския университет, от 1936 г. до 1938 г. - в университета в Грац. През 1940 г. става професор в Кралската академия в Дъблин, а след това е директор на основания от него Институт за висши изследвания. Професор е във Виенския университет от 1956 г. Основните му трудове са в областта на математическата физика, теорията на относителността, физика на атома и биофизика. През 1920 г. създава математическата теория за цвета, която става основа на съвременната колориметрия. Особено важна заслуга на Ервин Шрьодингер е създадената от него вълнова механика (1926 г.). Намира основното уравнение на нерелативистката квантова механика (уравнение на Шрьодингер) и го решава за редица частни задачи; предлага общ метод за неговото използване в атомната физика. Открива връзката на вълновата механика с “матричната механика” на В. Хайзенберг, М. Борн и П. Йордан и доказва тяхната физическа тъждественост. През 1933 г. получава Нобелова награда за физика.На тази дата умират:\r\n1989 г.\r\nУмира Уилям Бредфорд Шокли - американски физик. Завършва Калифорнийския технологичен институт. От 1936 до 1954 г. е сътрудник към фирмата “Бел телефон”. От 1942 г. до 1945 г. работи в Министерството на отбраната на САЩ. От 1955 г. е директор на Лабораторията за полупроводници, а после президент и директор на фирмата “Шокли транзистор”. От 1958 г. е лектор, от 1963 г. до 1975 г. е професор в Станфордския университет. Основните му трудове са върху физика на твърдото тяло (физика на полупроводниците, феромагнетизъм, пластичност на металите, теория на дислокациите и др.). През 1948 г. открива транзисторния ефект. Лауреат на Нобелова награда за физика за 1956 г. (съвместно с Дж. Бардин и У. Братейн).\r\n1955 г.\r\nУмира Томас Ман - един от най-големите съвременни германски писатели. Слуша лекции в Мюнхенския университет по история, политикономия и литература. Живее известно време в Рим. Секретар е на сп. “Симплицисимус” в Германия. Става известен с романа “Буденброкови” (т. 1-2, 1901 г.). Автор е на новелите “Тристан” (1903 г.), “Тонио Крьогер” (1903 г.), “Смърт във Венеция”, автобиографичната скица “Пред огледалото” и др. След Първата световна война издава романа “Вълшебната планина” (1924 г.), а през 1933-1943 г. издава историческата тетралогия на библейска тема “Йосиф и неговите братя”. Емигрира от Германия в Швейцария, а през 1938 г. - в САЩ. През 1948 г. публикува “Доктор Фаустус”. Посещава Германия през 1949 г. Получава Нобелова награда за литература през 1929 г.\r\n1900 г.\r\nУмира австрийският шахматист Вилхелм Щайнц (1836 - 1900). Той е първият официален световен шампион по шахмат.\r\n1689 г.\r\nУмира Инокентий ХІ Блажени (Innocentius ХI), Бенедето Одескалки - папа от 21 септември 1676 г. до 12 август 1689 г. Роден е през 1611 г. Ръкоположен е за кардинал (1645 г.) и епископ на Новара (1650 г.). Особено уважаван е от паството си за неговата щедрост и строго спазване каноните на вярата. Първата му кандидатура за папа (1669 г.) е провалена от намесата на френския крал Луи ХIV, но по-късно (1676 г.) кралят Слънце не може да повлияе на конклава. Води продължителна борба срещу него, заради намесата му в църковните дела. Обявява се против отказа му да спазва Нантския едикт (1598 г.) и на решението му да го премахне (1685 г.). Обявява се против опитите на английския крал Джеймз II да върне римокатолическата вяра в Англия.\r\n1633 г.\r\nУмира Якопо Пери (псевдоним Дългокосия) - италиански певец и композитор, един от създателите на операта.\r\nРоден е на 20 август 1561 г. в Рим. Участник е във Флорентинския кръжок (камерат). През 1592 г. заедно с Я. Корси пише музиката към първата си опера \"Дафна\" (по либрето на поета О. Ринучини, поставена за първи път през 1597-1598 г. във Флоренция). Неговата опера \"Евридика\" (1600 г.), в която Якопо Пери изпълнява партията на Орфей, е най-известната от достигналите до днес ранни опери.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.12", "title": "Денят 12 август в световната история"}
{"url": "http://www.focus-news.net/news/2017/08/12/2424967/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Времето е ясно и тихо. По билата на планините духа слаб до умерен вятър. Сутрешните температури са от 10 до 20 градуса. Работят лифтовете в Боровец, Банско, Пампорово и на вр. Алеко. Няма получени сигнали за инциденти.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.12", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/12/2424968/api-dvizhenieto-pri-km-25-na-magistrala-hemus-v-mestnostta-boruna-se-osashtestvyava-bez-ogranicheniya-v-dvete-posoki.html", "text": "Движението по автомагистрала „Хемус”, при км 25, в местността Боруна се осъществява без ограничения в двете посоки. Това съобщиха от пресцентъра на Агенция „Пътна инфраструктура”.", "date": "2017.08.12", "title": "АПИ: Движението при км 25 на магистрала „Хемус”, в местността Боруна, се осъществява без ограничения в двете посоки"}
{"url": "http://www.focus-news.net/news/2017/08/12/2424969/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Британският кралски флот отмени планирано военно учение край югоизточния егейски остров Карпатос, което бе обявено с навигационен телекс, издаден от Анкара – стъпка, която разгневи Атина, пише електронното издание Ekathimerini.\r\nЗа втори път през последните 14 дни Турция издава навигационен телекс, в който информира за планирани военни маневри на трета държава, които трябва да се проведат в гръцки или кипърски териториални води. В края на юли Анкара издаде навигационен телекс, в който обяви, че американски военен кораб ще извършва учения в рамките на Изключителната икономическа зона (ИИЗ) на Кипър. Чрез посланика си в Никозия Вашингтон официално отрече, че е поискал от Турция да издаде подобно съобщение. \r\nИзглежда, че турските военноморски маневри край бреговете на Кипър ще продължат, след като Анкара междувременно издаде нов навигационен телекс, с който обяви, че на 17 август ще проведе военно учение в зона, граничеща с ИИЗ на разделения остров. \r\nПрисъствието на Турция в ИИЗ на Кипър се смята за демонстрация на сила, тъй като Анкара не признава правото на Никозия да изследва и сондира природен газ, уточняват от редакцията.\r\n*** В събота, 12 август, канцлерът на ФРГ Ангела Меркел започва предизборна обиколка на страната от града, който се смята за твърдина на Германската социалдемократическа партия (ГСДП) – Дортмунд, коментира националният ежедневник Die Frankfurter Allgemeine Zeitung.\r\nВ Дортмунд Меркел ще говори за програмата на ХДС за Християндемократическата асоциация за работна сила (CDA), фокусирана върху заетостта в страната. След това председателят на християндемократите ще участва в публична дискусия. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите.\r\n*** Британските туристи трябва да се подготвят за още проблеми, свързани с Брекзит, когато обменят паундите в евро, след като водещи инвестиционни банки предвиждат двете валути да изравнят стойността си, пише The Guardian. \r\nПаундът в момента се разменя за 1, 09 евро, падайки от 1, 31 евро в деня преди референдума за излизането на Обединеното кралство от Европейския съюз през 2016г. \r\nТова означава, че туристите в Испания и Италия ще видят как спестяванията им намаляват и повече граждани ще изберат да си останат във Великобритания въпреки лошото време през лятото. \r\n Според банката Morgan Stanley паундът ще продължи да пада и през първите три месеца на следваща година, като 1, 02 лири ще могат да купят само 1 евро. Така за първи път от 18-годишната история на еврото двете валути ще се изравнят. \r\n„Прогнозата за британската икономика изглежда мрачна, имайки предвид раздутите бюджети на домакинствата, несигурността около преговорите за Брекзит, която вероятно ще се отрази на инвестициите, и малкия нетен ръст на износа въпреки слабия паунд“, коментират от банката. Същевременно през последните месеци растежът на еврозоната е два пъти по-бърз от този на Великобритания.\r\n*** Американският президент Доналд Тръмп планира „скоро“ да изпрати Джаред Къшнър, негов зет и старши съветник в Белия дом, в Близкия Изток, пише Politico. \r\nДжейсън Грийнблат, специален представител за международните преговори, и Дина Пауел, заместник-съветник по националната сигурност, ще придружат Къшнър по време на визитата. Нейната цел ще бъде „да се продължат дискусиите с регионалните партньори за това как най-добре да се подкрепят усилията за постигане на мир“, съобщи в петък служител от Белия дом. Той подчерта, че те ще се срещнат с лидерите на Саудитска Арабия, Обединените арабски емирства, Катар, Йордания, Египет, Израел и палестинската територия. \r\nИзточникът допълни, че Тръмп „вярва във възстановяването на спокойствието и стабилизирането на ситуацията в Ерусалим“ след кризата при Храмовия хълм, която „създаде възможност за продължаване на преговорите“, започнати по-рано от неговата администрация.\r\n***", "date": "2017.08.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/12/2424970/otkriva-se-lovniyat-sezon-za-preleten-divech.html", "text": "Открива се ловният сезон на пъдпъдъци, гургулици, гривяк, горски бекас и обикновена бекасина. Това съобщиха от пресцентъра на Министерство на земеделието, храните и горите. Ловуването се извършва само с писмени разрешения (по образец), в които се вписват датата, имената на ловците, името на ръководителя на лова, номерата на ловните билети и членските карти, начинът и мястото на ловуване, видът и броят на разрешения за отстрел дивеч. Групово и индивидуално ловуване на дребен дивеч се извършва в събота, неделя и в дните обявени за официални празници, а на водоплаващ дивеч  - след 01 януари и в сряда. Груповото ловуване и лов на мигриращ дивеч се извършва само през деня – един час преди изгрева и един час след залеза на слънцето.\r\nЗадължително е спазването на установените норми за отстрел от един ловец за един ловен излет, съгласно Правилника за прилагане на Закона за лова и опазване на дивеча. Разрешен е ловът на пъдпъдъци до 15 бр., на гривяк и гургулица - до 10 бр., на горски бекас и обикновена бекасина - до 10 бр. Забранява се използването на електрически звуковъзпроизвеждащи устройства, живи птици за примамка, ловни соколи и други грабливи птици, независимо от вида и произхода им, както и ловни хрътки и други забранени средства и методи за ловуване.\r\nВъв връзка със зачестилите в последните години смъртни случаи и наранявания на ловци при ловните излети Изпълнителна агенция по горите (ИАГ) призовава за стриктно спазване на нормативната уредба и правилата за безопасност при ловуване. \r\nИАГ е в пълна готовност за извършване на засилени проверки за спазването на Закона за лова и опазване на дивеча. Всички ловци в страната  ще бъдат проверявани във връзка с използването електрически звуковъзпроизвеждащи устройства, превишаване на дневните отстрелни норми, ловуване без ловен билет или с нередовни документи, ловуване без сигнален цвят в облеклото, ловуване в забранено място и в забранено време, отстрел на неразрешен за лов дивеч. Забранява се използването на алкохол и наркотични вещества по време на лов.\r\nВъв връзка с изключително високите среднодневни температури тази година и повишената опасност от възникване на горски пожари, Министерството апелира за спазване на противопожарните правила за опазване и защита на горските територии.", "date": "2017.08.12", "title": "Открива се ловният сезон за прелетен дивеч"}
{"url": "http://www.focus-news.net/news/2017/08/12/2424971/mvr-dvama-sa-zaginali-a-21-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 21 са ранени при 20 тежки катастрофи в страната през изминалото денонощие. Това съобщиха от пресцентъра на МВР. В столицата са станали 5 тежки и 131 леки пътни инцидента, при които са пострадали 5 души. От началото на годината при пътни инциденти са загинали 368 души, а са пострадали 4949.", "date": "2017.08.12", "title": "МВР: Двама са загинали, а 21 са ранени при катастрофи в страната през изминалото денонощие"}
{"url": "http://www.focus-news.net/news/2017/08/12/2424972/der-spiegel-federika-mogerini-svika-speshna-sreshta-na-es-za-naprezhenieto-mezhdu-sasht-i-severna-koreya.html", "text": "Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз по повод напрежението между САЩ и Северна Корея, на което светът стана свидетел през последните дни, съобщава германското издание Der Spiegel.\r\nВ рамките на преговорите, които трябва да се проведат в понеделник, 14 август, трябва да бъдат обсъдени „следващите възможни стъпки“ на ЕС в кризата, подчерта говорител на Брюксел в късните часове на петък. Тереза Герова", "date": "2017.08.12", "title": "Der Spiegel: Федерика Могерини свика спешна среща на ЕС за напрежението между САЩ и Северна Корея"}
{"url": "http://www.focus-news.net/news/2017/08/12/2424973/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Канцлерът на ФРГ Ангела Меркел подкрепи идеята на френския президент Еманюел Макрон за създаването на „горещи точки“ на територията на Либия за търсещите убежище, пише вестник  Die Frankfurter Rundschau. \r\nСъответното изявление германският лидер направи в рамките на среща с ръководителя на Върховния комисариат на ООН за бежанците Филипо Гранди и Уилям  и с генералния директор на Международната организация по миграция (МОМ) Уилям Суинг.\r\nТримата обаче предупредиха за рисковете, които крие подобна стъпка. Откриването на „горещи точки“ в Либия може да намали потока на мигранти, които предприемат опасното пътуване през водите на Средиземно море към Европа, но същевременно може да доведе до отварянето на нов маршрут през пустинята Сахара, който ще бъде не по-малко смъртоносен за търсещите убежище.\r\n*** В събота, 12 август, канцлерът на ФРГ Ангела Меркел започва предизборна обиколка на страната от града, който се смята за твърдина на Германската социалдемократическа партия (ГСДП) – Дортмунд, коментира националният ежедневник Die Frankfurter Allgemeine Zeitung.\r\nВ Дортмунд Меркел ще говори за програмата на ХДС за Християндемократическата асоциация за работна сила (CDA), фокусирана върху заетостта в страната. След това председателят на християндемократите ще участва в публична дискусия. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите.\r\n*** Всеки четвърти възрастен в Германия е намалил консумацията на яйца след избухването на скандала с фипронил в Европа. Това показва проучване на YouGov, цитирано от вестник Bild. \r\nРезултатите от анкетата показват, че 16 на сто от гражданите ядат по-малко яйца от обикновено, а 10 % изцяло са ги извадили от менюто си. За 65 % от включилите се в анкетата разкритията, които бяха направени за заразените яйца в европейските държави, изглежда не са важни: те признават, че няма промяна в консумацията им. \r\nФедералният институт за оценка на риска (BfR) заключи в предварителна оценка, че рискът за здравето при продължителна консумация на замърсени храни е „малко вероятен\". Според института трябва да се приеме, че в продължение на месеци е имало незаконни употреби на съдържащи фипронил агенти при отглеждане на кокошки носачки.\r\n*** Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз по повод напрежението между САЩ и Северна Корея, на което светът стана свидетел през последните дни, съобщава германското издание Der Spiegel.\r\nВ рамките на преговорите, които трябва да се проведат в понеделник, 14 август, трябва да бъдат обсъдени „следващите възможни стъпки“ на ЕС в кризата, подчерта говорител на Брюксел в късните часове на петък.\r\n***", "date": "2017.08.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/12/2424974/blagoevgrad-obshtina-bansko-promotira-sotsialnoto-predpriyatie-za-proizvodstvo-na-hartieni-plikove.html", "text": "Социалното предприятие за производство на хартиени пликове към Община Банско използва дните на провеждане на най-популярния летен музикален фестивал в България – Банско Джаз Фест, за да популяризира своята дейност с рекламна шатра. Това съобщиха от пресцентъра на Община Банско. Предприятието е създадено със средства от европейските фондове с основната цел да спомага за повишаване качеството и заетостта на младите хора в неравностойно социално положение. В него за заети шест лица в неравностойно положение, потребители на Защитените жилища в Банско.\r\n„Създаването на трайни трудови навици и умения, развитието на мотивацията им за постигане на конкретни цели чрез трудово-терапевтична дейност са сред основните ни задачи за интеграцията на младите хора  с психо-физични и интелектуални затруднения”, заяви кметът Георги Икономов. „Социалното предприятие се стреми да популяризира дейността си, да демонстрира една ефективна трудово-терапевтична  дейност, която освен това има реална реализация на пазара и произвежда екологичните хартиени пликове. Произвеждат се голям  асортимент от хартиени пликове, подходящи за заведенията за бързо хранене, хранителните магазини, аптеки, хотели, и то на конкурентни цени”, каза още той.", "date": "2017.08.12", "title": "Благоевград: Община Банско промотира Социалното предприятие за производство на хартиени пликове"}
{"url": "http://www.focus-news.net/news/2017/08/12/2424975/deutsche-welle-v-polsha-vlyazoha-v-sila-reditsa-polozheniya-ot-spornata-sadebna-reforma.html", "text": "В събота, 12 август, в Полша влязоха в сила редица положения от спорната съдебна реформа, която бе въведена от управляващата партия „Право и справедливост“, предава Deutsche Welle.\r\nВ съответствие с нововъведенията, правосъдният министър на страната получава право самостоятелно и без съгласуване с представителите на съдебните кръгове да назначава и уволнява председателите на съдилищата. \r\nКритиците на новия закон алармират, че по този начин на ключовите постове в правосъдието може да бъдат поставени проправителствени кандидати. \r\nПромените срещнаха категоричната критика на Европейската комисия, която на 29 юли официално стартира наказателна процедура срещу Варшава. Освен това през миналия месец Полше бе разтърсена от многобройни масови протести срещу планираната реформа. \r\nВъпреми натиска от страна на обществото и Брюксел, в края на юли президентът на Полша Анджей Дуда подписа спорната реформа. Преди провеждането й решаваща роля при назначенията и освобождаването от длъжност на съдиите на всички инстанции играеше Националният съдебен съвет.Тереза Герова", "date": "2017.08.12", "title": "Deutsche Welle: В Полша влязоха в сила редица положения от спорната съдебна реформа"}
{"url": "http://www.focus-news.net/news/2017/08/12/2424976/ministar-krasimir-valchev-imame-tsel-za-vavezhdaneto-na-ednosmenen-rezhim-v-uchilishtata-do-2021-g.html", "text": "Имаме цел за въвеждането на едносменен режим в училищата до 2021 г. Това каза министърът на образованието и науката Красимир Вълчев в предаването „Събуди се“ по Нова телевизия. „В последните години бяха направени редица промени в системата. Основната част произтичат от Закона за предучилищното и училищното образование. Предизвикателство пред нас е да ги реализираме. Несъмнено въвеждането на задължителна подготовка на децата на 4 години е една от важните ни мерки. Бих изредил три фактора, които са ключови за това да преодолеем проблема с ранното отпадане и с възпроизвеждането на неграмотността от поколение в поколение. Единият фактор е детската градина. Вторият е учителят“, коментира Вълчев. Той заяви, че имат цел за въвеждането на едносменен режим в училищата до 2021 г., но призна, че в големите градове ще бъде трудно да го изпълнят. „Но сме планирали с ръководствата на най-големите общини да направим преглед на цялата образователна инфраструктура. Където е възможно това ще се случи в кратки срокове. Във Варна ще бъде построена нова училищна сграда на Математическата гимназия“, добави той. Според него образователната система трябва да позволява учене на различни скорости. „Имаме известно закъснение за учебниците. Очакваме между 10 и 20 септември да бъдат доставени във всички училища. По-голямата част от тях ще имат учебници за 2, 6 и 8 клас към 15 септември“, добави Вълчев.\r\nЗа учителските заплати, той отново подчерта, че средната работна заплата на учителите трябва да бъде по-висока от тази за страната. „Тази година ще направим общо увеличение за всички, а догодина предвиждаме промяна в механизма на управление на средствата в системата, така че да предоставим повече на детските градини и училищата, които са в малки отдалечени места“, посочи Вълчев. По думите му агресията в училищата е най-трудният проблем и е проекция на множество фактори. „Мерките са много. Аз вярвам във взаимодействието между учители и родители. Това е една от темите, върху които ще наблегна. Там може да се подобри най-много. Може би днес има повече недоверие между учителите и родителите, отколкото е имало преди. Ще има и повече психолози в училищата“, отбеляза Вълчев. Според него критерият уседналост при избор на учебно заведение за децата в 1 клас е допълнителен и има за цел да минимизира възможността за злоупотреби.", "date": "2017.08.12", "title": "Министър Красимир Вълчев: Имаме цел за въвеждането на едносменен режим в училищата до 2021 г."}
{"url": "http://www.focus-news.net/news/2017/08/12/2424977/voa-donald-tramp-shte-initsira-razsledvane-sreshtu-kitay.html", "text": "Президентът на САЩ Доналд Тръмп ще привика в понеделник своя главен съветник по търговията, който ще разследва практиките на Китай в областта на интелектуалната собственост, предава радио Voice of America, като се позовава на медийни доклади.\r\nОчакваше се Тръмп да поръча т.нар. разследване срещу Китай по чл. 301 по Търговския закон от 1974 г., но действията бяха отложени, тъй като Белият дом настоя за сътрудничеството на Пекин за проблемите около ядрената програма на Северна Корея.\r\nДлъжностни лица в Белия дом към момента не са коментирали информацията, разпространена в медиите. Тереза Герова", "date": "2017.08.12", "title": "VOA: Доналд Тръмп ще иницира разследване срещу Китай"}
{"url": "http://www.focus-news.net/news/2017/08/12/2424978/plovdiv-21-godishen-mazh-e-zaginal-pri-katastrofa-na-bul-osvobozhdenie.html", "text": "21-годишен мъж е загинал при катастрофа на бул. „Освобождение“ в Пловдив. Това съобщиха за Радио „Фокус“ – Пловдив от пресцентъра на МВР. Сигнал за пътен инцидент е подаден в 22:40 часа снощи. Водач на лек автомобил „Сеат“ губи контрол над превозното средство при ляв завой, в резултат на което излиза извън пътното платно, удря се в стълб и се преобръща. В лекия автомобил са пътували трима души. При катастрофата е загинал 21-годишен пътник в колата, водачът и вторият му спътник са тежко пострадали. Образувано е досъдебно производство по случая.\r\nТони МИХАЙЛОВ", "date": "2017.08.12", "title": "Пловдив: 21-годишен мъж е загинал при катастрофа на бул. „Освобождение“"}
{"url": "http://www.focus-news.net/news/2017/08/12/2424979/sastoyanieto-na-izostavenoto-bebe-v-sofiya-koeto-be-otkrito-v-zapaden-park-e-dobro.html", "text": "Състоянието на изоставеното бебе в София, което бе открито в „Западен парк”, е добро. То е настанено в Специализираната болница за лечение по детски болести – проф. д-р Ив.Митев”-София. Това съобщиха от пресцентъра на болницата. Точната възраст на бебето продължава да не се знае. Според дежурните лекари детето е на видима възраст около 5 месеца, тежи 4.6 кг и направените му изследвания до този момент сочат, че е сравнително здраво. Момиченцето е било леко дехидратирано, тъй като не се знае колко часа е било изоставено в горещините, но след нахранване в болницата състоянието му е било стабилизирано. \r\nВ момента бебето е спокойно, през цялата нощ също е било спокойно. То се храни на всеки 2.5-3 часа. „Има отличен апетит, и когато е гладно разбира цялото отделение”, коментира д-р Михаил Желязков, лекар от болницата. Става въпрос за сравнително добре гледано бебе.", "date": "2017.08.12", "title": "Състоянието на изоставеното бебе в София, което бе открито в „Западен парк”, е добро"}
{"url": "http://www.focus-news.net/news/2017/08/12/2424980/mevlyut-chavushoglu-germaniya-tryabva-da-slozhi-kray-na-dvoyniya-standart-spryamo-turtsiya-za-da-se-normalizirat-dvustrannite-otnosheniya.html", "text": "Министърът на външните работи на Турция Мевлют Чавушоглу подчерта необходимостта от премахване на двойните стандарти, наложени на Турция, за да бъде обърната нова страница в отношенията с Германия, съобщава вестник Daily Sabah.\r\nПървият дипломат на Анкара коментира пред местно издание отношенията на Турция с държавите-членки на ЕС, особено Германия. „За съжаление, някои европейски правителства попадат под влиянието на някои сфери, които се застъпват за расистки и ислямофобски забележки срещу Турция, открито демонстриращи едностранчиво отношение към референдума на Турция от 16 април, което предизвика голяма чувствителност сред турската общественост и доверието и“, обясни Чавушоглу. \r\nНякои медии и политици във ФРГ призоваха открито турските граждани да гласуват против конституционните реформи. Германският вестник \"Билд\" публикува статия, в която се твърдеше, че ако Мустафа Кемал Ататюрк бе жив, щеше със сигурност  да гласува против промените, припомнят от редакцията. Тереза Герова", "date": "2017.08.12", "title": "Мевлют Чавушоглу: Германия трябва да сложи край на двойния стандарт спрямо Турция, за да се нормализират двустранните отношения"}
{"url": "http://www.focus-news.net/news/2017/08/12/2424981/burgas-ostrov-sveta-anastasiya-otbelyazva-svoya-praznik-na-15-avgust.html", "text": "Туристически комплекс „Остров Света Анастасия“ отбелязва своя празник за четвърта поредна година, съобщиха от пресцентъра на Община Бургас. Въпреки че светицата-закрилничка се почита на 22 декември, празникът на единственото обитаемо късче земя по българското Черноморие се чества на Успение на Пресвета Богородица – 15 август, когато островът все още е достъпен за посетители. \r\nПо случай празника на 15 август ще пътуват 3 кораба, които ще осъществят общо 8 курса за целия ден – в 10:00, 10:30, 11:00, 13:30, 14:00, 17:00, 18:00 и 20:00 часа. Празничният ден ще бъде отразен от Българско национално радио с живи предавания от острова от 10:00 до 22:30 часа. Най-малките посетители могат да участват в творческа работилница или да се снимат с пиратите капитан Ред и неговия помощник, които провеждат пиратските игри всяка седмица. От 11:00 часа всеки ще може да се включи в традиционното островно хоро с ансамбъл „Странджа“, а след 12:00 часа ще бъде осигурен контролиран достъп до Фара. \r\nСледобед ще бъде отслужен празничен водосвет, а след това ще се изявят бургаски писатели в „Часът на поета“. От 18:00 часа Ирина Папанчева ще представи новата си книга „Тя, островът“. Разговорът ще води Гочо Гочев, автор и издател. Романът препраща към испанския остров Фуертевентура, където днешните преживяванията на няколко души се свързват с документалните и измислени истории на действителни личности, пребивавали там от най-древни времена до наши дни.", "date": "2017.08.12", "title": "Бургас: Остров Света Анастасия отбелязва своя празник на 15 август"}
{"url": "http://www.focus-news.net/news/2017/08/12/2424982/balgarinat-zaginal-na-vrah-han-tengri-e-sluzhitel-na-bnt.html", "text": "Българинът, загинал на връх Хан Тенгри в планината Тяншан на границата между Киргизстан и Казахстан, е Иван Тодоров, служител в БНТ, съобщиха от медията. Инцидентът е станал на 8-и август след полунощ. На височина 6 200 метра при спускане от върха, той е паднал в дълбока 600-метрова пропаст върху скали и загинал на място.\r\nОт БНТ отбелязаха, че Иван Тодоров е бил един от най-добрите инженери в медията - участвал в екипите, изградили новинарския комплекс на телевизията, основна фигура и в изграждането на всички студиа на БНТ на последните пет олимпийски игри.\r\n„Иван Тодоров беше един от най-добрите инженери в БНТ. Планинарството беше в кръвта му. Голямата му мечта беше да изкачи Еверест и вярваше, че това може да стане, като покори първо седемхилядник”, посочват още от БНТ.", "date": "2017.08.12", "title": "Българинът, загинал на връх Хан Тенгри, е служител на БНТ"}
{"url": "http://www.focus-news.net/news/2017/08/12/2424983/b92-sarbiya-poveche-ot-160-bivshi-chlenove-na-aok-sa-razsledvani-v-sarbiya-vav-voenni-prestapleniya.html", "text": "Прокуратурата в Сърбия подозира повече от 160 етнически албанци, бивши членове на Армията за освобождение на Косово (АОК), във военни престъпления, предава B92, като се позовава на информация от белградския вестник Blic.\r\nРазследването е за периода от края на 1997 г. до бомбардировките на НАТО през 1999 г. и се води включително срещу косовският президент Хашим Тачи, както и срещу Рамуш Харадинай, бивш командир на АОК, и неговия брат. .Тереза Герова", "date": "2017.08.12", "title": "B92 (Сърбия): Повече от 160 бивши членове на АОК са разследвани в Сърбия във военни престъпления"}
{"url": "http://www.focus-news.net/news/2017/08/12/2424984/sofiya-lokaliziran-e-pozharat-kray-selo-rosoman-obshtina-bozhurishte.html", "text": "Локализиран е пожарът край село Росоман. Това съобщиха за Агенция „Фокус“ от пресцентъра на МВР. На място е осигурено дежурство от служители на пожарната. Няма опасност за хората в района.„Фокус“ припомня: Огън обхвана 40 декара иглолистна гора и около 10 декара сухи треви край село Росоман, община Божурище. Пожарът е възникнал вчера в следобедните часове.\r\nЦветилена СИМЕОНОВА", "date": "2017.08.12", "title": "София: Локализиран е пожарът край село Росоман, община Божурище"}
{"url": "http://www.focus-news.net/news/2017/08/12/2424985/veliko-tarnovo-za-vtora-poredna-godina-nikopolis-ad-istrum-se-prevrashta-v-zhiv-rimski-grad-v-ramkite-na-festivala-nike-igrata-i-pobedata.html", "text": "За втора поредна година Никополис ад Иструм се превръща в жив римски град в рамките на Фестивала „Нике – играта и победата“, съобщиха от Регионалния исторически музей във Велико Търново. Още с влизането през Северната градска порта участници и гости на фестивала ще се потопят в атмосферата на античната епоха. Една от главните улици на града ще бъде превърната в Улица на занаятите и търговията. Плодове, зеленчуци, сувенири в стил с епохата ще радват окото със своята пъстрота, свежест и автентичност. Това е една от най-добре запазените в България римски улици. По големите каменни плочи тук и през древността са преминавала каруците, които снабдяват многобройните сергии и магазини със стоките, нужни за ежедневния живот на жителите на Никополис.\r\nФорумът (площадът) на града ще се превърне отново в център на административния и религиозен живот. Организаторите на фестивала са предвидили представянето на ритуали, свързани с посрещането на императорските чиновници, с честването на култа към върховното римско божество Юпитер, провеждането на римски процес и мн. др.\r\nДве важни събития от живота на града през вековете ще бъдат представени от групите за възстановки от Румъния, Унгария, Македония, София, Свищов, Ямбол, Пловдив и др. Едното е свързано с нападенията на костобоките около 170 г. и големите щети, което това племе нанася на градове, селища и крепости в цяла днешна Северна България, вкл. и на Никополис. Битката между варварите и римляните е една от атракциите на фестивала. След нея са два от най-важните ритуали в римската армия – освещаването на знамената и полагане на клетвата от легионерите.\r\nВторото важно историческо събитие, което ще бъде представено от участниците, е присъствието на готите в и около Никополис. В тези земи те, под водачеството на своя епископ Вулфила, живеят повече от два века. Тук е създадена готската азбука и е преведена Библията на готски език – това е най-старият писмен документ на германски език. Най-старият запазен екземпляр на тази библия е „Codex Argenteus“ (Сребърната библия) от началото на VI век, изработен в двора на готския владетел Теодорих Велики в Равена, Италия и съхраняван днес в Швеция в Университетската библиотека в град Упсала.\r\nПосетителите ще имат възможност да участват в конкурса за римска мода, като компетентно жури ще присъди награди за най-добър мъжки, дамски и детски костюм. Игри с публиката, стрелба с лък, дегустация на римска кухня и още много други забавления са предвидени в програмата, която започва в 10 часа и ще продължи повече от осем часа.\r\nНаред с атракциите и забавленията, организаторите ще представят постерна изложба с проекти на архитекти с идеи за възстановка и социализация на Никополис ад Иструм. Включени са и няколко табла с паметници от намиращия се на територията на Никополис ад Иструм, при днешния град Павликени, Античен керамичен център, както и от римския лагер на I Италийски легион Нове край Свищов.\r\nЗа всички гости на фестивала входът е безплатен и това е една възможност освен забавната част, всеки посетител да се запознае с историята на проучванията и най-представителните архитектурни паметници. Няма друг римски град в България, който да е запазен така добре като Никополис и автентичното, оригиналното и истинското да са съхранени през годините и опазени от бутафорни съвременни намеси. Това е и голямата гордост на три поколения археолози, архитекти и реставратори, вложили висок професионализъм и душа в разкриването, опазването и съхраняването на това безценно наследство от римската епоха.", "date": "2017.08.12", "title": "Велико Търново: За втора поредна година Никополис ад Иструм се превръща в жив римски град в рамките на Фестивала „Нике – играта и победата“"}
{"url": "http://www.focus-news.net/news/2017/08/12/2424986/faz-pozharite-na-ostrov-korsika-sa-unishtozhili-1800-hektara-gorska-plosht.html", "text": "Стотици хора са евакуирани заради пожарите на остров Корсика, които вече са изпепелили 1800 хектара горска площ в засегната от стихията област на север от Бастия, съобщава германският национален ежедневник Die Frankfurter Allgemeine Zeitung, като се позовава на информация от местните власти. \r\nКъм момента няма засегнати домове от огнената стихия, която бушува на популярния ваканционен остров. Но близо 700 туристи са евакуирани от зона за къмпинг след опасното приближаване на огъня, предадоха местните медии.Тереза Герова", "date": "2017.08.12", "title": "FAZ: Пожарите на остров Корсика са унищожили 1800 хектара горска площ"}
{"url": "http://www.focus-news.net/news/2017/08/12/2424987/pazardzhik-lokaliziran-e-pozharat-v-zemlishteto-na-grad-vetren.html", "text": "Локализиран е пожарът в землището на град Ветрен, който се запали вчера около 16.00 часа. Това съобщиха за Агенция „Фокус“ от пресцентъра на МВР. На мястото остават пожарникари, които продължават работата по потушаването на останалите горящи огнища. Няма опасност за хората в района.\r\nЦветилена СИМЕОНОВА", "date": "2017.08.12", "title": "Пазарджик: Локализиран е пожарът в землището на град Ветрен"}
{"url": "http://www.focus-news.net/news/2017/08/12/2424988/plovdiv-lek-avtomobil-e-izgoryal-napalno-sled-katastrofa-na-bul-sankt-peterburg.html", "text": "Лек автомобил се е запалил след катастрофа на бул. „Санкт Петербург“ №21 в Пловдив. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“. Сигнал за възникнало пътнотранспортно произшествие и запалил се в резултат на сблъсъка автомобил е подаден в 23:52 часа снощи. На мястото на инцидента се е отзовал един противопожарен екип и е погасил пламъците. Лекият автомобил „Мерцедес“ е унищожен напълно в резултат на катастрофата и възникналия пожар. \r\nПо първоначална информация са се сблъскали кола и камион. Няма сериозно пострадали.\r\nТони МИХАЙЛОВ", "date": "2017.08.12", "title": "Пловдив: Лек автомобил е изгорял напълно след катастрофа на бул. „Санкт Петербург“"}
{"url": "http://www.focus-news.net/news/2017/08/12/2424989/ipn-v-moldova-predlozhiha-zakonoproekt-za-kriminaliziraneto-na-ubiystvata-na-domashni-lyubimtsi.html", "text": "Убийството на домашни любимци ще бъде третирано като престъпно деяние, съгласно законопроект, предложен за консултации от Министерството на правосъдието на Молдова. Изменението на Наказателния кодекс предвижда санкции като глоби между 500 и 750 лей, от 100 до 180 часа общественополезен труд или до 2 г. затвор, съобщава информационната агенция IPN.\r\nСъгласно законопроекта, убиването на две или повече домашни любимци се наказва с глоба от 750 до 1350 леи (около 125 лв), от 180 до 240 часа – с неплатен общественополезен труд или до три години затвор. Същото наказание ще се приложи, ако престъплението е извършено публично или пред непълнолетни, с използване на оръжие или предмет, използван като оръжие.\r\nАктивисти за правата на животните протестираха с искане за налагането на наказания за проява на жестокост спрямо животните. Съгласно настоящите разпоредби, жестокостта срещу животните с цел осакатяване или убиване  се наказва с 40 до 60 часа общественополезен труд или глоба от 20 до 40 леи (около 3-6 лв).Тереза Герова", "date": "2017.08.12", "title": "IPN: В Молдова предложиха законопроект за криминализирането на убийствата на домашни любимци"}
{"url": "http://www.focus-news.net/news/2017/08/12/2424990/reuters-kuveytskite-vlasti-arestuvaha-12-dushi-za-shpionazh-v-polza-na-iran.html", "text": "Кувейските власти арестуваха 12 души, осъдени задочно за шпионаж в полза на Иран и ливанската „Хизбула“, предава Reuters, като се позовава на съобщение, разпространено от Министерството на вътрешните работи на арабската държава.\r\nКувейт повдигна обвинения срещу 25 свои граждани - всичките шиити – и един иранец след откриването на оръжия и взривни вещества при нападение от 2015г., което ескалира напрежението между представителите на различните религиозни течения в исляма.\r\nКувейтските прокурори твърдят, че мъжете са възнамерявали да извършат „враждебни действия\" срещу страната.Тереза Герова", "date": "2017.08.12", "title": "Reuters: Кувейтските власти арестуваха 12 души за шпионаж в полза на Иран"}
{"url": "http://www.focus-news.net/news/2017/08/12/2424991/pazardzhik-okolo-300-dekara-e-ploshtta-zasegnata-ot-pozhara-kray-grad-vetren.html", "text": "След като миналата неделя близо до град Ветрен бе потушен голям пожар, който обхвана над 2 000 декара площ, снощи от другата страна на града, до сметището, възникна нов пожар. Това съобщи за Радио „Фокус“ – Пазарджик кметът на Ветрен Радослав Лютаков. Той обясни, че площта, която е засегната от пожара, е около 300 декара. „Екипи от пожарникари от Пазарджик, Белово, Септември, горски служители и доброволци успяха да локализират пожара. Доста хора се включиха и успяха да овладеят огнището, защото то беше близо до горския фонд“, обясни Лютаков. В момента на мястото на пожара има екипи, които следят той да не се възобнови заради високите температури. „Сметището все още пуши“, допълни Лютаков.\r\nВаня НИКОЛОВА", "date": "2017.08.12", "title": "Пазарджик: Около 300 декара е площта, засегната от пожара край град Ветрен"}
{"url": "http://www.focus-news.net/news/2017/08/12/2424992/stolichnite-politsai-ustanoviha-roditelite-na-namerenoto-momichentse-v-zapaden-park.html", "text": "По-безспорен начин са установени родителите на изоставеното дете в „Западен парк“. Биологичният баща е в столичното Трето Районно управление „Полиция”, където ще бъде разпитан. Продължава да се издирва майката. Това съобщиха от пресцентъра на МВР.\r\nОт МВР припомнят, че вчера към 19.00 часа в столичната полиция бе съобщено за намерено малко момиченце. Веднага на място са били изпратени патрули на Столичното Трето Районно управление „Полиция” и екип на „Бърза помощ”. Детето бе прегледано на място и настанено в медицинско заведение. \r\nПредстои образуванeто на досъдебно производство.", "date": "2017.08.12", "title": "Столичните полицаи установиха родителите на намереното момиченце в „Западен парк“"}
{"url": "http://www.focus-news.net/news/2017/08/12/2424993/das-handelsblatt-angela-merkel-navliza-vav-faza-na-goreshta-predizborna-borba.html", "text": "Само 42 дни и цели 50 планирани събития – така изглежда програмата на германския канцлер Ангела Меркел за следващите шест седмици на гореща предизборна борба, коментира изданието Das Handeslblatt.\r\nПоследното проучване на общественото мнение, проведено от телевизионния канал ARD показа, че 59 % от германците са доволни от работата на канцлера Ангела Меркел. Преднината й пред основния й опонент в предстоящите избори за федерален парламент - Мартин Шулц, е огромна, но все пак бележи спад в сравнение с данните от аналогична анкета.\r\nМакар данните да са в полза на Меркел, те носят и съответните негативи –  след 12 г. начело на държавата, лидерът на ХДС и нейните стратези имат тежката задача да се предпази от развиването на чувство на умора сред германците. \r\n„Изборът все още не е изчезнал\", предупреди генералният секретар на ХДС Петер Таубер, допълвайки: „Ще се борим за всеки един глас до края“. Тереза Герова", "date": "2017.08.12", "title": "Das Handelsblatt: Ангела Меркел навлиза във фаза на гореща предизборна борба"}
{"url": "http://www.focus-news.net/news/2017/08/12/2424994/blagoevgrad-mango-dzheri-blus-bend-zakriva-hh-izdanie-na-mezhdunarodniya-dzhaz-festival-bansko-dzhaz-fest.html", "text": "Мънго Джери блус бенд закрива последната фестивална вечер в рамките на ХХ юбилейно издание на Международния джаз фестивал Банско Джаз Фест. Това съобщи за Радио „Фокус“ – Пирин д-р Емил Илиев, организатор и основател на фестивала. По думите му, Мънго Джери е гостувал в Банско и в предишни издания на фестивала. Тази вечер ще бъде открита от Петър Салчев и Октет Пловдив. Втора на сцената ще излезе звездата Пати Остин, която на 4-годишна възраст партнира на Дайна Уошингтън, след което участва в продукции на Боб Джеймс, Blood, Sweat and Tears, Джордж Дюк, Джордж Бенсън и Майкъл Джексън.\r\nПоследният концерт започва тази вечер в 19.00 часа на площад „Никола Вапцаров“ в Банско.\r\nНатали СТЕФАНОВА", "date": "2017.08.12", "title": "Благоевград: Мънго Джери блус бенд закрива ХХ издание на Международния джаз фестивал Банско Джаз Фест"}
{"url": "http://www.focus-news.net/news/2017/08/12/2424995/waz-angela-merkel-zapochva-predizborna-kampaniya-pod-mototo-za-germaniya-v-koyato-zhiveem-dobre-i-s-udovolstvie.html", "text": "Федерална провинция Бранденбург и столицата Берлин вече са „плакетирани“ – останалата част от републиката предстои да бъде „облепена“ през следващите седмици с общо 22 хил. плакати, приканващи гражданите да подкрепят лидера на ХДС Ангела Меркел, коментира вестник Die Westdeutsche Allgemeine Zeitung.\r\nПосланието, което свързва всички плакати и листовки, \"За Германия, в която живеем добре и с удоволствие“. Мотото не е особено оригинално – преди две години правителството на Меркел организира серия събития със слоган „Добър живот в Германия – това е важното за нас“. Така че още тогава качеството на живот попадна във фокуса на християндемократите, макар темата да е по-скоро да е възприемана като запазена за социалдемократите.\r\nВ събота, 12 август, канцлерът на ФРГ Ангела Меркел започва предизборна обиколка на страната от града, който се смята за твърдина на Германската социалдемократическа партия (ГСДП) – Дортмунд. В оставащите шест седмици до изборите за федерален парламент германският канцлер ще участва в 50 планирани събития, всичките част от планираната й обиколка на Германия. \r\nБюджетът на кампанията на ХДС е 20 млн. евро.Тереза Герова", "date": "2017.08.12", "title": "WAZ: Ангела Меркел започва предизборна кампания под мотото „За Германия, в която живеем добре и с удоволствие“"}
{"url": "http://www.focus-news.net/news/2017/08/12/2424996/sofiya-tezhka-katastrofa-v-rayona-na-selo-buchin-prohod-zatrudnyava-dvizhenieto-po-patya-za-petrohan.html", "text": "Тежка катастрофа в района на село Бучин проход затруднява движението по пътя за Петрохан, предаде репортер на Агенция \"Фокус\". В катастрофата са участвали два леки автомобила - БМВ и АУДИ, които са размазани вследствие на удара. На мястото на инцидента има екипи на пожарната и полицията. В района се образуват колони от автомобили, лентата в посока Петрохан е изцяло задръстена.", "date": "2017.08.12", "title": "София: Тежка катастрофа в района на село Бучин проход затруднява движението по пътя за Петрохан"}
{"url": "http://www.focus-news.net/news/2017/08/12/2424997/ivaylo-mirchev-op-turizam-asenovgrad-okolo-15-000-dushi-poseshtavat-bachkovskiya-manastir-vsyaka-godina-za-praznika-uspenie-bogorodichno.html", "text": "Около 15 000 души посещават Бачковския манастир всяка година, за да присъстват на богослуженията по повод Успение Богородично. Това каза за Радио „Фокус” – Пловдив Ивайло Мирчев, експерт в ОП „Туризъм” в Асеновград. По думите му, празникът Успение Богородично е един от най-значимите духовни и туристически дни в годишния календар на Община Асеновград. „Освен в Бачковския манастир всяка година стотици миряни присъстват на богослуженията по случай празника и в една от най-големите съборни църкви в града, която също носи името на Божията майка, както и в храм „Света Богородица Петричка” при Асеновата крепост. Всеки един, посетил Бачковския манастир, може да разгледа изключително ценното християнско културно наследство, както и да стане част от живия духовен живот в манастира и да участва в богослуженията. Пред богомолците се разкрива възможност да съчетаят в себе си тази симбиоза от жив духовен живот и богато културно-историческо наследство”, обясни Ивайло Мирчев. По думите му, почитта към Божията майка е силно заложена в сакралните пространства на Асеновград, като много от църквите, параклисите и духовните средища там са свързани именно с тази почит.\r\nКъм днешна дата Бачковският манастир е мястото, което привлича по-голямата част от посетителите и туристите в Асеновград. „За тях Бачковската обител и Асеновата крепост са основните места, които трябва да посетят. Всичко друго е периферия около тях”, подчерта Мирчев.\r\nТони МИХАЙЛОВ", "date": "2017.08.12", "title": "Ивайло Мирчев, ОП „Туризъм” – Асеновград: Около 15 000 души посещават Бачковския манастир всяка година за празника Успение Богородично"}
{"url": "http://www.focus-news.net/news/2017/08/12/2424998/premierat-boyko-borisov-2-godini-ne-mozhem-da-zapochnem-tol-sistemata-ako-v-ponedelnik-ne-startira-pravim-ya-darzhavna.html", "text": "По 2 години не можем да почнем ТОЛ системата и по 1,5 млн. лв. на ден губим. Ако в понеделник не стартира след 2-годишни кански усилия, които водим, имаме готовност, ще направим от държавата. Това каза пред журналисти министър-председателят Бойко Борисов, който присъства на официалния старт на ремонта на бул. „Васил Левски“ във Варна, предаде репортер на Радио „Фокус“-Варна. \"Това е безумие при този трафик заради умишлено обжалване губим по 1,5 млн. на ден. Представете си, която отива пряко само в пътната инфраструктура, директно в АПИ за преасфалтиране, мостове, за „Хемус“, за тунела под Шипка. Просто, ако и този път не успеем, правим я държавна и почваме да изграждаме. Тогава над 3,5 тона, тези, които всъщност най-рушат пътищата, те ще плащат най-много. Няма никакъв проблем за обикновения човек\", коментира Борисов. \r\nПремиерът коментира и казуса с АМ \"Струма\" - \"европейските проекти са така, 1 км да не си направил, връщаш парите за всичко, което си взел по тази програма. Тук не е шега Кресненското дефиле. Аз разбирам всичко, но там, ако допуснем провал, ще изяде парите и за „Хемус“ и всичко останало, защото трябва да се върнат на куп\". \r\nМарияна ВАЛЕНТИНОВА", "date": "2017.08.12", "title": "Премиерът Бойко Борисов: 2 години не можем да започнем ТОЛ системата, ако в понеделник не стартира, правим я държавна"}
{"url": "http://www.focus-news.net/news/2017/08/12/2424999/reuters-phenyan-tvardi-che-poveche-ot-35-mln-dobrovoltsi-sa-se-prisaedinili-kam-severnokoreyskata-armiya-na-fona-na-naprezhenieto-sas-sasht.html", "text": "Официалните медии на Северна Корея съобщиха в събота, че близо 3,5 млн. работници, партийни членове и бивши военнослужещи са се присъединили доброволно към армията на комунистическата страна на фона на изостреното напрежение между Пхенян и Вашингтон, предава Reuters. \r\nRodong Sinmun, официален вестник на Северна Корея, твърди, че доброволците са предложили да се присъединят към Народната армия, след като Централната информационна агенция на Корея (КCNA) издаде декларация в понеделник, осъждайки новите санкции, наложени от ООН в отговор за изпитанията на ядрени ракети. \r\nПо-рано тази седмица Северна Корея заплаши да удари САЩ и нейната тихоокеанска територия в Гуам.\r\nКCNA съобщи в сряда, че в Пхенян се е състоял масов протест в подкрепа на правителството. .Тереза Герова", "date": "2017.08.12", "title": "Reuters: Пхенян твърди, че повече от 3,5 млн. доброволци са се присъединили към севернокорейската армия на фона на напрежението със САЩ"}
{"url": "http://www.focus-news.net/news/2017/08/12/2425000/5-varianta-na-trase-za-izgrazhdaneto-na-uchastaka-ot-magistrala-struma-prez-kresnenskoto-defile-shte-badat-obsadeni-na-11-septemvri.html", "text": "Пет варианта на трасе за изграждането на най-сложния участък от автомагистрала „Струма“ през Кресненското дефиле - между Крупник и Кресна, ще бъдат обсъдени на 11 септември. Това съобщиха от пресцентъра на Агенция „Пътна инфраструктура”. От 9.00 часа в община Симитли, а от 14.00 часа в община Кресна е общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, на които ще бъдат разгледани разработените варианти.\r\nИзточният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. \r\nПлатното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт - 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени - 245 м.\r\nПлатното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли - Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето - Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.\r\nВ платното за София е предвидено изграждането на 18 виадукта с обща дължина 5 087 м, 5 тунела с обща дължина 4 200 м, 1 мост - 96 м, 11 надлези и подлези, подпорни и укрепителни стени.\r\nПри Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна.\r\nПриблизителната дължина на трасето е 24 км.\r\nНачалото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София - Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“. \r\nТунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел. \r\nПредвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ. \r\nТози вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.\r\nТрасето започва около 100 м след пресичане с ж.п. линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м.\r\nНадлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м.\r\nПо-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи. \r\nНа местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура. \r\nПоради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки.\r\nВ този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението.\r\nТози вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. \r\nПроектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”. \r\nЛявото платно на участъка е в началото на Кресненското дефиле - при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели.\r\nДясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения. \r\nУчастъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна.\r\nПредвидено е изграждането на общо 3 пътни възела - при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост.\r\nПриблизителната дължина на трасето е 21 км.\r\nТози вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км.\r\nНачалото на лявото платно на участъка е при км 376+000 - в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата.\r\nПредвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел.\r\nПредвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”. \r\nДясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата.\r\nНай-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“.\r\nЗа безконфликтно пресичане са предвидени три пътни възела - п. в. „Крупник”, п. в. „Ощава” и п. в. „Кресна”.\r\nПри изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста.\r\nПриблизителната дължина на трасето е 21 км.", "date": "2017.08.12", "title": "5 варианта на трасе за изграждането на участъка от магистрала „Струма“ през Кресненското дефиле ще бъдат обсъдени на 11 септември"}
{"url": "http://www.focus-news.net/news/2017/08/12/2425001/premierat-boyko-borisov-vav-varna-ne-iskame-da-dopuskame-tova-koeto-navremeto-se-sluchi-za-burgas-magistralata-vleze-v-samoto-sartse-na-grada.html", "text": "Не искаме да допускаме това, което навремето се случи за Бургас - АМ \"Тракия\" влезе в самото сърце на града и след това няколко години правим обходи, за да може да спасим града и го спасихме. Това каза пред журналисти министър-председателят Бойко Борисов, който присъства на официалния старт на ремонта на бул. „Васил Левски“ във Варна, предаде репортер на Радио „Фокус“-Варна. \"Четирите лота на \"Хемус\" се проектират, знаете не беше проектирана изобщо, започва изграждане и до Севлиево вече нещата вървят, както и от Белокопитово към Търговище\", каза още премиерът. \"Варна вече далеч изпреварва Бургас. С „Хемус“ и всичко това, което правим, сега ще почнат да мърморят другите. Аспаруховият мост, откакто беше построен, не беше пипан. Тука такива като мен са минали поне 20, може и повече. Хубаво е, че на нас ни задавате въпроси, но после не само получавате отговори, но и инфраструктура\", каза още премиерът. \r\nТой добави, че пътят до Бургас е важен и за Варна. \"Паднат ли обжалванията - още една остана, до догодина ще се справим с двата обхода - на Поморие и Ахелой. Това са уверенията на строителните фирми и на министъра. Затова решихме тук АМ \"Хемус\", влизайки при аерогарата, където текат отчуждителни процедури, сме заделили пари да се изведе тежкия трафик към пристанището. Зависи от кмета, от общинския съвет, от администрацията колко бързо ще си отчуждят там, за да стартира веднага изпълнението\", каза още Борисов. Той добави, че именно бул. \"Васил Левски\" е бил посочен от кмета Иван Портних като ключов за развитието на туризма и бизнеса в града, както и за справянето с проблема с трафика. \"Ние сме в готовност догодина за празника на Варна директните платна, които минават да отидат до изхода на града за курортите. Започваме от днес с денонощна работа\", каза още Борисов. \r\nТой добави, че Математическата гимназия \"Д-р Петър Берон\", която ще има нова сграда, ще стане гордост на Варна - едно бижу за този град.\r\nМарияна ВАЛЕНТИНОВА", "date": "2017.08.12", "title": "Премиерът Бойко Борисов във Варна: Не искаме да допускаме това, което навремето се случи за Бургас - магистралата влезе в самото сърце на града"}
{"url": "http://www.focus-news.net/news/2017/08/12/2425002/zdf-keniyskata-politsiya-zastrelya-dvama-protestirashti.html", "text": "След преизбирането на кенийски президент Ухуру Кенята в африканската държава бяха организирани бурни протести на поддръжници на опозицията, предава германският телевизионен канал ZDF. В град Кисуму полицията е застреляла двама протестиращи, петима други са били ранени, поясниха местните власти. \r\nВ петък вечерта Централната избирателна комисия обяви, че опозиционният лидер Раила Одинга е загубил президентските избори.\r\nМедиите съобщиха, че предприятия са били атакувани и подпалени в Кибера, предградие на столицата Найроби. Същевременно в западния град Кисуму са били чути изстрели. \r\nДържавният глава на Кения Ухури Кениата призова своя опонент за спокойствие. „Няма нужда от насилие“, подчерта Кениата, предлагайки на Одинга да „работят заедно... така че да можем да изградим тази нация съвместно“. Тереза Герова", "date": "2017.08.12", "title": "ZDF: Кенийската полиция застреля двама протестиращи"}
{"url": "http://www.focus-news.net/news/2017/08/12/2425003/rumen-stoyanov-kmet-na-kalofer-zhivotnite-i-zhivotnovadite-u-nas-se-uvelichavat-pasishtata-ne-stigat.html", "text": "Животните и животновъдите у нас се увеличават. Това каза за Радио „Фокус” – Пловдив Румен Стоянов, кмет на Калофер и председател на Организацията на ръзвъдчиците на автохтонни породи овце в България. По думите му, в последно време има интерес към животновъдството и от млади хора и не само в Калофер, но и в цялата страна. „Ако управляващите запазят отношението си към животновъдството, имаме възможност да се развием още по-добре”, каза Стоянов. Решени са доста от проблемите на животновъдите, които са обединени в исканията си. „От 6 – 7 години, откакто създадохме браншови организации, гласът ни се чува, няма стачки, работи се добре”, подчерта Стоянов. \r\nПасищата не стигат, но те никога няма да стигнат, тъй като животните се увеличават, смята кметът на Калофер. Един от проблемите с пасищата е растителната хвойна, която е обхванала голяма част от тях и този проблем ще се задълбочава още. Необходимо е да се вземе адекватно решение и Балканът да се изчисти. „Хората ще си го направят сами”, подчерта Стоянов. Той посочи, че според историческите факти в България е имало 17 милиона овце навремето, които са намирали място за паша, а сега са 1 милион и местата за паша не достигат.\r\nЦветана ТОНЧЕВА", "date": "2017.08.12", "title": "Румен Стоянов, кмет на Калофер: Животните и животновъдите у нас се увеличават, пасищата не стигат"}
{"url": "http://www.focus-news.net/news/2017/08/12/2425004/nova-makedoniya-makedoniya-vse-poveche-mladezhi-v-makedoniya-prekarvat-pochivkata-v-kompaniyata-na-roditelite-si.html", "text": "Все повече млади хора в Македония прекарват лятната почивка с мама и татко – независимо от възрастта, пише скопското електронно издание „Нова Македония“. Ако допреди две-три години македонските младежи са планирали да прекарат ваканцията на почивка с приятели, то сега по-голямата част от тях пътуват с родителите си. \r\nИ ако на пръв поглед изглежда, че в критичната юношеска възраст отношенията между децата и родителите им се подобряват, психолозите забелязват нещо съвсем друго – при това тревожно. Според експертите тенденцията показва забавяне на процеса на емоционална и икономическа независимост на младите, голяма част от които зависят прекалено много от родителите си. Тереза Герова", "date": "2017.08.12", "title": "„Нова Македония“ (Македония): Все повече младежи в Македония прекарват почивката в компанията на родителите си"}
{"url": "http://www.focus-news.net/news/2017/08/12/2425005/sofiya-dvama-dushi-sa-postradali-pri-katastrofata-kray-selo-buchin-prohod-obshtina-kostinbrod.html", "text": "Двама души са пострадали при катастрофата край село Бучин проход, община Костинброд. Това съобщиха за Агенция „Фокус“ от пресцентъра на МВР. При инцидента се сблъскаха два леки автомобила -  БМВ и АУДИ. Пострадалите са прегледани на място, след което са отведени за допълнителни медицински прегледи.\r\nЗаради пътния инцидент в района се образуваха колони от автомобили, а лентата в посока Петрохан бе изцяло задръстена.\r\nЦветилена СИМЕОНОВА", "date": "2017.08.12", "title": "София: Двама души са пострадали при катастрофата край село Бучин проход, община Костинброд"}
{"url": "http://www.focus-news.net/news/2017/08/12/2425006/hurriyet-dvama-turski-voynitsi-sa-zaginali-pri-ataka-na-pkk-v-yugoiztochnata-chast-na-stranata.html", "text": "Двама турски военнослужещи са загинали при нападение на членове на „Работническата партия на Кюрдистан“ (ПКК) в югоизточната провинция Батман, съобщава вестник Hurriyet. \r\nЧленовете на ПКК са детонирали експлозив при преминаването на превозно средство на военните в рядко населен район на провинция Батман, уточняват от редакцията.\r\nДен по-рано при нападение на ПКК в провинция Трабзон загинаха един войник и 15-годишно момче, припомнят от редакцията..Тереза Герова", "date": "2017.08.12", "title": "Hurriyet: Двама турски войници са загинали при атака на ПКК в югоизточната част на страната"}
{"url": "http://www.focus-news.net/news/2017/08/12/2425007/sofiya-vazstanoveno-e-dvizhenieto-po-severnata-skorostna-tangenta-predi-pv-kubratovo-v-posoka-kalotina.html", "text": "Възстановено е движението по Северната скоростна тангента, преди п.в.\r\n„Кубратово”, в посока Калотина. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.08.12", "title": "София: Възстановено е движението по Северната скоростна тангента, преди п.в. „Кубратово”, в посока Калотина"}
{"url": "http://www.focus-news.net/news/2017/08/12/2425008/hrt-voden-smerch-premina-v-rayona-na-dalmatinskoto-kraybrezhie.html", "text": "В ранните часове на събота в района между остров Корчула и Пелешац премина воден смерч – необичайно и много впечатляващо явление, предава HRT.\r\nВодният смерч представлява завихряне на въздуха вятъра в ограничен мащаб и с кратка продължителност. Той може да възникне както на сушата, така и във водата.\r\nОбикновено той трае от пет до десет минути, но понякога може да продължи повече от час. Водният смерч е в състояние да потопи под вода лодка. На суша може да причини големи щети на дървета, сгради, превозни средства и други обекти.Тереза Герова", "date": "2017.08.12", "title": "HRT: Воден смерч премина в района на Далматинското крайбрежие"}
{"url": "http://www.focus-news.net/news/2017/08/12/2425009/hristo-atanasov-kmet-na-cheshnegirovo-80-ot-zhitelite-na-seloto-polzvat-starata-kanalizatsiya-izgradena-prez-1967-godina-za-voennoto-letishte.html", "text": "80% от жителите на село Чешнегирово ползват старата канализационна система, изградена през 1967 година за военното летище и настанените в блоковете семейства на военнослужещи. Това съобщи за Радио „Фокус” – Пловдив кметът на селото Христо Атанасов. Канализацията извежда обратната вода извън населеното място. Хората масово са се закачили към тази канализационна система. „Но през годините няма кой да я поддържа, а системата е останала само до реката. Някогашният оттайник не функционира и сега всички отпадни води се изливат в тази река”, обясни Атанасов. \r\n„Не е имало година, в която да не поставяме този въпрос, но така стоят нещата на този етап”, добави той. Атанасов припомни, че преди два мандата е бил започнат проект за изграждане на канализация, но той е бил опорочен, заради което предишният кмет на Община Садово е бил в затвора.\r\nЦветана ТОНЧЕВА", "date": "2017.08.12", "title": "Христо Атанасов, кмет на Чешнегирово: 80% от жителите на селото ползват старата канализация, изградена през 1967 година за военното летище"}
{"url": "http://www.focus-news.net/news/2017/08/12/2425010/inzh-plamen-kolev-yuzdp-prez-lovniya-sezon-za-preleten-divech-shte-se-proveryava-za-zvukovazproizvezhdashti-ustroystva-za-privlichane-na-divecha.html", "text": "Акцент при проверките през ловния сезон за прелетен дивеч ще бъдат звуковъзпроизвеждащите устройства за привличане на дивеча. Това каза за Радио „Фокус” – Пирин инж. Пламен Колев, началник на отдел „Ловно и рибно стопанство” в Югозападно държавно предприятие (ЮЗДП). „Използването на тези устройства е забранено и предвидената глоба за нарушение е от 600 до 2 000 лева. Тази забрана в Закона не е самоцелна. Тя е свързана както с биологията на дивеча, така и с морала и етиката при ловуване“, подчерта той. Инж. Колев обясни, че с използването на тези уреди се постига струпване на предимно възрастни птици и съответно избиването им става много лесно. Резултатът от всичко това е, че не остава кой да приведе младите птици по дългия път към зимните местообитания, а през пролетта – обратно по родните места. „За ловците, които не използват тези средства, остава въоръженият туризъм. Призовавам ловците „да не режат клона, на който седят“ и пожелавам наслука на тези, които спазват Закона, морала и етиката в лова“, каза още той.\r\nНатали СТЕФАНОВА", "date": "2017.08.12", "title": "Инж. Пламен Колев, ЮЗДП: През ловния сезон за прелетен дивеч ще се проверява за звуковъзпроизвеждащи устройства за привличане на дивеча"}
{"url": "http://www.focus-news.net/news/2017/08/12/2425011/stern-grazhdanite-na-germaniya-sa-nay-nedovolni-ot-rabotata-na-voenniya-ministar.html", "text": "Германските граждани са най-недоволни от работата на министъра на отбраната Урсула фон дер Лайен и от тази на транспортния министър Александер Добринд. Това показва репрезентативно проучване, проведено от института за изследване на общественото мнение „Кантар Емнид“, цитирано от изданието Stern.\r\nЦели 54 % от респондентите са признали, че са силно неудовлетворени от представянето на Урсула фон дер Лайен (ХДС). За 36 на сто от участвалите в анкетата военният министър на Берлин се справя добре със задълженията си. По-слабо (23 %) е единствено представянето на федералния министър на транспорта Александер Добринд (ХДС).\r\nЛюбимец на германците остава федералният финансов министър Волфганг Шойбле (ХДС), който среща одобрението на 62 % от респондентите. Второто място е запазено за канцлера Ангела Меркел, от която са доволни 62 % от германците. Първият дипломат на Берлин – Зигмар Габриел (ГСДП) е на трето място с 54 %.Тереза Герова", "date": "2017.08.12", "title": "Stern: Гражданите на Германия са най-недоволни от работата на военния министър"}
{"url": "http://www.focus-news.net/news/2017/08/12/2425012/premierat-boyko-borisov-miliardite-zagubi-ot-tsankov-kamak-bili-ravni-na-sudzhukgeyt-no-pri-vtoriya-sluchay-vinovnikat-ima-6-obvineniya-i-naesen-vliza-v-sada.html", "text": "Милиардите загуби от „Цанков камък\" били равни на \"Суджукгейт\", но при втория случай виновникът има 6 обвинения и септемери-октомври влиза в съда. Това каза пред журналисти във Варна премиерът Бойко Борисов във връзка със сигнала, който ПП ГЕРБ ще внесе следващата седмица до главния прокурор във връзка с „Цанков камък“, предаде репортер на Радио \"Фокус\" - Варна. \"Хората виждат, че им се случват нещата и все повече искат, а видяхте \"Цанков камък\" - 1 млрд. лв. 120 млн. евро е само пътят от 10 км - \"златният път\". Я, си представете 120 по 2 - 240 млн. лв. във Варна какво биха направили в инфраструктурата. Понеже ви се виждат малко пари. Плюс още 1 млрд. лв. за плувен басейн, защото всъщност \"Цанков камък\" е плувен басейн. Те са направили отдолу едно корито с цел инвестицията да се върне след около 1500-2000 години, ако работи. Но понеже не работи, сигурно ще отиде на след 3000 години да се върне тази инвестиция. Нека финансовият министър каже 1 млрд. лв. какво може да доведе като приходи и да го сложат само на борсата\", заяви премиерът. \r\nБорисов коментира подаденият от него през 2010 г. сигнал за \"Цанков камък\" до тогавашния главен прокурор Борис Велчев. \"Потули се, всичко се потули“. Премиерът коментира поведението на опозицията в лицето на БСП, като заяви, че е много по-модерно да говориш за скандал в НДК, където от поне 30 години нищо не е пипано и е бил в окаяно състояние, а случай като „Цанков камък“, да се сравнява със „Суджукгейт“. \"Цанков камък\", дето са го изпразнили, измряла е рибата, всъщност спукал се е плувният басейн, милиарди загуби - някак си било равно на \"Суджукгейт\". Но при \"Суджукгейт\" виновникът има 6 обвинения и сега септември-октомври влиза в съда. Ако е виновен - вече нито е в партия, нито е депутат, нито нищо“, заяви министър-председателят. \r\n„Добрият резултат на БСП дойде от купуване на гласове и това е доказано. Има депутатин, който е в дело сега и ще видим как ще завърши делото - да не обвиняваме предварително, но факт е, че е повдигнато обвинение за най-чудовищното престъпление в демокрацията - купуване на гласове…Разликата е, че нашият за един ден излетя от всякъде – от парламент, от партия, разформировах партийната организация, а БСП казват: „ами той може да е купил гласове, ама не пък решаващите“. Купил, ама не много. Нека си седи депутат и да гласува закони“, коментира Бойко Борисов.\r\nПремиерът каза още, че 3 млрд. лв. са загробени в проекта АЕЦ „Белене“. „Да не ги е поръчвал ГЕРБ, да не е правил ГЕРБ тези неща? 3 млрд. и стоят там. Трябва да намерим решение. Това не е плод и зеленчук – да местиш една касетка в друга. Това знаете ли какви площадки са и стоят с години. 10 години се правят разрешения и какво ли не. Ами с американските централи  - да не сме ги давали ние? Още 1,2 млрд. лв. заминаха миналата година. Ами в мандата на БСП с премиер Орешарски падна КТБ – 3,7 млрд. лв. И те си викат „страшна работа, направили някаква огромна далавера с НДК“. Който е виновен, ще отиде в затвора. Нашата роля е да осигурим финансиране, министъра, с АПИ, помощ. Персоналната отговорност никой на никого не може да му я отнеме“, каза още министър-председателят.\r\nБойко Борисов заяви, че сме готови за предстоящото председателство на Съвета на ЕС и всичко се движи в план. Той добави, че ще се приеме неслучайно френския президент Еманюел Макрон във Варна, защото иска градът да стане перлата на Черноморието. „Не ви се вярва, но аз съм оптимист, че и на Провадия ще има европейски газов хъб и то много добър. От разговорите с хората, от които зависи по света, сме на много прав път“, каза още той. \"Фокус\" припомня: В петък на извънреден брифинг във Варна стана ясно, че през следващата седмица ГЕРБ ще подаде сигнал до главния прокурор Сотир Цацаров за проекта \"Цанков камък\". Причината за сезирането на прокуратурата е, че само седем години след приключване на проекта вече са налице дефекти, които налагат държавата да заделя пари за ремонти. Хидровъзелът \"Цанков камък\" бе пуснат в експлоатация на 5 февруари 2010 г. Строителството му започва през 2004 г. след подписано от правителството на Симеон Сакскобургготски година по-рано споразумение между Националната електрическа компания и три австрийски фирми. Развитието на проекта продължава по време на Тройната коалиция между НДСВ, БСП и ДПС и завършва по време на първия кабинет на Бойко Борисов (ГЕРБ). Планираната инвестиция е 400 млн. лв., но окончателната му цена нараства до близо 1 млрд. лв. Като една от основните причини за оскъпяването на проекта се посочва закъснението му - хидровъзелът трябваше да е готов през 2008 г., но строежът на язовира приключи чак през 2010. Закъснението беше обяснено от изпълнителите на проекта с наводненията и промените, настъпили в резултат на геоложките проучвания. Хидровъзелът се прочу и с изграждането на 21-километровия му обходен път срещу рекордните 220 млн. лв., заради които стана известен като \"златния път\". През 2010 г. стана ясно, че лидерът на ДПС Ахмед Доган е получил хонорар от 1.5 млн. лв. като консултант по четири хидроенергийни проекта, включително \"Цанков камък\". Също през 2010 г. премиерът Бойко Борисов подаде сигнал при тогавашния главен прокурор Борис Велчев за \"Цанков камък\" и бе образувано разследване. През 2011 г. петчленен състав на Върховния административен съд излезе с решение, че няма конфликт на интереси за хонорара на лидера на ДПС Ахмед Доган по проекта \"Цанков камък\".\r\nПрез юли тази година Национална електрическа компания (НЕК) съобщи, че започва планов ремонт по река Гашня, част от водосбора на язовир \"Цанков камък\", чието корито минава през карстов район и затова е налице загуба на вода. Беше започнат и текущ ремонт на хидрогенератори на ВЕЦ \"Цанков Камък\".\r\nМарияна ВАЛЕНТИНОВА", "date": "2017.08.12", "title": "Премиерът Бойко Борисов: Милиардите загуби от „Цанков камък\" били равни на \"Суджукгейт\", но при втория случай виновникът има 6 обвинения и наесен влиза в съда"}
{"url": "http://www.focus-news.net/news/2017/08/12/2425013/pencho-markishki-fizik-yarka-luna-shte-zatrudni-nablyudavaneto-na-perseidite-tazi-vecher-meteoren-potok-shte-mozhe-da-se-vidi-na-18-avgust.html", "text": "Ярка луна ще затрудни наблюдаването на метеорния поток Персеиди тази вечер. Удачен вариант е да се изчака до 18-20 август, когато фазата на луната ще е намаляла. Това каза за Агенция „Фокус“ Пенчо Маркишки, физик в Института по астрономия с Национална астрономическа обсерватория при Българска академия на науките (БАН). „Персеидите са най-активният метеорен поток през лятото. Интензитетът му варира между 120 и 150 метеора на час, но има условия, които леко затрудняват наблюденията. Такива са налични тази година. Луната в момента е само пет дена след пълнолунието на 7 август, което означава, че все още е преди последна четвърт. С други думи, тя е все още ярка, а когато има ярка луна, в небето се получава един светъл фон, който пречи да бъдат забелязани най-дребните метеори, каквито всъщност са повечето персеиди. Затова метеорните наблюдения винаги се съобразяват с фазата на луната – когато тя е пълна или близка до фаза пълнолуние, наблюдаването е много трудно“, каза още Маркишки.\r\nТой уточни, че въпреки че максимумът на метеорния поток Персеиди до 18 август ще е отминал, тогава ще са активни още няколко потока, които ще се застъпят във времето. „Такива например са йота-аквариди, персеиди и оригиди, които са слабо интензивни – всеки с до 8 метеора на час. Но понеже са заедно, ако човек излезе около тези дати в ясна и безлунна нощ, би следвало да може да види около 30 метеора на час. А това е доста интересно предвид факта, че метеорите, долитащи от аквариди, застигат Земята по нейната орбита, навлизат по-бавно в нея и са по-бавни, ярки и с жълтеникъв цвят, което ги прави и по-атрактивни“, обясни Маркишки. \r\n„Персеидите представляват малки частици с размери от няколко милиметра, които се отделят в процеса на разпадане на кометата Суифт-Тътъл. Когато тя се приближава до Слънцето и преминава през вътрешните части на Слънчевата система, под действието на слънчевите лъчи от кометното ядро се отделят газ и прах, които формират обичайните кометни опашки. Те съдържат такива частици, които остават да обикалят по орбита, близка до тази на кометата, в продължение на стотици години, след като самата комета отмине. Случва се така обаче, че когато Земята обикаля по своята орбита около Слънцето, на определени дати – от 17 юли до 24-25 август, тя преминава през областта с химическите частици, останали от кометата. И тогава особено при безлунни нощи, при ясно време и ако човек се намира далеч от градските светлини (най-добре някъде високо в планината), се вижда повишен брой падащи звезди, както ги наричат хората, или както ние ги наричаме – метеори“, обясни Маркишки.\r\nТой уточни още, че поради очакващите се бури през тази нощ в Западна България, метеорният поток Персеиди няма да може да се наблюдава в този район.\r\nЦветилена СИМЕОНОВА", "date": "2017.08.12", "title": "Пенчо Маркишки, физик: Ярка луна ще затрудни наблюдаването на Персеидите тази вечер, метеорен поток ще може да се види на 18 август"}
{"url": "http://www.focus-news.net/news/2017/08/12/2425014/the-guardian-ot-venetsiya-i-barselona-antituristicheskite-protesti-se-prenesoha-v-tsyala-evropa.html", "text": "Вълната на антитуристически протести, която стартира от Венеция и Барселона, обхвана и редица от най-популярните градове в Европа, съобщава британският вестник The Guardian. \r\nВъпреки че „туризмофобията“ се превръща в категорична отличителна черта на настоящия летен сезон, Световната организация по туризъм (UNWTO) защити сектора, като призова местните власти да направят повече, за да управляват растежа по устойчив начин. Туризмът е обогатяващо преживяване както за посетителите, така и за домакините, което изисква силни и устойчиви политики в областта на туризма, припомниха от организацията. \r\nПротестите започнаха от каталонската столица Барселона, посетена от рекордните 75,6 млн. туристи през миналата година. Но напрежението с местните жители се увеличава от година на година заради ади неконтролираното нарастване на посетителите и въздействието на сайтове като Airbnb на местния пазар за наем на жилища.\r\nМиналия месец протести бяха организирани и във Венеция. Популярният италиански град с едва 55 хил. жители е посещаван годишно от повече от 20 млн. души. \r\nНедоволство от неконтролирания брой туристи изразиха и жителите на адриатическата перла Дубровник. Същевременно властите в други атрактивни дестинации за почивка по Далматинското крайбрежие въведоха редица рестриктивни мерки срещу туристите.\r\nПрез месец август се очаква антитуристически протести да се проведат на остров Майорка и в Сан Себастиан.Тереза Герова", "date": "2017.08.12", "title": "The Guardian: От Венеция и Барселона – антитуристическите протести се пренесоха в цяла Европа"}
{"url": "http://www.focus-news.net/news/2017/08/12/2425015/burgas-mazh-e-skochil-ot-tretiya-etazh-na-blok-v-zhk-slaveykov-i-e-zaginal-na-myasto.html", "text": "Мъж е скочил от третия етаж на блок в ж.к. „Славейков“ в Бургас и е загинал на място. Това съобщиха за Агенция „Фокус“ от пресцентъра на МВР. Сигналът за инцидента е подаден в 11.05 минути. Още се изясняват подробностите по случая.\r\nЦветилена СИМЕОНОВА", "date": "2017.08.12", "title": "Бургас: Мъж е скочил от третия етаж на блок в ж.к. „Славейков“ и е загинал на място"}
{"url": "http://www.focus-news.net/news/2017/08/12/2425016/pregled-na-mezhdunarodnite-novini-do-13-chasa-agentsiya-fokus.html", "text": "В събота, 12 август, канцлерът на ФРГ Ангела Меркел започва предизборна обиколка на страната от града, който се смята за твърдина на Германската социалдемократическа партия (ГСДП) – Дортмунд.\r\nВ Дортмунд Меркел ще говори за програмата на ХДС за Християндемократическата асоциация за работна сила (CDA), фокусирана върху заетостта в страната. След това председателят на християндемократите ще участва в публична дискусия. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите.\r\n*** В ранните часове на събота Съединените американски щати настояха Северна Корея \"да спре своето провокативно и водещо до ескалация (на напрежението) поведение\", след като президентът Доналд Тръм засили предупрежденията си срещу Пхенян и разговаря с китайския си колега Си Дзинпин по телефона.\r\nМеждувременно американските военни сили са „готови\" да защитят Гуам, след като режимът на Ким Чен-ун заплаши да изстреля балистични ракети към територията на американския тихоокеански остров, увериха в изявление от Белия дом. В телефонен разговор с губернатора на Гуам Еди Калво, президентът Доналд Тръмп „увери“, че военните на САЩ ще „гарантират безопасността и сигурността на жителите на Гуам, заедно с останалата част от Америка\".\r\nВ рамките на отделен телефонен разговор, Тръмп и Си Дзинпин приветстваха приемането на резолюция на Съвета за сигурност на ООН, насочена към Северна Корея, като „важна и необходима стъпка към постигане на мир и стабилност на Корейския полуостров\", се казва още в изявлението на Белия дом.\r\n„Президентите също така потвърдиха взаимния си ангажимент за премахване на ядреното оръжие на Корейския полуостров\", става ясно още от текста, в който се подчертава, че двамата лидери имат „изключително близки отношения\", които „се надяват да доведат до мирно разрешаване на проблема в Северна Корея\".\r\n„Президентът Тръмп и президентът Си са съгласни, че Северна Корея трябва да спре своето провокативно поведение\", уточняват от Белия дом, допълвайки, че Тръмп очаква с нетърпение \"много историческа\" среща със Си в Китай по-късно тази година.\r\n*** В събота, 12 август, в Полша влязоха в сила редица положения от спорната съдебна реформа, която бе въведена от управляващата партия „Право и справедливост“.\r\nВ съответствие с нововъведенията, правосъдният министър на страната получава право самостоятелно и без съгласуване с представителите на съдебните кръгове да назначава и уволнява председателите на съдилищата. \r\nКритиците на новия закон алармират, че по този начин на ключовите постове в правосъдието може да бъдат поставени проправителствени кандидати. \r\nПромените срещнаха категоричната критика на Европейската комисия, която на 29 юли официално стартира наказателна процедура срещу Варшава. Освен това през миналия месец Полше бе разтърсена от многобройни масови протести срещу планираната реформа. \r\nВъпреми натиска от страна на обществото и Брюксел, в края на юли президентът на Полша Анджей Дуда подписа спорната реформа. Преди провеждането й решаваща роля при назначенията и освобождаването от длъжност на съдиите на всички инстанции играеше Националният съдебен съвет.\r\n*** Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз по повод напрежението между САЩ и Северна Корея, на което светът стана свидетел през последните дни.\r\nВ рамките на преговорите, които трябва да се проведат в понеделник, 14 август, трябва да бъдат обсъдени „следващите възможни стъпки“ на ЕС в кризата, подчерта говорител на Брюксел в късните часове на петък.\r\n*** Президентът на САЩ Доналд Тръмп ще привика в понеделник своя главен съветник по търговията, който ще разследва практиките на Китай в областта на интелектуалната собственост.\r\nОчакваше се Тръмп да поръча т.нар. разследване срещу Китай по чл. 301 по Търговския закон от 1974 г., но действията бяха отложени, тъй като Белият дом настоя за сътрудничеството на Пекин за проблемите около ядрената програма на Северна Корея.\r\nДлъжностни лица в Белия дом към момента не са коментирали информацията, разпространена в медиите.\r\n*** Британският кралски флот отмени планирано военно учение край югоизточния егейски остров Карпатос, което бе обявено с навигационен телекс, издаден от Анкара – стъпка, която разгневи Атина.\r\nЗа втори път през последните 14 дни Турция издава навигационен телекс, в който информира за планирани военни маневри на трета държава, които трябва да се проведат в гръцки или кипърски териториални води. В края на юли Анкара издаде навигационен телекс, в който обяви, че американски военен кораб ще извършва учения в рамките на Изключителната икономическа зона (ИИЗ) на Кипър. Чрез посланика си в Никозия Вашингтон официално отрече, че е поискал от Турция да издаде подобно съобщение. \r\nИзглежда, че турските военноморски маневри край бреговете на Кипър ще продължат, след като Анкара междувременно издаде нов навигационен телекс, с който обяви, че на 17 август ще проведе военно учение в зона, граничеща с ИИЗ на разделения остров. \r\nПрисъствието на Турция в ИИЗ на Кипър се смята за демонстрация на сила, тъй като Анкара не признава правото на Никозия да изследва и сондира природен газ.\r\n***", "date": "2017.08.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/12/2425017/premierat-boyko-borisov-dade-nachalo-na-razshirenieto-na-bul-vasil-levski-vav-varna-koyto-shte-oblekchi-znachitelno-trafika-v-grada.html", "text": "Министър-председателят Бойко Борисов присъства на първа копка на разширението на бул. „Васил Левски” във Варна, който има за цел да облекчи трафика в града и към курортите, предаде репортер на Радио „Фокус” - Варна. „Когато говорихме какво да направим за облекчаването на трафика, кметът постави този булевард като основен приоритет”, обяви премиерът. По думите му, проектът може да бъде завършен за празника на града следващата година, ако общината процедира бързо с отчуждителните процедури. На събитието присъстваха и министърът на финансите Владислав Горанов, министърът на транспорта, информационните технологии и съобщенията Ивайло Московски, министърът на регионалното развитие и благоустройството Николай Нанков, министърът на отбраната Красимир Каракачанов, председателят на Управителния съвет на Агенция „Пътна инфраструктура” инж. Дончо Атанасов, депутати, областният управител Стоян Пасев, кметът на Варна Иван Портних, председателят на Общински съвет - Варна Тодор Балабанов, заместник-кметове, районни кметове, общински съветници и граждани. Варненският и Великопреславски митрополит Йоан благослови изграждането на новия пътен участък. \r\nВ речта си по повод началото на дейностите по разширението на булеварда кметът на Варна Иван Портних заяви: „Изграждането на бул. „Левски” е планирано от години. Изключително съм благодарен на премиера Бойко Борисов и на правителството за това, че подкрепят града в усилията му да реши един огромен проблем с трафика. Този булевард ще преразпредели от една страна движението в градската част, защото минава по трите основни булеварда и свързва диагонално различните краища на града, от друга страна - това е и решаване на изнасянето на транзитния трафик към курортите, идващ от автомагистрала „Хемус”. Това прави важността на обекта изключително голяма”. По думите му, по проекта ще бъдат изградени пет кръгови кръстовища, като бул. „Васил Левски” ще минава под булевардите „Сливница”, „Цар Освободител”, „Владислав Варненчик” до бул. „Девня”. Предстои много работа, но Портних се надява след една година градът да се радва на една коренно променена транспортна инфраструктура. „Фокус” припомня: \r\nДни преди празника на Варна - 15 август, стана ясно, че държавата ще подпомогне развитието на града със 126 млн. лв. Проектите предвиждат нова сграда на Математическата гимназия „Д-р Петър Берон”, ремонт на IV езикова гимназия „Фр. Ж. Кюри”, разширяване и ремонт на бул. „Васил Левски” - от ул. „Подвис” до ул. „Девня”, изграждане на продължение на бул. „Сливница” - в участъка между бул. „Янош Хуняди” и бул. „Атанас Москов” и качване към автомагистрала „Хемус”. При необходимост ще бъде осигурен безлихвен кредит за новата сграда на библиотеката. Финансирането е от държавния бюджет, общинския бюджет, Европейската инвестиционна банка. \r\nСтратегическите приоритети за града са развитие на икономика, създаване на модерна градска среда, превръщане на Варна в дестинация за 4 сезона и в град на знанието.  \r\nМарияна ВАЛЕНТИНОВА", "date": "2017.08.12", "title": "Премиерът Бойко Борисов даде начало на разширението на бул. „Васил Левски” във Варна, който ще облекчи значително трафика в града"}
{"url": "http://www.focus-news.net/news/2017/08/12/2425018/voria-silen-pozhar-bushuva-na-gratskiya-ostrov-zakintos.html", "text": "Силен пожар избухна на популярния гръцки остров Закинтос в следобедните часове на петък, предава Voria. В продължение на часове огънят бушува едва на няколко километра от Пигадакия и Калитеа. За потушаването му бяха задействани всички налични пожарни сили на острова, включително и четири противопожарни самолета. От Патра и Пиргос бяха изпратени допълнителни 30 огнебореца, съобщават местни медии. \r\nСъгласно неофициална информация все още горят хиляди акра гори и маслинови дръвчета. \r\nНе се привеждат данни за пострадали.Тереза Герова", "date": "2017.08.12", "title": "Voria: Силен пожар бушува на гръцкия остров Закинтос"}
{"url": "http://www.focus-news.net/news/2017/08/12/2425019/sitel-makedoniya-harvatiya-planira-sazdavaneto-na-tayna-sluzhba-po-modela-na-skotland-yard.html", "text": "Хърватия планира създаването на специална агенция за борба с тероризма по примера на британското антитерористично командване в рамките на „Скотланд Ярд“, която да бъде най-ефективната разузнавателна служба на Балканския полуостров, предава скопският телевизионен канал „Сител“, като се позовава на загребския вестник „Експрес“.\r\nСпоред вестника, тази нова служба би имала характеристики, подобни на тези на американското Централно разузнавателно управление (ЦРУ) и в нея биха били обединени разузнавателни, разследващи и оперативни антитерористични дейности, които сега са разпределени между  няколко агенции и министерства.\r\n„Експрес\" посочва, че планът предвижда тази служба да обедини Агенцията за сигурност и разузнаване (СОА) и Антиерористичката звено към Министерството на вътрешните работи. Задачата на новата структура е да работи за предотвратяване на терористични атаки, както и за бърз отговор на евентуално екстремистко нападение.\r\nВестникът отбелязва, че целта на този план е подобряване на системата за сигурност на Хърватия. Чрез изпълнението на плана Хърватия ще се превърне в единствената държава в региона, която ще разполага с уникална структура, подготвена специално за борба с тероризма..Тереза Герова", "date": "2017.08.12", "title": "„Сител“ (Македония): Хърватия планира създаването на тайна служба по модела на „Скотланд Ярд“"}
{"url": "http://www.focus-news.net/news/2017/08/12/2425020/kiril-boyadzhiev-lrd-sokol-1884-arendatorite-prodalzhavat-da-praskat-s-otrovni-preparati-s-koeto-ne-ostavyat-hrana-za-preletniya-divech.html", "text": "Арендаторите продължават да пръскат с отровни препарати, с което не оставят храна за прелетния дивеч. Това каза за Радио „Фокус“ – Велико Търново Кирил Бояджиев, експерт по лова в Ловно-рибарско дружество „Сокол 1884“ – Велико Търново. Лично той е сигнализирал многократно за този проблем компетентните органи в лицето на Националния съюз на ловците и риболовците в България, Министерство на земеделието, храните и горите и други. По думите му, в момента земеделските производители и арендаторите ползват абсолютно безконтролно отрови, внасяни от трети страни. „Държавата нехае по този въпрос. Пръскат се отрови, за да няма тревичка и да се получи хубава продукция. Но никой не мисли, че тези химии влизат в почвата и след време внуците на арендаторите ще консумират същия хляб. Пъдпъдъци и гургулици стоят на черна пръст, на гола земя и се чудят с какво да се хранят и съответно умират. Може ли пиленца, излюпени преди 2-3 дни, да се пръскат грубо със силни отрови. Земеделските производители и арендаторите жънат полелата, след това веднага обработват срещу трева. Така превръщаме земята на България в африканската пустиня“, обясни Бояджиев.\r\nЕкспертът съобщи, че по Националната програма за разселване на дивеча от Ловно-рибарско дружество „Сокол 1884“ до този момент са разселени 600 патици и 500 яребици. Разселването на местен дребен дивеч продължава. През следващата седмица ще бъдат разселени 1500 броя 90-дневен ловен фазан. Разселването се финансират от сдружението. Дивечът се произвежда в стопанството на Националната ловна организация и се разселват в предоставените райони на сдружението.\r\nНадежда КРЪСТЕВА", "date": "2017.08.12", "title": "Кирил Бояджиев, ЛРД „Сокол 1884“:  Арендаторите продължават да пръскат с отровни препарати, с което не оставят храна за прелетния дивеч"}
{"url": "http://www.focus-news.net/news/2017/08/12/2425021/dha-liderat-na-legalnata-kyurdska-partiya-v-turtsiya-zavede-delo-za-kleveta-i-nabezhdavane-sreshtu-prezidenta-erdogan.html", "text": "Лидерът на легалната и парламентарно представена кюрдска Демократическа партия на народите (ДПН) Селяхаттин Демирташ заведе дело за клевета и набеждаване срещу президента Реджеп Тайип Ердоган, предаде информационната агенция Догу хабер ажансъ (ДХА). Исканото морално обезщетение е за 60 000 турски лири (около 30 000 лева) заради това, че на пресконференция след срещата на Г-20 Ердоган използва определението „терорист” за кюрдския лидер. Исковата молба е внесена от адвоката на Селяхаттин Демирташ, който в момента е с постоянна мярка за неотклонение „Задържане под стража” и се намира в специален затвор в Одрин. В мотивите на молбата се подчертава, че на общите избори на 7 юни 2015-та, ДПН, чийто лидер е Селяхаттин Демирташ, е получила над 6 милиона гласа, а в момента е третата политическа сила в турския Меджлис. Самият Селяхаттин Демирташ е определен като „един от най-влиятелните опозиционни лидери, а действията на президента Ердоган се определят като „директна намеса върху съда и съдебната независимост и безпристрастност”, посочва още ДХА. Георги Димов", "date": "2017.08.12", "title": "ДХА: Лидерът на легалната кюрдска партия в Турция заведе дело за клевета и набеждаване срещу президента Ердоган"}
{"url": "http://www.focus-news.net/news/2017/08/12/2425022/plovdiv-zabraneno-e-izpolzvaneto-na-vodata-v-selo-bryagovo-zaradi-nadnormeni-niva-na-uran.html", "text": "Констатирано е наднормено наличие на уран във водата в село Брягово, община Първомай. Това съобщиха за Радио „Фокус“ – Пловдив от Регионалната здравна инспекция (РЗИ). Поради наличието на уран водата от водопроводната мрежа в населеното място е забранена за използване за питейни цели и за приготвяне на храна. Водата може да се използва за хигиенни цели. За предприемането на тези задължителни мерки е уведомен кметът на село Брягово, посочиха от Регионалната здравна инспекция. Резултатите от взетите проби са потвърдени от Националния център по радиобиология и радиационна защита.\r\nВсе още водата в другите три села – Пъдарско, Драгойново и Караджалово, в която също бе открито наднормено съдържание на уран, не може да се използва за пиене и готвене.\r\nЖителите на всички четири засегнати села се снабдяват с вода с помощта на водоноски. Извършва се зачестен контрол и се проследява дали стойностите на уран се понижават или се задържат константни. За завишени нива на уран във водата на двете пловдивски села – Пъдарско и Драгойново бе съобщено в края на месец май, а за село Караджалово – в края на месец юни.\r\nТони МИХАЙЛОВ", "date": "2017.08.12", "title": "Пловдив: Забранено е използването на водата в село Брягово заради наднормени нива на уран"}
{"url": "http://www.focus-news.net/news/2017/08/12/2425023/zdf-edinadaset-dushi-sa-zaginali-pri-vnezapni-navodneniya-v-iran.html", "text": "След проливните дъждове най-малко единадесет души са загинали в резултат на внезапни наводнения в североизточната част на Иран, предава германският телевизионен канал ZDF.\r\nДвама души все още са в неизвестност, съобщават местните медии, като се позовават на информация от организацията „Червен полумесец“. Двете изчезнали лица са членове на едно тричленно семейство, чийто автомобил бе пометен в провинция Голестан от наводненията.\r\nБурите в петък  причиниха тежки наводнения в общо пет провинци. Редица населени места все още остават отрязани от външния свят.Тереза Герова", "date": "2017.08.12", "title": "ZDF: Единадасет души са загинали при внезапни наводнения в Иран"}
{"url": "http://www.focus-news.net/news/2017/08/12/2425024/the-local-shvedski-politsay-blokira-trafika-v-tsentara-na-stokholm-za-da-pokani-na-tants-nepoznata.html", "text": "Снимки на полицейски служител, блокирал трафика в центъра на столицата Стокхолм, за да танцува с непозната жена, трогнаха цяла Швеция, пише вестник The Local в местната си редакция. \r\nДамата е шофирала в близост до популярната улица „Сваваген“, където в почивните дни се организират традиционни музикални събития. Затова, когато полицаят се е приближил до превозното й средство, тя е очаквала забележка и рутинна проверка на документите. Но е била приятно изненадана, когато полицейският служител я помолил да танцува с нея. \r\nАнтон Ларсон, обикновен полицай на пост в северната част на Стокхолм, е бил призован да помогне за наблюдение на трафика  в събота. Мъжът обяснява, че идеята да покани непознатата жена на танц е била спонтанна. „Това бе моментна идея, атмосферата, музиката… След това се появи възможност и аз я използвах. Танцът е толкова хубаво нещо и носи радост както за вас, така и за другите \", разказва Ларсон. \r\nСамият полицай заяви, че не е очаквал толкова много реакции, след като фотограф улавя момента и разпространява в мрежата кадрите от него. \r\n„Не бих могъл съм могъл да си представя, че ще получа толкова много положителни реакции както от страна на обществеността, така и от страна на колегите й. Униформата не е толкова необичайна за мен, но разбирам, че други хора мислят, че е много забавно, когато се държиш извън рамката\", коментира за изданието Ларсон. \r\nЗа да се наслади на танца с непознатата жена, полицаят трябвало да преустанови за кратко движението по улицата.Тереза Герова", "date": "2017.08.12", "title": "The Local: Шведски полицай блокира трафика в центъра на Стокхолм, за да покани на танц непозната"}
{"url": "http://www.focus-news.net/news/2017/08/12/2425025/prof-mihail-konstantinov-pravitelstvoto-dosta-barzo-se-sraboti-i-otbelyaza-golyam-vanshnopoliticheski-uspeh-s-podpisvaneto-na-dogovora-s-makedoniya.html", "text": "Сегашното правителство доста бързо се сработи и отбеляза голям външнополитически успех с подписването на договора с Македония. Това каза в интервю за Агенция „Фокус“ политическият анализатор проф. Михаил Константинов във връзка със 100-те дни управление на кабинета „Борисов 3“. „Това беше един доста спокоен период. Нямаше активна законодателна дейност и кой знае какви събития, но аз лично оценявам това като позитивен факт. Когато произвеждаме калпави закони и създаваме паника и тичаме насам-натам, това не са добри неща. Работата трябва да протича спокойно. Правителството доста бързо се сработи. Отбеляза се един доста голям външнополитически успех, въпреки че предстои ратификация на Договора с Македония. Аз имам известни опасения за това какво ще се случи в македонския парламент“, коментира проф. Константинов. По думите му за България няма съмнение, че договорът ще бъде подкрепен. „Българската държава направи своята стъпка и затова трябва да бъде поздравено правителството, външно министерство и всички останали правителства преди това, които са работили в тази насока. Искам да подчертая, че по принцип за България договорът с Македония е важен, но не кой знае колко много. Той е много важен обаче за Македония и за нейното бъдещо евентуално еврочленство и интеграция в евроатлантическите структури. Там нещата тръгнаха добре и това се оценява позитивно. Има някакъв устойчив икономически ръст, макар и малък. В общи линии, без да са блестящи, нещата протичат добре“, допълни политическият анализатор. \r\nТой уточни, че в сравнение с кабинета „Борисов“ 2, когато коалицията беше с Реформаторския блок, сега нещата протичат доста по-спокойно. „Въпреки че мнозинството е сравнително крехко, мисля, че общо 122 депутати, са сработени управленските екипи. Засега не виждам нещо особено тревожно да се случва. Това, на което трябва да се наблегне, е да се форсира подготовката по председателството, защото там сигурно ще има проблеми. Нещо много лежерно се отнасяме към този въпрос. Мислим, че имаме време до края на годината, ние толкова време нямаме. Трябва до септември-октомври да сме готови поне със строителната част – ремонтът на НДК, естакадата към Терминал 2. Разчитам, че и най-сетне ремонтите в София ще приключат, защото през септември месец ще бъде пълен ад“, каза още проф. Михаил Константинов.\r\nЛюба АЛЕКСИЕВА", "date": "2017.08.12", "title": "Проф. Михаил Константинов: Правителството доста бързо се сработи и отбеляза голям външнополитически успех с подписването на договора с Македония"}
{"url": "http://www.focus-news.net/news/2017/08/12/2425026/pazardzhik-zhiteli-na-selo-varvara-otnovo-izlizat-na-protest-sreshtu-upravlenieto-na-kmeta-na-obshtina-septemvri.html", "text": "Протестите срещу кмета на Община Септември Марин Рачев продължават, съобщи за Радио „Фокус” – Пазарджик от Николай Баташки от Инициативния комитет „Да спасим Община Септември”. Утре в 12.00 часа жителите на общината за четвърти път ще излязат на протест в село Варвара до главния път Пазарджик – Велинград. Протестиращите не са удовлетворени от проведената среща с кмета Марин Рачев и продължават да настояват за пълна проверка на обществените поръчки от началото на мандата му.  \r\nГражданският инициативен комитет „Да спасим Община Септември” е събрал над 500 подписа, които са изпратени да Сметната палата и Агенция „Държавна финансова инспекция”, които да направят пълна ревизия на всички обществени поръчки, реализирани през мандата на кмета Марин Рачев. Инициативният комитет „Да спасим Община Септември” иска проверка и прозрачност на назначенията и уволненията на служители в общинските дружества.\r\nВаня НИКОЛОВА", "date": "2017.08.12", "title": "Пазарджик: Жители на село Варвара отново излизат на протест срещу управлението на кмета на Община Септември"}
{"url": "http://www.focus-news.net/news/2017/08/12/2425027/blagoevgrad-obshtinata-e-nositel-na-prestizhnata-nagrada-prokultura-za-2017-g.html", "text": "Община Благоевград бе удостоена с годишната награда „ПроКултура 2017” за принос в разширяването на достъпа на младите хора до култура, съобщиха от пресцентъра на Общината. За престижното отличие се конкурираха десетки общини, но то бе присъдено на Община Благоевград за провеждане двата големи фестивала - „Франкофоли. Благоевград“ и „Тара-ра-бумбия“. С връчването на наградата, Община Благоевград за пореден път получи признание за успешното прилагане на интерактивни подходи за привличане на младите хора към занимания с културна и спортна насоченост. През последните години развитието на културата и приобщаването на младите хора към нея е приоритет за Община Благоевград. Благодарение на целенасочената политика, водена от кмета д-р Атанас Камбитов, Благоевград дава възможност за изява на творци от различни възрасти и националности.\r\nНаградата „ПроКултура 2017” бе връчена по време на Джаз фестивала в Банско, в рамките на V Национална конференция „Достъп на младите хора до култура: Дигиталните иновации“. Престижното награда се дава от БАРОК /Българска асоциация на работодателите в областта на културата/ и Гражданския институт. Освен категория „Община“, награди бяха връчени още в категориите: „Държавен културен институт“ „Общински културен институт“ „Културна организация“,  „Образователна организация“ ,  „Гражданска организация“ , „Медии“ .", "date": "2017.08.12", "title": "Благоевград: Общината е носител на престижната награда „ПроКултура“ за 2017 г."}
{"url": "http://www.focus-news.net/news/2017/08/12/2425028/angela-merkel-dade-start-na-predizbornata-kampaniya-na-hds-tryabva-da-se-borim-za-nashite-zhelaniya.html", "text": "Канцлерът на ФРГ Ангела Меркел даде старт на предизборната кампания на партията си – Християндемократическия съюз, със специално обръщение в Дортмунд, предава телевизионният канал ZDF.\r\n„Трябва да вербуваме, да се борим за нашите желания“, заяви германският лидер в реч, изнесена в града, възприеман като твърдина на социалдемократите. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите. \r\nПоследното проучване на общественото мнение, проведено от телевизионния канал ARD показа, че 59 % от германците са доволни от работата на канцлера Ангела Меркел. Преднината й пред основния й опонент в предстоящите избори за федерален парламент - Мартин Шулц, е огромна, но все пак бележи спад в сравнение с данните от аналогична анкета.Тереза Герова", "date": "2017.08.12", "title": "Ангела Меркел даде старт на предизборната кампания на ХДС: Трябва да се борим за нашите желания"}
{"url": "http://www.focus-news.net/news/2017/08/12/2425029/dha-edin-zaginal-i-dvama-raneni-turski-voenni-pri-prestrelka-s-pkk-v-iztochen-anadol.html", "text": "По време на престрелка на турската армия с бойци на Кюрдската работническа партия (ПКК) в източната провинция Тунджели е загинал един и са ранени двама военни, предаде информационната агенция Догу хабер ажансъ (ДХА). Нападението на ПКК е извършено снощи към 23.00 часа срещу извършващ претърсване на местността отряд на турската армия. Още при първия огън са ранени трима военнослужещи. Единият от тях – жандармерийски подофицер, е починал в болницата; лечението на другите двама продължава.\r\nВ района са изпратени специални екипи от жандармерийски командоси, извършва се масиран обстрел с гаубици. Стартира и широкомащабна военна операция с подкрепа и от въздуха, посочва още ДХА.. Георги Димов", "date": "2017.08.12", "title": "ДХА: Един загинал и двама ранени турски военни при престрелка с ПКК в Източен Анадол"}
{"url": "http://www.focus-news.net/news/2017/08/12/2425030/varna-zapochna-remontat-na-ul-mara-taseva-v-kvartal-asparuhovo.html", "text": "Започна ремонтът на ул. „Мара Тасева“ в кв. „Аспарухово“ във Варна, който е първият пътен инфраструктурен обект от инвестиционната програма на Община Варна по Оперативна програма „Региони в растеж“, предаде репортер на Радио „Фокус“ – Варна. На събитието присъстваха премиерът Бойко Борисов, министърът на финансите Владислав Горанов, министърът на транспорта, информационните технологии и съобщенията Ивайло Московски, министърът на регионалното развитие и благоустройството Николай Нанков, министърът на отбраната Красимир Каракачанов, председателят на Управителния съвет на Агенция „Пътна инфраструктура“ инж. Дончо Атанасов, депутати, областният управител Стоян Пасев, кметът на Варна Иван Портних, председателят на Общински съвет – Варна Тодор Балабанов, заместник-кметове, районни кметове, общински съветници и граждани. Строителството, което е на стойност около 6 млн. лева, предвижда реконструкция на трасето в обхват от бул. „Първи май” до бул. „Народни будители”, с изграждане на пешеходни пасарелки, скатно залесяване на брега на канала море – езеро, изграждане на детски площадки, зони за отдих, атракциони, спортни площадки и велоалеи, каза кметът на Варна Иван Портних. Той благодари на премиера за подкрепата на правителството за район „Аспарухово“ – за изграждането на охранителните канали, за терена на „Рибни ресурси“, както и за съвместната работа по проекта за новото рибарско пристанище.\r\n„Нашата роля е да осигурим финансиране, след това се проектира. Персоналната отговорност за обектите е на кмета. Ще помогнем и за Аспаруховия мост, който не е виждал основен ремонт от построяването си“, каза Бойко Борисов.\r\nМарияна ВАЛЕНТИНОВА", "date": "2017.08.12", "title": "Варна: Започна ремонтът на ул. „Мара Тасева“ в квартал „Аспарухово“"}
{"url": "http://www.focus-news.net/news/2017/08/12/2425031/ria-novosti-i-v-ispaniya-otkriha-zamarseni-s-fipronil-yaytsa.html", "text": "Кокоши яйца, заразени с инсектицида фипронил, бяха открити и в Испания, предава РИА Новости.\r\nПратка от 20 тона яйца е иззета от завод за производство на хранителни продукти в Баската автономна област. Пояснява се, че партията заразени яйца е внесена от Франция. Местните власти увериха, че яйцата не са използвани за каквато и да е продукция и няма опасност за здравето на населението. Тереза Герова", "date": "2017.08.12", "title": "РИА Новости: И в Испания откриха замърсени с фипронил яйца"}
{"url": "http://www.focus-news.net/news/2017/08/12/2425032/pazardzhik-23-proverki-za-kachestvoto-na-presni-plodove-i-zelenchutsi-sa-izvarshili-prez-yuli-ekspertite-ot-odbh.html", "text": "В отдел „Растителна защита” към Областната дирекция по безопасност на храните (ОДБХ) – Пазарджик през месец юли са издадени 135 фитосанитарни сертификата за износ, контрол на терен на митница във връзка с тези износи са извършени 36 броя. Това каза за Радио „Фокус” – Пазарджик инж. Антоанета Копривщенова, експерт в дирекцията. „През месеца са заверени 14 дневника на земеделски производители. Извършените документални проверки на земеделски производители са 6, а на терен – 2 броя, взети са общо 12 проби. Имаме също 23 броя проверки по контрол на качеството на пресни плодове и зеленчуци и издадени 36 предписания за доматен миниращ молец”, посочи експертът. „Служителите на отдела са извършили мониторинги, съответно на дрозофила сузуки – 5 броя, на овощни градини и на декоративни разсадници –  по една проверка, на картофи – 14, на горски разсадници – 3 и на зеленчукови култури – 2. Проверени са 4 склада за препарати за растителна защита. Имаме също така издадени бюлетини с номера 15, 16 и 17, поради което са извършени обследвания на терени с овощни градини, зеленчукови градини и картофи. Експертите са издали и прогноза за развитието на зеленчуковите култури и картофите в областта”, допълни Копривщенова.\r\nТеодора ДИМИТРОВА", "date": "2017.08.12", "title": "Пазарджик: 23 проверки за качеството на пресни плодове и зеленчуци са извършили през юли експертите от ОДБХ"}
{"url": "http://www.focus-news.net/news/2017/08/12/2425033/ministar-vladislav-goranov-neobhodimite-126-mln-leva-za-prioritetnite-proekti-na-varna-za-sledvashtite-dve-godini-shte-badat-osigureni-pod-edna-ili-druga-forma.html", "text": "Парите имат смисъл, когато се превръщат в удобство за хората. Това заяви министърът на финансите Владислав Горанов, който присъства на старта на разширението на бул. „Васил Левски“ и началото на ремонта на ул. „Мара Тасева“ в кв. „Аспарухово“, който е първият пътен инфраструктурен обект от инвестиционната програма на Община Варна по ОП „Региони в растеж“, предаде репортер на Радио „Фокус“ – Варна. Министърът обяви, че необходимите 126 млн. лева за приоритетните проекти на Варна за следващите две години ще бъдат осигурени под една или друга форма. „Днес говорим за два обекта на стойност 85 млн. лева, които можем до средата на следващата година да финансираме, за да завършат в срок. Парите имат смисъл, когато се превръщат в човешко щастие и в удобство за хората, варненци го заслужават“, каза финансовият министър. Владислав Горанов допълни, че заедно с кмета на Варна Иван Портних води разговори с Европейската инвестиционна банка, която предоставя безлихвени дългосрочни кредити, за да се завърши целият пакет от проекти, свързан с развитието на Варна през следващите две години. Стратегическите приоритети за града са развита икономика, създаване на модерна градска среда, превръщане на Варна в дестинация за 4 сезона и в град на знанието.\r\nМарияна ВАЛЕНТИНОВА", "date": "2017.08.12", "title": "Министър Владислав Горанов: Необходимите 126 млн. лева за приоритетните проекти на Варна за следващите две години ще бъдат осигурени под една или друга форма"}
{"url": "http://www.focus-news.net/news/2017/08/12/2425034/greg-delavi-poslanik-na-sasht-v-prishtina-vreme-e-grazhdanite-na-kosovo-sami-da-nameryat-reshenie.html", "text": "Дипломатическият представител на САЩ в Прищина Грег Делави заяви, че е дошло време гражданите на Косово сами да намерят решение на проблемите на страната, а не да разчитат за това на чужденците, предава македонската електронна медия „Плус Инфо“.\r\n„Мисля, че това, което трябва да видим, е решение за Косово. Математиката е неприкосновена. Имате три партии, всяка от които има приблизително една трета депутати. Ясно е, че трябва да има някакъв компромис и че той трябва да дойде от страна на гражданите на Косово“, заяви Делавис за КТВ.\r\nНа въпроса какво е необходимо да се направи, с оглед на това, че т.нар. военна коалиция, която е събрана около Демократическата партия на Косово, спечелила изборите, няма парламентарно мнозинство, той заяви, че смята за наистина важно всички косовски политици да намерят начин да поставят интересите на страната на първо място, а не техните политическите партии.\r\n„Наистина е важно Косово да има парламент, да има правителство. Светът просто няма да чака Косово да намери себе си. Светът се движи напред и Косово също трябва да върви напред. Бих призовал всички политици да намерят начин да защитават интересите на гражданите на Косово“, добави американският дипломат.\r\nСесията на учредителното събрание на косовския парламент е насрочено за понеделник, 14 августт. В дневния ред ще бъде изборът на председател на парламента и на негови заместници. Тереза Герова", "date": "2017.08.12", "title": "Грег Делави, посланик на САЩ в Прищина: Време е гражданите на Косово сами да намерят решение"}
{"url": "http://www.focus-news.net/news/2017/08/12/2425035/burgas-3-kilometrovi-zadrastvaniya-sa-se-obrazuvali-i-po-dvata-patya-ot-burgas-kam-slanchev-bryag.html", "text": "3-километрови задръствания са се образували и по двата пътя от Бургас към Слънчев бряг – стандартния Поморие-Ахелой и другия, който е през обхода Каблешково-Трънково. Това съобщиха за Агенция „Фокус“ от Областната дирекция на МВР – Бургас. Няма катастрофа, но заради натовареното движение са се образували огромни задръствания, като колоните от автомобили са и в двете посоки. Тапите са километрични, движението се извършва с не повече от 5 км/ч.  \r\nОт ОДМВР-Бургас уточняват, че много често хората изтъкват, че проблемът е в светофара на Ахелой, но решение там няма, защото няма как по друг начин пешеходците да преминат от единия до другия ъгъл. Главният проблем според тях е, че пътят е двулентов, а не четирилентов и заради това се получава ефектът на фунията.\r\nНа хората, пътуващи към Слънчев бряг, от ОДМВР-Бургас препоръчват много голямо търпение и да спазват правилата за пътна безопасност. \r\nЦветилена СИМЕОНОВА", "date": "2017.08.12", "title": "Бургас: 3-километрови задръствания са се образували и по двата пътя от Бургас към Слънчев бряг"}
{"url": "http://www.focus-news.net/news/2017/08/12/2425036/prof-mihail-konstantinov-balgariya-vleze-v-rolyata-na-posrednik-mezhdu-berlin-i-ankara.html", "text": "България влезе в ролята на посредник между Берлин и Анкара, което също е много важно, защото Берлин е самостоятелен център на власт в Европа. Това каза в интервю за Агенция „Фокус“ политическият анализатор проф. Михаил Константинов във връзка със 100-те дни управление на кабинета „Борисов 3“. „Като че ли там се видяха също позитивни резултати. Тоест тази посредническа роля отговаря и на геополитическото положение на България, което е особено важно и неговото значение още ще нараства. Ако някой мисли, че с геополитиката е свършено, дълбоко греши. Геополитиката винаги е била основен двигател на международните отношения“, коментира проф. Константинов. \r\nЗа представената управленска програма, той посочи, че има прекалено много общи приказки в някои нейни части. „Част от нещата, които се поставят като цел, очевидно ще бъдат изпълнени, други няма да могат да бъдат. За мен е по-важно да се набележат приоритетите, по които ще се работи, а пък какво точно ще се прави след 3-4 години е доста трудно да се каже на този етап. Важните неща, които трябва да бъдат направени, са очевидно мерки по демографската катастрофа, която ни е връхлетяла, мерки по опазване на природата на България и разбира се потенциала на българския народ, който в момента бих казал, че е засегнат от негативни процеси“, допълни той. По думите му трябва да се прекрати изтичането на мозъци от България, включително и на децата на държавата. „Тези 8000 или 10 000 деца годишно, които напускат страната, за да учат в чужбина и повечето остават и раждат децата си там. Това е една невъзвратима генетична загуба за България. Това нещо трябва да бъде прекратено. Българите трябва да останат в България“, каза още проф. Михаил Константинов. \r\nЛюба АЛЕКСИЕВА", "date": "2017.08.12", "title": "Проф. Михаил Константинов: България влезе в ролята на посредник между Берлин и Анкара"}
{"url": "http://www.focus-news.net/news/2017/08/12/2425037/afp-prezidentat-na-frantsiya-otpravi-preduprezhdeniya-sreshtu-eskalatsiyata-na-naprezhenieto-okolo-severna-koreya.html", "text": "В събота държавният глава на Франция Еманюел Макрон отправи предупреждения срещу „ескалацията на напрежението“ около Северна Корея в условията за изострения тон между Вашингтон и Пхенян, предава AFP.\r\nВ изявление Макрон изрази своята „загриженост за балистичната и ядрена заплаха, произтичаща от Северна Корея\", заявявайки, че международната общност трябва да работи, за да накара Пхенян да поеме по „пътя на диалога без условия“.Тереза Герова", "date": "2017.08.12", "title": "AFP: Президентът на Франция отправи предупреждения срещу „ескалацията на напрежението“ около Северна Корея"}
{"url": "http://www.focus-news.net/news/2017/08/12/2425038/gd-granichna-politsiya-intenziven-e-trafikat-na-vsichko-punktove-na-granitsata-s-gartsiya.html", "text": "Интензивен е трафикът на леки автомобили на всичко ГКПП на границата с Гърция. Това съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" трафикът е интензивен и в двете посоки за леки автомобили.\r\nНа българо-сръбската граница трафикът е интензивен и в двете посоки на ГКПП \"Калотина\". Нормално се осъществява движението на пунктовете по границите с Македония и Румъния.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.12", "title": "ГД \"Гранична полиция\": Интензивен е трафикът на всичко пунктове на границата с Гърция"}
{"url": "http://www.focus-news.net/news/2017/08/12/2425039/mvr-izzeti-sa-tri-muzikalni-uredbi-ot-dve-zavedeniya-v-slanchev-bryag-pri-proverki-za-spazvane-zakonovite-iziskvaniya-v-targovskite-obekti.html", "text": "При поредната съвместна проверка между институциите – част от Междуведомствения координационен център, създаден през миналата година в Бургаския регион, са иззети три музикални озвучителни уредби от две увеселителни заведения в Слънчев бряг.  Действията са осъществени от съвместни екипи на служители от МВР, НАП, Агенция „Митници”, РИОКОС, Агенцията по безопасност на храните и Инспекцията по труда. Това съобщиха от пресцентъра на МВР. Проверките са системни и целят спазване на законовите изисквания в търговските обекти. \r\nЕдин от екипите извършил проверка в дискотека, нееднократно санкционирана за нарушаване на наредбите за нощната тишина. Оттам била иззета първоначално музикална уредба, а по-късно и втора, донесена в увеселителното заведение. Иззет са мишпулт  на дисководещия и му е съставен акт по Наредбата на общината. По-късно и вторият мишпулт – за нарушаване на полицейски разпореждания. Извършени са проверки и по отношение на финансовата дисциплина, на нерегламентирани храни, на изисквания за пожарната безопасност, на трудови договори и здравни книжки на персонала и други. В случай,  че се констатират нарушения на законовите изисквания, ще бъдат съставени и актове. \r\nВтори съвместен екип е проверил увеселителни заведения, разположени по главната алея в комплекса. В едно от тях отново е констатирано нарушаване на нощната тишина – по надлежния ред е иззета апаратурата за озвучаване. \r\nПроверките на Междуведомствения координационен център започнаха в началото на активния летен туристически сезон,  като стремежът им е дисциплиниране на търговските обекти към спазване на законовите изисквания. От тази година започна и затваряне на търговските обекти - нарушители от служителите на НАП при констатирано неиздаване на касови бележки. Контролът се осъществява най-вече за нерегламентирано потребление на акцизни стоки: алкохол, цигари или горива – по този начин се увеличават приходите в държавния бюджет.", "date": "2017.08.12", "title": "МВР: Иззети са три музикални уредби от две заведения в Слънчев бряг при проверки за спазване законовите изисквания в търговските обекти"}
{"url": "http://www.focus-news.net/news/2017/08/12/2425040/ministar-nikolina-angelkova-shte-razporedim-na-kontsesionera-na-morski-plazh-ravda-akademika-da-smeni-chast-ot-chadarite-razpolozheni-na-ivitsata.html", "text": "Министърът на туризма Николина Ангелкова участва в инспекция на морски плаж „Равда – Академика“. При проверката се констатира, че информационните табели, посочващи свободната зона за безплатно разполагане на лични плажни принадлежности и зоната с платени чадъри и шезлонги е стара и не дава вярна информация. Това съобщиха от пресцентъра на Министерство на туризма. Установени бяха и проблеми с плажните принадлежности, които туристите заплащат. За голяма част от чадърите, които се предлагат в платената зона се констатира, че са в изключително лошо състояние, съобщи министър Ангелкова. На концесионера ще бъде разпоредено незабавно да подмени принадлежностите, които са скъсани и в окаяно състояние, заяви министърът. По думите й, това е задължително, за да се гарантира безопасното ползване на чадърите, както и да се подсигури качеството на услугата, за която туристите заплащат. Предвижда се в договорите с наематели и концесионери да бъде въведено изискване за подмяна на плажните принадлежности, когато видът и състоянието им вече не е на нужното ниво, за да се гарантира безопасното им използване, обясни министърът.\r\nПо време на инспекцията на плаж „Равда – Академика“ бе установено още, че зоните за свободно плажуване и площта с платени чадъри и шезлонги са равностойни. Има изградени и подходни пътеки към морската ивица. По време на проверка на плажа бе получен сигнал за недостатъчна добра хигиена на ивицата. Концесионерът ще бъде предупреден да обърне повече внимание на почистването на плажа, каза министър Ангелкова. \r\nТя инспектира заедно с екип от експерти морски и плаж „Равда ХТИ”, за който преди време бе получен сигнал за поставена табела „частен плаж” върху част от територията му до входа на ивицата. Тогава концесионерът на плажа обясни, че чадърите и шезлонгите в зоната са предплатени на „Равда ХТИ“ от собственика на хотела, който се намира непосредствено зад ивицата. По думите му, табелата е била поставяна от гостите на хотела, за да си гарантират безплатната сянка. „Днес установихме, че табелата е премахната. Има спасител, както и свободна зона за разполагаме на собствени плажни принадлежности. На концесионера е предписано да оборудва плажа с медицински пункт, защото към момента ползва медицинския пункт на съседен плаж”, коментира министърът.", "date": "2017.08.12", "title": "Министър Николина Ангелкова: Ще разпоредим на концесионера на морски плаж „Равда – Академика“ да смени част от чадърите, разположени на ивицата"}
{"url": "http://www.focus-news.net/news/2017/08/12/2425041/veliko-tarnovo-pod-nadslov-maski-i-bergamaski-shte-premine-poslednata-kontsertna-vecher-ot-festivala-arbanassi-summer-music.html", "text": "Под надслов „Маски и бергамаски“ ще премине последната концертна вечер от осмото издание на фестивала Arbanassi summer music. Изпълненията ще звучат отново в църквата „Св. Архангели Гавраил и Михаил“ в село Арбанаси. Началният час е 19.30, съобщи за Радио „Фокус“ – Велико Търново Юлита Фъсева, артистичен директор на събитието. Името „Маски и бергамаски“  е заимствано от стихотворението на френския поет Пол Верлен, който е вдъхновител на Клод Дебюси и Габриел Форе. Посетителите ще имат възможност да се насладят на творби от двамата композитори. Сред шедьоврите, които ще бъдат представени са Сюита „Доли” и „Маска и бергамаска“, както и Бергамаска сюита. Класическите произведения никога не са изпълнявани в България. Изпълнителите, които ще се представят пред публиката са солистът от Щрасбург – Александър Сомов, Амрай Либолд – фагот, Клер Лешиен – цигулка,  Димитри Местдаг – обой, Юлита Фъсева – контрабас, Люси Джил – цигулка и Самуел Барсегян – виола. Фестивалът се организира по инициатива на Регионалния исторически музей и се реализира с подкрепата на Община Велико Търново. Arbanassi summer music е част от Европейската платформа „Европа за фестивалите, фестивалите – за Европа“.\r\nНадежда КРЪСТЕВА", "date": "2017.08.12", "title": "Велико Търново: Под надслов „Маски и бергамаски“ ще премине последната концертна вечер от фестивала Arbanassi summer music"}
{"url": "http://www.focus-news.net/news/2017/08/12/2425042/ivaylo-mirchev-op-turizam-asenovgrad-bachkovskiyat-manastir-e-nay-poseshtavanata-emblema-na-hristiyanskata-istoriya-v-balgariya.html", "text": "Бачковският манастир е най-посещаваната емблема на християнската история в България. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му Бачковската обител е по-посещавана дори от Рилския манастир, като причина за засиления интерес на туристите и богомолците е благоприятното му местоположение и лесния достъп до него. „Бачковският манастир е част от 100-те национални туристически обекти на България, което го прави още по-разпознаваем и по-желан като дестинация от различни туристи“, посочи експертът.\r\nИвайло Мирчев разказа, че манастирът е един от най-старите запазени не само в България, а и на Балканския полуостров, датиращ от 1083 година, когато двамата грузински братя Григорий и Абасий Бакуриани го построяват. „Той първоначално е бил населен изцяло с монаси грузинци, като само човекът, отговарящ за кореспонденцията с Константинопол, е бил грък. Бачковският манастир представлява симбиоза от средновековна и възрожденска архитектура. В него се намират освен Костницата, която е сграда, датираща още от самото му построяване в края на 11-ти век, но и църквата „Св. Архангели“ от ранното Средновековие. В последствие през 1604 година е построена съборната църква на мястото на старата Бакурианова църква. Съборната църква сравнително добре повтаря оригиналния храм. Тук се намира и построения през 1836 година храм „Св. Никола“, каза още експертът в ОП „Туризъм“ в Асеновград. По думите на Ивайло Мирчев, духовният живот в Бачковския манастир не е спирал дори по време на Османското владичество. „Винаги тук е имало голям брой монаси и поклонници. Никога манастирът не е преставал да бъде важно духовно средище в нашите земи“, подчерта той.\r\nМирчев посочи, че в манастира се пази чудотворна икона, позната на богомолците от цяла България с много чудеса. „Според дарителски надпис, тя е донесена тук от двама грузински поклонници – Атанасий и Окропир, през 1311 година. Смята се, че тя е копие на чудотворната икона на Св. Богородица, която е рисувана лично от ръката на св. апостол евангелист Лука. Според преданието, той е нарисувал от натура пет икони на Божията майка. Във връзка с голямата почит към чудотворната икона е утвърдено литийно шествие до местността „Клувията“, намираща се над Бачковския манастир, в полите на резерват „Червената стена“. Шествието датира от 17 век и вече четири века не спира да се случва на втория ден след Великден и да води тук хиляди поклонници от цяла България“, добави Ивайло Мирчев.\r\nТони МИХАЙЛОВ", "date": "2017.08.12", "title": "Ивайло Мирчев, ОП „Туризъм“ – Асеновград: Бачковският манастир е най-посещаваната емблема на християнската история в България"}
{"url": "http://www.focus-news.net/news/2017/08/12/2425043/reuters-turskiyat-prezident-zayavi-che-otnosheniyata-s-germaniya-shte-se-podobryat-sled-germanskite-izbori.html", "text": "Турският президент Ердоган заяви, че напрежението с Европа се дължи на вътрешни политики и отношенията с Германия ще се подобрят след парламентарните избори в страната през септември, предава Reuters.\r\nОтношенията между Европа и Турция са напрегнати след потушаването на неуспешния опит за преврат от миналата година, както и последвалите арести и уволнения на десетки хиляди турски граждани.\r\n„Критиката от страна на Европа е заради техните вътрешни политики“, заяви Ердоган.\r\n„Франция и Австрия го правиха преди, сега виждаме Германия да следва същата стратегия. Смятам, че ситуацията ще се подобри след изборите“, заяви той, визирайки парламентарните избори в Германия, които ще се проведат на 24 септември. Симеон Миланов", "date": "2017.08.12", "title": "Reuters: Турският президент заяви, че отношенията с Германия ще се подобрят след германските избори"}
{"url": "http://www.focus-news.net/news/2017/08/12/2425044/prof-mihail-konstantinov-ochakvam-dvamata-generali-ot-dondukov-1-i-dondukov-2-da-se-razberat-po-voenno-mu-i-da-deystvat-za-interesite-na-republikata.html", "text": "Очаквам двамата генерали от „Дондуков“ 1 и „Дондуков“ 2 да се разберат по военно му и да действат за интересите на републиката. Това каза в интервю за Агенция „Фокус“ политическият анализатор проф. Михаил Константинов във връзка със 100-те дни управление на кабинета „Борисов 3“. „Очевидно между премиера и президента има едни отношения на взаимно уважение. Казват, че могат да работят заедно, въпреки че кой знае какво нямат на този етап да вършат. В председателството и в някои други инициативи е добре да има пълен синхрон между „Дондуков“ 1 и „Дондуков“ 2, още повече, че в прерогативите на президента влиза и едно много съществено участие във външната политика. Очаквам там отношенията да бъдат даже и още по-добри, както се казва двамата генерали да се разберат по военно му и да действат за интересите на републиката“, коментира проф. Константинов. \r\nСпоред него в правителството със сигурност се вижда стабилност до средата или по-скоро до края на следващата година, защото „няма кой разумен човек да клати държавата дотогава“. „А като мине 2018 г. отива към преваляне на мандата и няма да се изненадам, ако се изкара докрай. Винаги трябва обаче да имаме едно наум, че може да стане нещо изненадващо. Разчитам, че ще се усети едно постепенно подобряване на икономиката в страната и това би трябвало да успокои страстите и хората да разберат, че от тях зависи това, което се случва в страната“, каза още политическият анализатор.  \r\nЛюба АЛЕКСИЕВА", "date": "2017.08.12", "title": "Проф. Михаил Константинов: Очаквам двамата генерали от „Дондуков“ 1 и „Дондуков“ 2 да се разберат по военно му и да действат за интересите на републиката"}
{"url": "http://www.focus-news.net/news/2017/08/12/2425045/korneliya-ninova-kam-boyko-borisov-privetstvame-zhelanieto-vi-da-podadete-signal-do-prokuraturata-za-tsankov-kamak-no-vklyuchete-i-sebe-si-v-nego.html", "text": "Г-н Борисов, приветстваме желанието Ви да подадете сигнал до прокуратурата за \"Цанков камък\", но да не забравите да включите и себе си в него, защото проектът, който стартира при правителството на Сакскобурготски, приключва при Вашето първо правителство. Това се посочва в позиция на лидера на БСП Корнелия Нинова. \"Фокус\" публикува цялата позиция без редакторска намеса:", "date": "2017.08.12", "title": "Корнелия Нинова към Бойко Борисов: Приветстваме желанието Ви да подадете сигнал до прокуратурата за \"Цанков камък\", но включете и себе си в него"}
{"url": "http://www.focus-news.net/news/2017/08/12/2425046/afp-si-dzinpin-posavetva-donald-tramp-da-izbyagva-retorikata-koyato-mozhe-da-uvelichi-naprezhenieto-sas-severna-koreya.html", "text": "Китайският президент Си Дзинпин посъветва Доналд Тръмп да избягва реториката, която може да разпали напрежението със Северна Корея, предава AFP.\r\nКитайският президент направи призива си по телефона, часове след като Доналд Тръмп разкритикува и остро предупреди Пхенян, заявявайки, че сталинисткият режим „ще съжалява“ за враждебните действия срещу САЩ.\r\nОт Белия дом заявиха, че двамата лидери са се „съгласили, че Северна Корея трябва да прекрати провокативното и ескалиращо поведение“. В разговора си те са заявили, че САЩ и Китай са еднакво ангажирани с денуклеаризацията на Корейския полуостров. Симеон Миланов", "date": "2017.08.12", "title": "AFP: Си Дзинпин посъветва Доналд Тръмп да избягва реториката, която може да увеличи напрежението със Северна Корея"}
{"url": "http://www.focus-news.net/news/2017/08/12/2425047/burgas-dokumentalniyat-film-chovek-na-vyarata-shte-bade-predstaven-na-5-septemvri.html", "text": "Документалният филм на Списание 8 „Човек на вярата“, посветен на филипинския лечител Алекс Орбито, ще бъде представен на 5 септември  (вторник) от 19.00 часа в Дом на нефтохимика – Бургас. Това съобщават от Община Бургас.\r\nАлекс Орбито е смятан за най-големия лечител на ХХI век – лекувал е с огромен успех над 1 милион души по целия свят. Документалният филм „Човек на вярата“ разказва историите на хора, посетили лечителя, които са се излекували напълно от безнадеждни според конвенционалната медицина болести. Представя позицията на лекари, учени и изследователи, които с години са наблюдавали и изследвали феномена и се опитват да го обяснят.\r\nКъде се крие ключът към здравето? Кога и защо се разболяваме? Може ли човек да се излекува сам? Как квантовата физика обяснява този феномен? Това са част от въпросите, чиито отговори търси и дава филмът.\r\n „Човек на вярата“ е филм и за силата на човешкия дух, и за Любовта. За голямата любов на малкия човек от далечните Филипини и за малката любов във всеки от нас, която чака да бъде пробудена. Филмът ще шокира, провокира, но и ще разшири съзнанието на хората, които го гледат. Със сигурност след прожекцията никой няма да си тръгне равнодушен.\r\nБилети ще са в продажба от 14 август (понеделник) на лятна каса „Часовника“.", "date": "2017.08.12", "title": "Бургас: Документалният филм „Човек на вярата“ ще бъде представен на 5 септември"}
{"url": "http://www.focus-news.net/news/2017/08/12/2425048/reuters-angela-merkel-othvarli-predlozhenieto-na-martin-shults-otnosno-nalaganeto-na-kvoti-za-proizvodstvoto-na-elektricheski-avtomobili.html", "text": "Германският канцлер Ангела Меркел отхвърли предложението на социалдемократичните си съперници относно налагането на квоти за производството на електрически автомобили в Европа, предава Reuters.\r\nЛидерът на социалдемократите Мартин Шулц, който е основен съперник на Меркел на изборите, които ще се проведат на 24 септември, предложи такива квоти, както в Германия, така и в ЕС.\r\n„Не мисля, че квотите за електрически автомобили, за тази технология, са измислени добре“, заяви Меркел пред поддръжници на Християндемократичния съюз.\r\nВместо това Меркел предложи по-голяма стратегия за подпомагането на автомобилната индустрия в преминаването й към производството на електрически коли. Симеон Миланов", "date": "2017.08.12", "title": "Reuters: Ангела Меркел отхвърли предложението на Мартин Шулц относно налагането на квоти за производството на електрически автомобили"}
{"url": "http://www.focus-news.net/news/2017/08/12/2425049/prof-mihail-konstantinov-rolyata-na-opozitsiyata-e-tochno-kato-na-hishtnika-koyto-byaga-sled-stadoto-i-poddarzha-negovoto-dobro-zdrave.html", "text": "Ролята на опозицията е точно като на хищника, който бяга след стадото и поддържа неговото добро здраве. Това каза в интервю за Агенция „Фокус“ политическият анализатор проф. Михаил Константинов във връзка със 100-те дни управление на кабинета „Борисов 3“. „Опозицията не даде 100 дни на кабинета и аз смятам, че това е правилно. Стига с тези 100 дни. Това е едно напомняне за стоте дни на Наполеон от връщането му от изгнание на брега на Франция и разгрома му при Ватерло. За мен тези 100 дни са едва ли не едно очакване за разгром на стотния ден. Не трябва да бъде така, трябва да се влиза с летящ старт в управлението. Кабинетът \"Борисов“ 3 направи точно това, така че той нямаше нужда от никакви 100 дни“, коментира проф. Константинов. По думите му работата на опозицията е точно това – да критикува дори ако някога е несправедлива тази критика. „Както се казва без вълци, които да ядат мършата на стадото, стадото залинява. Това е основен биологичен закон. Очаквам опозицията да бъде още по-активна и даже да бъде безпощадна в някакъв смисъл, защото от това има полза самото управление. То по този начин чисти гнилите неща в себе си“, каза още проф. Михаил Константинов. \r\nЛюба АЛЕКСИЕВА", "date": "2017.08.12", "title": "Проф. Михаил Константинов: Ролята на опозицията е точно като на хищника, който бяга след стадото и поддържа неговото добро здраве"}
{"url": "http://www.focus-news.net/news/2017/08/12/2425050/razgrad-prez-septemvri-shte-zapochnat-razkopkite-na-teritoriyata-na-keltskoto-svetilishte-v-iar-sboryanovo.html", "text": "През септември ще започнат разкопките на територията на келтското светилище в резервата „Сборяново“ край Исперих. Това съобщи за Радио „Фокус“- Шумен проф. Диана Гергова, ръководител на проучването. Тя посочи, че е проучена малка част от новата структура, открита през миналия археологически сезон и сега ще продължи нейното изследване. Светилището представлява правоъгълен ров, с ритуална яма в средата и с интересни келтски и тракийски находки в самия ров, както и скелетни останки. В разкопките ще участват специалисти от Женевския университет, ще се включат и доброволци от Испания, Португалия и Италия със сътрудничеството и подкрепата на Фондация „Пътят на траките“. „Ще започнем теренната работа около 4-5 септември, с един добър екип за работа през месеца“, заяви проф. Гергова.\r\nИвелина ИВАНОВА", "date": "2017.08.12", "title": "Разград: През септември ще започнат разкопките на територията на келтското светилище в ИАР „Сборяново“"}
{"url": "http://www.focus-news.net/news/2017/08/12/2425051/anadolu-agency-trima-kyurdski-boytsi-zaginaha-pri-napadenie-na-islyamska-darzhava-v-irak.html", "text": "Трима кюрдски бойци загинаха при нападение на „Ислямска държава“ в Киркук, предава Anadolu Agency.\r\n„Ислямска държава“ е нападнала позиция на „Пешмерга“ в южната част на Киркук, предизвиквайки сериозни сблъсъци с кюрдските сили, заяви капитанът от „Пешмерга“ Камран Махмуд.\r\nТой каза, че 12 кюрдски бойци са ранени при атаката. Въпреки това, кюрдите са успели да ранят и елиминират много от бойците на „Ислямска държава“. Симеон Миланов", "date": "2017.08.12", "title": "Anadolu Agency: Трима кюрдски бойци загинаха при нападение на „Ислямска държава“ в Ирак"}
{"url": "http://www.focus-news.net/news/2017/08/12/2425052/blagoevgrad-s-demonstratsiya-na-balgarska-broderiya-prodalzhavat-kulturnite-vecheri-traditsii-i-izkustvo-v-bansko.html", "text": "С демонстрация на българска бродерия продължават културните вечери „Традиции и изкуство“ в Банско. Това съобщи за Радио „Фокус“ Пирин Светла Барякова, директор на Музеен комплекс-Банско. Тя уточни, че демонстрацията ще се проведе от 17,00 до 19,00 часа в Посетителския информационен център, като от 18,00 до 18,30 часа жителите и гостите на курортния град ще имат възможността да се насладят и на автентична фолклорна програма. Барякова допълни, че в момента в залите на центъра е експонирана изложба абстрактно изкуство „Цветна експлозия на духа“, чиито автор е Мариана Стефанова. По думите й изложбата ще остане в Посетителския информационен център до 15 август. Директорът на Музеен комплекс-Банско отбеляза, че след това от 18 до 22 август Здравка Цветкова ще представи изложбата си „Българската шевица – код, искра, традиция“.\r\nНатали СТЕФАНОВА", "date": "2017.08.12", "title": "Благоевград: С демонстрация на българска бродерия продължават културните вечери „Традиции и изкуство“ в Банско"}
{"url": "http://www.focus-news.net/news/2017/08/12/2425053/itv-donald-tramp-predupredi-che-obmislya-voenna-optsiyaza-razreshavane-na-krizata-vav-venetsuela.html", "text": "Доналд Тръмп заяви, че американска военна интервенция е една от опциите в отговор на политическата криза във Венецуела, предава британският телевизионен канал ITV.\r\nГоворейки пред репортери от голф игрището си, президентът на САЩ подчерта, че във Венецуела има голяма хуманитарна криза. Той добави, че всички опции са на масата, включително и военната.\r\n„Имаме много опции за Венецуела и между другото, не изключвам военната. Военна операция и военна опция, са със сигурност нещо, което можем да предприемем“, заяви американският президент. Симеон Миланов", "date": "2017.08.12", "title": "ITV: Доналд Тръмп предупреди, че обмисля „военна опция“за разрешаване на кризата във Венецуела"}
{"url": "http://www.focus-news.net/news/2017/08/12/2425054/pazardzhik-30-dobrovoltsi-sa-pochistili-rayona-okolo-yazovira-kray-vetren.html", "text": "Около 30 души доброволци почистихме района около язовира край град Ветрен, каза за Радио „Фокус“ – Пазарджик кметът на града Радослав Лютаков. „Чистихме от полиетиленови торбички, хартии и други отпадъци, оставени от идващите да летуват край микроязовира туристи и жители на града. Напълнихме цял самосвал“, каза също Лютаков. Той обясни, че особено през лятото в този район идват доста туристи и отправи апел да поддържат чист района. „Нека преди да си тръгнат да съберат хартии и други отпадъци и да ги оставят на обособените места, а не по поляните край язовира“, допълни Лютаков.\r\nВаня НИКОЛОВА", "date": "2017.08.12", "title": "Пазарджик: 30 доброволци са почистили района около язовира край Ветрен"}
{"url": "http://www.focus-news.net/news/2017/08/12/2425055/shumen-vazstanoveno-e-dvizhenieto-po-am-hemus-pri-km-342-v-posoka-varna.html", "text": "Възстановено е движението по АМ \"Хемус\", при км 342, в посока Варна. Това съобщиха от пресцентъра на Агенция \"Пътна инфраструктура\".", "date": "2017.08.12", "title": "Шумен: Възстановено е движението по АМ \"Хемус\", при км 342, в посока Варна"}
{"url": "http://www.focus-news.net/news/2017/08/12/2425056/the-telegraph-sedem-dushi-ot-siriyskite-beli-shlemovesa-ubiti-ot-neizvesten-napadatel.html", "text": "Седем души от сирийските „Бели шлемове“, са застреляни от неизвестен нападател, предава The Telegraph.\r\nТова предизвика мащабно издирване и напрежение в контролираната от бунтовници провинция Идлиб. \r\nМъжете са убити в оперативния си център, който се намира в село Сармин. Два от автомобилите им, както и няколко от белите им шлемове, са откраднати.\r\nВ момента провинция Идлиб се контролира от ислямистката групировка „Хайат Тахрир ал Шам“, която има връзки с „Ал Кайда“.  Активисти в Идлиб твърдят, че са шокирани от убийствата, но не смятат, че „Тахрир ал Шам“ има връзка. Групировката никога не е нападала „бели шлемове“.Симеон Миланов", "date": "2017.08.12", "title": "The Telegraph: Седем души от сирийските „Бели шлемове“са убити от неизвестен нападател"}
{"url": "http://www.focus-news.net/news/2017/08/12/2425057/ivaylo-mirchev-op-turizam-asenovgrad-80-km-turisticheski-pateki-po-obshto-6-marshruta-sa-markirani-ot-nachaloto-na-godinata-v-asenovgrad.html", "text": "80 км туристически пътеки по общо 6 маршрута са маркирани от началото на 2017 година в Асеновград. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му  извършената от общинското предприятие дейност по маркиране е част от дългосрочна акция за подновяване на туристическата инфраструктура в Асеновград и социализиране на маршрути за пешеходен туризъм. „Дълги години туристическите пътеки бяха занемарени, нямаше централизирана политика за тяхното възстановяване. Нашата идея е с годините всичко да се възстанови и хората наистина да започнат да се връщат. Асеновградската планина е предпочитано място за почивка и туризъм за живеещите в Пловдив, Асеновград и близките населени места“, каза още Ивайло Мирчев.\r\nПо повод недобросъвестни граждани, премахващи вече поставени маркировки и извършващи други нарушения, експертът посочи, че са подготвени рестриктивни мерки. „Рестриктивните мерки ще включват поставяне на бариери във всички просеки, които са във връзка с евентуална превенция срещу пожари. Целта е в самата сърцевина на резерват „Червената стена“ да не влизат автомобили. Добре знаем, че където има достъп с автомобили, хората превишават правомощията си на туристи и започват да секат дървета, да палят огньове и да правят други неща, които не влияят добре за биоразнообразието и за опазването на околната среда. Другите неща, които искаме да предприемем като серия мерки и вече сме започнали да правим, е кампания за ограмотяване на хората, за осъзнаване на факта, че се намират на защитена зона“, обясни експертът от ОП „Туризъм“ в Асеновград.\r\nВ тази връзка Ивайло Мирчев добави, че на 15, 16 и 17 септември пред хижа „Марциганица“ ще се проведе Спелеоложки лагер. „Там ще се извършват изследвания и проучвателни дейности, ще се направи детски лагер, алпийски тролей, ще се представят и презентации на тема „Биоразнообразието в резерват „Червената стена“. Много искаме да работим с училищата, с младите хора, за да могат те, пораствайки, да имат в себе си набор от знания, които в планината ще им помогнат да участват в запазването на красивата ни природа“, обясни Мирчев.\r\nТони МИХАЙЛОВ", "date": "2017.08.12", "title": "Ивайло Мирчев, ОП „Туризъм“ - Асеновград: 80 км туристически пътеки по общо 6 маршрута са маркирани от началото на годината в Асеновград"}
{"url": "http://www.focus-news.net/news/2017/08/12/2425058/sport-frantsiya-pobedi-polsha-s-31.html", "text": "Франция стартира участието си на международния волейболен турнир „Хуберт Вагнер“ в Краков, с победа. Французите победиха Полша с 3:2.  Бартелеми Шинениезе реализира 19 точки за френския отбор, а Стефан Бойер 17.", "date": "2017.08.12", "title": "Спорт: Франция победи Полша с 3:1"}
{"url": "http://www.focus-news.net/news/2017/08/12/2425059/kiril-boyadzhiev-lrd-sokol-1884-v-poslednite-godini-smartnite-sluchai-pri-lovtsite-namalyavat-do-okolo-5-do-7-godishno.html", "text": "В последните години смъртните случаи при ловците намаляват. Това каза за Радио „Фокус“ – Велико Търново Кирил Бояджиев, експерт по лова в Ловно-рибарско дружество „Сокол 1884“ – Велико Търново. Той посочи, че през последните 10 години средно по около 10 души годишно са загивали по време на лов, а през последните 2-3 години техният брой дори е редуциран от 5 до 7 души годишно. „Това е един много малък процент в сравнение със смъртността при катастрофи, трудови злополуки и други. Нормално е да има такива инциденти и не бива толкова много да се коментира от гражданите, които не са ловци, че се самоубиваме. Това е изключително малък процент. Действително по невнимание се случват такива инциденти. Ние имаме няколко смъртни случая на риболовци, които не са внимавали и са изправили карбоновите телескопи във въздуха, в следствие на което ги убива светкавица. Така че бих казал, че ловците в България са едни от най-внимателните хора, боравейки с оръжие“, допълни Кирил Бояджиев. Той подчерта, че от изключително значение по време на лов е да се спазват мерките за безопасност. Това включва подборът на подходящите боеприпаси и облеклото, регламентирано от Закона. Напълно е забранена и употребата на алкохол от хора, които използват оръжие. „Пожелавам на всички ловци от страната – да имат слука, да бъдат внимателни, да започнем сезона с усмивка и да излезем от сезона през месец февруари без произшествия. Ловците да бъдат внимателни, за да може абсолютно всички да се приберат вечерта при семействата си с усмивка“, допълни Кирил Бояджиев.\r\nНадежда КРЪСТЕВА", "date": "2017.08.12", "title": "Кирил Бояджиев, ЛРД „Сокол 1884“: В последните години смъртните случаи при ловците намаляват до около 5 до 7 годишно"}
{"url": "http://www.focus-news.net/news/2017/08/12/2425060/reuters-devet-dushi-sa-ubiti-pri-razmiritsi-v-nayrobi.html", "text": "Девет млади мъже са застреляни при размирици в кенийската столица Найроби, предава Reuters. В Кения избухнаха насилие и размирици след наскоро провелите се избори.\r\nПредставител на властите, който пожела анонимност заяви, че мъжете са застреляни от полицията при операция срещу развихрилите се грабежи в столицата на Кения.\r\nВсе още няма повече информация по случая. Симеон Миланов", "date": "2017.08.12", "title": "Reuters: Девет души са убити при размирици в Найроби"}
{"url": "http://www.focus-news.net/news/2017/08/12/2425061/plovdiv-indiyska-folklorna-trupa-shte-iznese-bezplaten-kontsert-v-grada.html", "text": "Индийската фолклорна трупа „Shri Chamunda Ahir Rasmandal“ ще изнесе безплатен концерт пред жителите и гостите на град Пловдив. Това съобщиха за Радио „Фокус“ – Пловдив от дирекция „Култура и културно наследство“ в Общината. Концертът ще се състои на 17 август от 19:00 часа на площад „Стефан Стамболов“.  В програмата на индийската трупа са включени и две участия във фолклорни фестивали в градовете Варна и Бургас.\r\nОт дирекция „Култура и културно наследство“ съобщиха, че продължават безплатните концерти в Цар Симеоновата градина в Пловдив. Днес от 19:00 часа ще се състои концерт на Гарнизонния военен духов оркестър.\r\nТони МИХАЙЛОВ", "date": "2017.08.12", "title": "Пловдив: Индийска фолклорна трупа ще изнесе безплатен концерт в града"}
{"url": "http://www.focus-news.net/news/2017/08/12/2425062/belfast-telegraph-britanskiyat-vanshen-ministar-zayavi-che-severnokoreyskiyat-rezhim-e-otgovoren-za-krizata-na-koreyskiya-poluostrov.html", "text": "Британският външен министър Борис Джонсън заяви, че режимът на Ким Чен-ун е отговорен за кризата с ядрената и ракетна програма на Северна Корея, предава Belfast Telegraph.\r\nПървият дипломат на Форин офис подчерта, че тъй като Северна Корея е отговорна за кризата, тя трябва да я „оправи“.\r\nВ серия постове в „Туитър“, Джонсън каза, че Британия работи заедно със САЩ и други съюзници в региона за намирането на дипломатическо решение на кризата. Симеон Миланов", "date": "2017.08.12", "title": "Belfast Telegraph: Британският външен министър заяви, че севернокорейският режим е отговорен за кризата на Корейския полуостров"}
{"url": "http://www.focus-news.net/news/2017/08/12/2425063/inzh-plamen-kolev-yuzdp-nay-chesto-sreshtanoto-narushenie-ot-strana-na-lovtsite-po-vreme-na-sezona-e-lovuvane-bez-razreshitelno.html", "text": "Най-често срещаното нарушение от страна на ловците по време на сезона е ловуване без разрешително. Това каза за Радио „Фокус“ Пирин инж. Пламен Колев, началник на отдел ,,Ловно и рибно стопанство” в Югозападно държавно предприятие (ЮЗДП). „Законът за лова в част „Административно-наказателни разпоредби“ не е променян през последните 5 години и все пак препоръчвам на ловците да погледнат тези разпоредби. Това ще им отнеме не повече от 15 минути, но ще им спести много главоболия. Законът е леснодостъпен и на сайта на Югозападно държавно предприятие, и на този на Министерството на земеделието, храните и горите, както и на Изпълнителната агенция по горите“, отбеляза той. Инж. Колев посочи, че ловуването без разрешително се наказва с глоба от 50 до 400 лева, като съществува вариант за конфискуване на оръжието и автомобила, с който е извършено нарушението, както и лишаване от право на лов за срок от 3 години. Той допълни, че една от превантивните мерки, които трябва да вземат ловците, за да не се стигне до евентуални инциденти, e наличието на ленти, шапки и жилетки с ярък сигнален цвят, като липсата им в облеклото се наказва от Закона с глоба от 100 до 500 лева.\r\nНатали СТЕФАНОВА", "date": "2017.08.12", "title": "Инж. Пламен Колев, ЮЗДП: Най-често срещаното нарушение от страна на ловците по време на сезона е ловуване без разрешително"}
{"url": "http://www.focus-news.net/news/2017/08/12/2425064/ilon-mask-izkustveniyat-intelekt-e-mnogo-po-golyama-zaplaha-ot-severna-koreya.html", "text": "Основателят на „Тесла“ и Space X Илон Мъск заяви, че изкуственият интелект представлява заплаха за човечеството, предава Fortune.\r\n„Ако не се притеснявате за изкуствения интелект и безопасността, трябва да започнете. Много по-голям риск от Северна Корея“, написа в „Туитър“ Илон Мъск.\r\nВ публикацията му се вижда и снимка, на която пише „накрая машините ще победят“.\r\nУченият и предприемач Илон Мъск предупреди, че изкуственият интелект трябва да бъде регулиран по същия начин, по който всяко нещо, което може да представлява заплаха за обществото.\r\nТова не е първият път, в който Илон Мъск предупреждава за потенциалните опасности от изкуствения интелект. Миналият месец той заяви, че изкуственият интелект представлява „фундаментален екзистенциален риск за човешката цивилизация“, което принуди основателя на „Фейсбук“ Марк Цукърбърг да изрази несъгласието си с това.\r\nОснователят на „Майкрософт“ Бил Гейтс, както и световноизвестният учен Стивън Хокинг също предупреждават, че изкуственият интелект може да представлява голяма опасност за човечеството. Симеон Миланов", "date": "2017.08.12", "title": "Илон Мъск: Изкуственият интелект е много по-голяма заплаха от Северна Корея"}
{"url": "http://www.focus-news.net/news/2017/08/12/2425065/kyustendil-40-pravoslavni-ikoni-risuvani-po-tehnikata-batik-shte-badat-predstaveni-na-izlozhba-v-grada.html", "text": "40 православни икони, рисувани по техниката „Батик”, ще бъдат представени на изложба в Кюстендил. Това съобщи за Радио „Фокус” – Кюстендил Евгени Серафимов, ръководител на арт ателие „Духовна пътека за млади зографи”. Изложбата ще бъде представена на 14 август от 17.30 часа в залата на Възрожденското училище. Тя е част от тридневния форум „Панагия – въздигане на хляба”. „Преди десет години, когато беше организиран за първи път празникът „Панагия”, се роди и ателието „Духовна пътека за млади зографи”. Тогава беше нашата първа изложба и показахме как деца се занимават с християнско православно изкуство, с иконопис”, каза Евгени Серафимов. По думите му през тези години са направени десетки изложби, които всеки път са различни, интересни и провокативни, но винаги в основата им да бъде християнското православно изкуство. „Тази година показваме една много специална и сложна техника – батик. При нея се рисува върху плат с восък, след това със специални бои се работи на етапи. Имаме изображения на православни светци върху плат”, каза Евгени Серафимов. По думите му и произведенията напомнят на традиционните църковни хоругви.\r\nВенцеслав ИЛЧЕВ", "date": "2017.08.12", "title": "Кюстендил: 40 православни икони, рисувани по техниката „Батик”, ще бъдат представени на изложба в града"}
{"url": "http://www.focus-news.net/news/2017/08/12/2425066/reuters-petima-dushi-zaginaha-a-30-byaha-raneni-pri-burya-v-polsha.html", "text": "Петима души, включително две непълнолетни момичета, загинаха, а 30 други са ранени, заради падащи дървета в резултат на силни бурии, които обхванаха Полша, предава Reuters.\r\nМомичетата на 13 и 14-годишна възраст, са смазани от падащи дървета, докато са спяли в палатка в скаутския лагер намиращ се в гората Тучола, заявиха от офиса на Регионалния екип за кризисен мениджмънт.\r\nОще 20 скаути са ранени и отведени в болници.\r\n„Трябваше да пробием пътя си в продължение на километри през горите и падащи дървета“, заяви председателят на скаутската организация за Лодз Адам Кралишч.\r\nТрима други са загинали заради падащи клони и дървета, а 10 са ранени.\r\nПовече от 170 хиляди души останаха без електричество, а 800 сгради имат значителни щети.Симеон Миланов", "date": "2017.08.12", "title": "Reuters: Петима души загинаха, а 30 бяха ранени при буря в Полша"}
{"url": "http://www.focus-news.net/news/2017/08/12/2425067/sofiya-pozharat-kray-selo-rosoman-obshtina-bozhurishte-koyto-beshe-lokaliziran-po-rano-otnovo-gori.html", "text": "Пожарът край село Росоман, община Божурище, който беше локализиран по-рано, отново гори, сигнализира слушател на Радио „Фокус“, който е на място. По думите му горят горите в близост до населеното място и пожарът се разраства. Той каза още, че местни се опитват да потушат пожара и имат нужда от помощ.", "date": "2017.08.12", "title": "София: Пожарът край село Росоман, община Божурище, който беше локализиран по-рано, отново гори"}
{"url": "http://www.focus-news.net/news/2017/08/12/2425068/reuters-peru-osazhda-izpolzvaneto-na-sila-vav-venetsuela.html", "text": "Перу осъди използването на сила във Венецуела и преговаря за писмено изявление относно ситуацията заедно с други нации в региона, предава Reuters.\r\nВъншният министър на Перу Рикардо Луна заяви в изявление, че Лима осъжда потенциалната употреба на военна сила във Венецуела.\r\nПо-рано американският президент Доналд Тръмп заплаши, че може да нареди военна интервенция във Венецуела. Властите в Каракас отхвърлиха тези твърдения като „лудост“.Симеон Миланов", "date": "2017.08.12", "title": "Reuters: Перу осъжда използването на сила във Венецуела"}
{"url": "http://www.focus-news.net/news/2017/08/12/2425069/pazardzhik-zlatna-plastinka-predstavlyavashta-antropomorfen-amulet-e-otkrita-pri-razkopkite-na-praistoricheskata-mogila-v-selo-yunatsite.html", "text": "Златна пластинка, представляваща антропоморфен амулет, е открита при разкопките на праисторическата могила в село Юнаците. Това съобщи за Радио „Фокус“ – Пазарджик доц. д-р Явор Бояджиев от НАИМ при БАН, който ръководи проучванията. Той обясни, че подобни пластинки основно се откриват при погребения. „Смята се, че са използвани като амулет, за защита. Наподобяват схематично човешко лице. Те са кръгли с голям отвор като отворена уста, а над него – две дупчици като очи. Това е схематично изображение, което се е носило и като огърлица“, коментира доц. Бояджиев. Той допълни, че най-вероятно тази златна пластинка е свързана с вярванията на хората, живели през халколита в района на село Юнаците. Доц. д-р Бояджиев посочи, че освен златната пластинка, са открити и други интересни находки. Той обясни, че е открита и една антропоморфна главичка. „Излезе и седяща фигура на кресло като трон с облегалка, която обикновено се възприема като изображение на богинята-майка. Самата фигурка е много добре изработена. Имаме и медно шило, нещо, което също е много рядко – намирането на метал в селищата. Откриваме животински фигури, други антропоморфни фигури, части от култови предмети, един куп ежедневни инструменти, бойни брадви и други“, коментира доц. Бояджиев. Според него, непрекъснато се потвърждава това, за което специалистите подозират и говорят от няколко години – че има наистина една високо развита цивилизация. „Тук в никакъв случай не можем да говорим за някакви първобитни хора, които се чудят как да оцелеят или да се прехранват. Тук хората се чудят как да си направят живота по-красив и по-интересен“, допълни доц. Бояджиев.\r\nВаня НИКОЛОВА", "date": "2017.08.12", "title": "Пазарджик: Златна пластинка, представляваща антропоморфен амулет, е открита при разкопките на праисторическата могила в село Юнаците"}
{"url": "http://www.focus-news.net/news/2017/08/12/2425070/iliyana-ilieva-astronomicheska-observatoriya-gabrovo-za-da-mozhem-da-se-nasladim-na-perseidite-e-neobhodimo-da-sme-dalech-ot-svetlinite-na-grada.html", "text": "Метеорният поток на Персеидите ще се наблюдава в дните около 12 август. Това съобщи за Радио „Фокус“ – Велико Търново Илияна Илиева, специалист в Астрономическата обсерватория в Габрово. По думите й за наблюдението на Персеидите не е необходим телескоп. Те могат да се наблюдават и с просто око. „Необходимо е да се отиде на място, което е далеч от светлините на града, за да може човек да се наслади на падащите звезди“, посочи Илиева. Метеорният дъжд се получава, тъй като Земята ще премине през останките от опашката на кометата Суифт-Тътъл. Тя е най-големият познат досега обект, който е минавал близо до Земята. Ядрото й е около 26 км в диаметър, като за последно беше в Слънчевата система през 1992 г. и ще се завърне чак през 2126 година. Според прогнозите на Международната метеорна организация, се очакват до 100 метеора на час и най-ярките от тях може да светят в продължение на няколко секунди.\r\nНадежда КРЪСТЕВА", "date": "2017.08.12", "title": "Илияна Илиева, Астрономическа обсерватория – Габрово: За да можем да се насладим на Персеидите, е необходимо да сме далеч от светлините на града"}
{"url": "http://www.focus-news.net/news/2017/08/12/2425071/aa-bomba-ubi-chetirima-irakski-bezhantsi-v-severnite-chasti-na-irak.html", "text": "Четирима иракски бежанци загинаха заради бомба заложена край път в северните части на Ирак, предава Anadolu Agency.\r\nСмъртоносното устройство се е взривило сред група бягащи цивилни в окръг ал Хувайджа, който се намира в северната провинция Саладин, заяви лейтенант Ноаман ал Джабури от иракските власти.\r\nОще осем бежанци са ранени при взрива.\r\n„Ислямска държава е поставила взривни устройства по пътищата, които често се използват от прогонени цивилни“, заяви ал Джабури. Симеон Миланов", "date": "2017.08.12", "title": "AA: Бомба уби четирима иракски бежанци в северните части на Ирак"}
{"url": "http://www.focus-news.net/news/2017/08/12/2425072/sofiya-politseyski-patrul-e-razpolozhen-pri-tunel-trayanovi-vrata-na-am-trakiya-v-posoka-sofiya.html", "text": "Полицейски патрул със софийска регистрация 9865 е разположен при тунел \"Траянови врата\" на АМ \"Тракия\" в посока София, предаде репортер на Агенция \"Фокус\".", "date": "2017.08.12", "title": "София: Полицейски патрул е разположен при тунел \"Траянови врата\" на АМ \"Тракия\" в посока София"}
{"url": "http://www.focus-news.net/news/2017/08/12/2425073/sport-balgariya-pobedi-belgiya-v-kontrola-predi-evrovoley-2017.html", "text": "Българските волейболни национали победиха Белгия в единствената си контрола преди Евроволей 2017. Мачът завърши с 2:0 за България. Българските национали поведоха още в началото на мача с изяви на Тодор Алексиев и Цветан Соколов.", "date": "2017.08.12", "title": "Спорт: България победи Белгия в контрола преди Евроволей 2017"}
{"url": "http://www.focus-news.net/news/2017/08/12/2425074/plovdiv-silno-natovareno-e-dvizhenieto-po-uchastaka-na-am-trakiya-v-oblastta-sashto-i-po-patya-plovdiv-asenovgrad-smolyan.html", "text": "Силно натоварено е движението по участъка на АМ „Тракия“ в Пловдивска област, също по пътя Пловдив-Асеновград-Смолян. Това съобщи за Радио „Фокус“ – Пловдив дежурният в Областно пътно управление. Трафикът по останалите основни пътни направления се осъществява нормално и без затруднения. В рамките на деня не са постъпвали сигнали за сериозни пътни инциденти. Дежурният предупреди, че все още е засилена опасността от падащи на пътното платно камъни по пътищата в планинските райони, особено по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец. Водачите трябва да шофират с повишено внимание и съобразена скорост в посочените участъци. Все още е забранено преминаването на камиони с височина над 4 метра през тунелите по пътя Асеновград-Смолян. Ограничено е и движението за камиони над 12 тона по пътя Поповица-Болярци, заради намален габарит на пътното платно на мост в село Поповица. Остава забранено движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Все още е затворен за движение и пътят Белица-Загражден-Давидково, в участъка от км 13 до км 18, заради разрушена настилка. Ограничено е също преминаването по пътя Тополово-Леново-Поройна, в района на км 19, заради влошено състояние на пътната настилка. Обходният маршрут е през пътя Кричим-Девин. Движението през прохода Троян-Кърнаре се осъществява нормално и без затруднения.\r\nТрафикът на територията на град Пловдив се извършва с нормална интензивност. Няма струпване на автомобили по главните булеварди и в близост до възловите кръстовища. Преминаването през светофарните уредби се извършва за около 3 минути.\r\nТони МИХАЙЛОВ", "date": "2017.08.12", "title": "Пловдив: Силно натоварено е движението по участъка на АМ „Тракия“ в областта, също и по пътя Пловдив-Асеновград-Смолян"}
{"url": "http://www.focus-news.net/news/2017/08/12/2425075/gd-granichna-politsiya-3-km-kolona-ot-izchakvashti-avtomobili-ima-na-gkpp-makaza-na-vhod.html", "text": "На българо-гръцката граница трафикът е интензивен на ГКПП \"Маказа\" и \"Кулата\" за леки автомобили. На ГКПП \"Маказа\" има колона от изчакващи автомобили 3 км на вход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 17.00 часа\r\nНа българо-сръбската граница трафикът е интензивен и в двете посоки на ГКПП \"Калотина\". На българо-турската граница на ГКПП \"Капитан Андреево\" трафикът е интензивен на изход за леки автомобили. На българо-македонската и на българо-румънската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.12", "title": "ГД \"Гранична полиция\": 3 км колона от изчакващи автомобили има на ГКПП \"Маказа\", на вход"}
{"url": "http://www.focus-news.net/news/2017/08/12/2425076/daily-sabah-turskite-granichni-vlasti-konfiskuvaha-chetiri-prednaznacheni-za-siriya-drona.html", "text": "Турските гранични власти конфискуваха четири предназначени за Сирия дрона, скрити в камион пътуващ за южната провинция Хатай, предава Daily Sabah.\r\nПо-рано Турция обяви, че налага ограничения и по-строг контрол на граничния пункт Чилвегьозю на сирийската граница.\r\nСпоред доклади, митнически служители на Чилвегьозю са намерили летателните безпилотни апарати, след като са спрели съмнителен камион, и са претърсили ремаркето му. Дроновете са били скрити в специални кутии. Шофьорът на камиона е задържан.\r\nВластите заявиха, че ограничителните мерки ще продължат, докато групировката „Хайат Тахрир ал Шам“ продължава да контролира Идлиб.  Симеон Миланов", "date": "2017.08.12", "title": "Daily Sabah: Турските гранични власти конфискуваха четири предназначени за Сирия дрона"}
{"url": "http://www.focus-news.net/news/2017/08/12/2425077/komisar-toshko-barzilov-pbzn-sazdadena-e-neobhodimata-organizatsiya-pozharat-kray-selo-rosoman-obshtina-bozhurishte-da-ne-se-razvie-poveche.html", "text": "Създадена е необходимата организация пожарът край село Росоман, община Божурище, да не се развие повече. Това каза за Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов. „Пожарът е под контрол. Гори, излязъл е на няколко фронта, вследствие на силния вятър. Той е приземен, не е върхов. В момента има достатъчно сили и средства – два пожарни автомобила на главната дирекция, към мястото пътуват и още два, допълнително има 4 на Горското. Екипите са от София, Костинброд, Сливница, Самоков, Дупница. Там е и директорът на Югозападното предприятие инж. Дамянов. Засега няма опасност от разрастване. Нещата са под контрол“, увери комисар Бързилов и подчерта, че няма никаква опасност за селата Росоман и Златуша. „Надявам се до час и половина пожарът да бъде напълно овладян отвсякъде. Причината за разрастването на огъня е вятърът, голямата територия, пресечената местност, торф, борова гора. Въпреки, че е лопатирано до земя, на някои места остават канали. Тези пожари са най-непредвидими“, каза още комисар Тошко Бързилов. \r\nЛюба АЛЕКСИЕВА", "date": "2017.08.12", "title": "Комисар Тошко Бързилов, ПБЗН: Създадена е необходимата организация пожарът край село Росоман, община Божурище, да не се развие повече"}
{"url": "http://www.focus-news.net/news/2017/08/12/2425078/nimh-rekordnite-178-gradusa-sa-otcheteni-na-musala.html", "text": "Най-високи температури до момента са отчетени в Сандански – 38.2 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). 37.6 градуса са отчетени в Русе, 36.4 са били градусите в Елхово, а термометрите в Благоевград са показвали точно 36 градуса. \r\nТемпературен рекорд за 12 август е отчетен на станция Мусала – 17.8 градуса. Максималните температури за този ден на върха са били 17.4, които са отчетени през 1994 година.\r\nЦветилена СИМЕОНОВА", "date": "2017.08.12", "title": "НИМХ: Рекордните 17.8 градуса са отчетени на Мусала"}
{"url": "http://www.focus-news.net/news/2017/08/12/2425079/katya-sungarska-tssmp-sofiya-nad-200-sa-povikvaniyata-ot-sutrinta-zaradi-zhegite.html", "text": "Над 200 са повикванията от сутринта заради жегите. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя уточни, че значително са намалели сигналите за колабиране на улицата, които се смятат за непосредствен отзвук на жегата. Днес те са десетина, което показва спад в сравнение с предишните дни. „Може би доста хора са решили за събота и неделя да напуснат София и да отидат някъде на по-хладно място“, каза още Сунгарска.\r\nЦветилена СИМЕОНОВА", "date": "2017.08.12", "title": "Катя Сунгарска, ЦСМП – София: Над 200 са повикванията от сутринта заради жегите"}
{"url": "http://www.focus-news.net/news/2017/08/12/2425080/reuters-opozitsiyata-v-keniya-tvardi-che-silite-za-sigurnost-sa-ubili-nad-100-dushi-vklyuchitelno-i-detsa-sled-izborite.html", "text": "Кенийската опозиция обвини силите за сигурност, че са убили над 100 души, включително и деца, при потушаването на размириците след изборите, предава Reuters .\r\nОпозиционната партия не представи доказателства за твърденията си, а световните медии могат да потвърдят само 11 смъртни случая засега.\r\nНа пресконференция Джеймс Оренго, който е сред ключовите лидери на опозиционната коалиция „НАСА“ заяви, че полицията е провокирала насилие. Опозицията добави, че няма да се „пречупи“ и „подчини“. Симеон Миланов", "date": "2017.08.12", "title": "Reuters: Опозицията в Кения твърди, че силите за сигурност са убили над 100 души, включително и деца след изборите"}
{"url": "http://www.focus-news.net/news/2017/08/12/2425081/ventsislav-kaymakanov-nak-rekoltata-ot-kartofi-tazi-godina-shte-bade-po-slaba-zaradi-lipsata-na-podhodyashti-klimatichni-usloviya.html", "text": "Реколтата от картофи тази година ще бъде по-слаба, заради липсата на подходящи климатични условия. Това каза Венцислав Каймаканов, председател на Националната асоциация на картофопроизводителите (НАК) за Агенция „Фокус“. „През 2017 година реколтата от картофи ще бъде доста намалена. Всички виждаме какви са климатичните условия. Има доста загубени ниви. Така че количеството ще бъде по-малко от предишни години“, обясни той. Каймаканов отбеляза, че във всички основни региони, в които има засети площи, са отчетени огромни проблеми – в Самоковски, в Пазарджишки, в Смолянски, в Гоцеделчевски и др. По думтие му през следващите десетина дни ще стане ясно какви ще бъдат изкупните цени на картофите тази година. „Очаквам да бъдат по-високи. Колегите в другите държави също имат доста малки добиви. И заради това очакваме що-годе конкурентна цена“, коментира Каймаканов. По думите му картофите са най-скъпият зеленчук за отглеждане. „Това е залог под небето. Не се знае всеки час какво да очакваме и какво може да се случи. Другият проблем, разбира се, са цените, които не отговарят на компонентите, които се влагат в целия процес по отглеждането на картофа. Твърде скъпи са за нас“, каза още той. \r\n„Около 450 хил. тона са необходими всяка година за България и това не е по национална, а по световна статистика. Ние за тази година имаме около 150 хиляди и ако извадим по 2 тона, ще имаме задоволяване от 200 до максимум 250 хил. тона, което е в най-хубавия случай, като изходим от климатичните условия. Останалите 200-250 хил. тона ги няма и всичко това ще дойде от чужбина. Тук не изхождаме от вид, от вкусови качества, за какво ще бъде ползван и т.н., но това са условията тази година. Надявам се да минат по-бързо тези пекове, които са в момента, за да мога и аз, и колегите да се подготвим за кампания, да можем да извадим това, което сме засадили и да видим после какво ще се случва“, добави Каймаканов.\r\nПредседателят на Националната асоциация на картофопроизводителите заяви, че за политиците земеделските производители не съществуват и показателно за това е, че по време на последната предизборна кампания нито една политическа сила не е използвала думата „земеделие“. По думите му земеделското министерство няма отношение към плодовете и зеленчуците. „Независимо, че тази година имаме отпуснат бюджет около 180 млн. лева от държавата за национално подпомагане, аз до момента не знам къде какво отива“, добави той. „Слушаме едни похвали и абсолютно нищо повече“, каза още Каймаканов. По думите му през есента земеделските производители обмислят да излязат на улицата със своята техника, с което да демонстрират недоволството си. „Ще изчакаме да мине кампанията и може би ще се случи през октомври или ноември месец. Все още обсъждаме нещата с всички колеги от останалите асоциации и се надявам, че есента ще имаме яснота и ще имаме готов стачен комитет, който ще подготвяме дотогава“, каза Каймаканов.\r\nЦветилена СИМЕОНОВА", "date": "2017.08.12", "title": "Венцислав Каймаканов, НАК: Реколтата от картофи тази година ще бъде по-слаба, заради липсата на подходящи климатични условия"}
{"url": "http://www.focus-news.net/news/2017/08/12/2425082/pazardzhik-pozharat-do-smetishteto-e-izgasen-no-se-ohranyava.html", "text": "Пожарът до сметището на Пазарджик е изгасен, но се охранява. Това каза за Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов. „Всичко е ликвидирано, оставено е за охрана. Напълно е изгасено, охранява се. Имайте предвид, че е много сухо и може да избие някъде, защото това са големи площи. Няма 100% гаранция, че няма да задуха вятър“, обясни комисар Бързилов.\r\nПо информация на репортер на \"Фокус\" сметището продължава да дими и към момента. \r\nТой допълни още, че няма други пожари, които да са притеснителни на този етап. „Имаше в община Мокреш през нощта в широколистна и смесена гора. И там е ограничен напълно. Много е важно гражданите, които са в полето, да бъдат много внимателни и да не допуснат запалвания при боравенето с огън“, посъветва комисар Тошко Бързилов.\r\nЛюба АЛЕКСИЕВА", "date": "2017.08.12", "title": "Пазарджик: Пожарът до сметището е изгасен, но се охранява"}
{"url": "http://www.focus-news.net/news/2017/08/12/2425083/pregled-na-mezhdunarodnite-novini-do-18-chasa-agentsiya-fokus.html", "text": "Хърватия планира създаването на специална агенция за борба с тероризма по примера на британското антитерористично командване в рамките на „Скотланд Ярд“, която да бъде най-ефективната разузнавателна служба на Балканския полуостров.Според вестника, тази нова служба би имала характеристики, подобни на тези на американското Централно разузнавателно управление (ЦРУ) и в нея биха били обединени разузнавателни, разследващи и оперативни антитерористични дейности, които сега са разпределени между  няколко агенции и министерства.\r\n„Експрес\" посочва, че планът предвижда тази служба да обедини Агенцията за сигурност и разузнаване (СОА) и Антиерористичката звено към Министерството на вътрешните работи. Задачата на новата структура е да работи за предотвратяване на терористични атаки, както и за бърз отговор на евентуално екстремистко нападение.\r\nВестникът отбелязва, че целта на този план е подобряване на системата за сигурност на Хърватия. Чрез изпълнението на плана Хърватия ще се превърне в единствената държава в региона, която ще разполага с уникална структура, подготвена специално за борба с тероризма.\r\n*** Лидерът на легалната и парламентарно представена кюрдска Демократическа партия на народите (ДПН) Селяхаттин Демирташ заведе дело за клевета и набеждаване срещу президента Реджеп Тайип Ердоган.Исканото морално обезщетение е за 60 000 турски лири (около 30 000 лева) заради това, че на пресконференция след срещата на Г-20 Ердоган използва определението „терорист” за кюрдския лидер. Исковата молба е внесена от адвоката на Селяхаттин Демирташ, който в момента е с постоянна мярка за неотклонение „Задържане под стража” и се намира в специален затвор в Одрин. В мотивите на молбата се подчертава, че на общите избори на 7 юни 2015-та, ДПН, чийто лидер е Селяхаттин Демирташ, е получила над 6 милиона гласа, а в момента е третата политическа сила в турския Меджлис. Самият Селяхаттин Демирташ е определен като „един от най-влиятелните опозиционни лидери, а действията на президента Ердоган се определят като „директна намеса върху съда и съдебната независимост и безпристрастност”.\r\n*** Канцлерът на ФРГ Ангела Меркел даде старт на предизборната кампания на партията си – Християндемократическия съюз, със специално обръщение в Дортмунд.\r\n„Трябва да вербуваме, да се борим за нашите желания“, заяви германският лидер в реч, изнесена в града, възприеман като твърдина на социалдемократите. \r\nСъбитието в Дортмунд е първото от общо 50 подобни, в които Меркел ще се включи в оставащите шест седмици до изборите за федерален парламент. Към настоящия момент ХДС води убедително в проучванията на общественото мнение с почти 40 на сто – значителна преднина пред партията на социалдемократите. \r\nПоследното проучване на общественото мнение, проведено от телевизионния канал ARD показа, че 59 % от германците са доволни от работата на канцлера Ангела Меркел. Преднината й пред основния й опонент в предстоящите избори за федерален парламент - Мартин Шулц, е огромна, но все пак бележи спад в сравнение с данните от аналогична анкета.\\\r\n*** Китайският президент Си Дзинпин посъветва Доналд Тръмп да избягва реториката, която може да разпали напрежението със Северна Корея.\r\nКитайският президент направи призива си по телефона, часове след като Доналд Тръмп разкритикува и остро предупреди Пхенян, заявявайки, че сталинисткият режим „ще съжалява“ за враждебните действия срещу САЩ.\r\nОт Белия дом заявиха, че двамата лидери са се „съгласили, че Северна Корея трябва да прекрати провокативното и ескалиращо поведение“. В разговора си те са заявили, че САЩ и Китай са еднакво ангажирани с денуклеаризацията на Корейския полуостров.\r\n*** Доналд Тръмп заяви, че американска военна интервенция е една от опциите в отговор на политическата криза във Венецуела.\r\nГоворейки пред репортери от голф игрището си, президентът на САЩ подчерта, че във Венецуела има голяма хуманитарна криза. Той добави, че всички опции са на масата, включително и военната.\r\n„Имаме много опции за Венецуела и между другото, не изключвам военната. Военна операция и военна опция, са със сигурност нещо, което можем да предприемем“, заяви американският президент.\r\n*** Британският външен министър Борис Джонсън заяви, че режимът на Ким Чен-ун е отговорен за кризата с ядрената и ракетна програма на Северна Корея.\r\nПървият дипломат на Форин офис подчерта, че тъй като Северна Корея е отговорна за кризата, тя трябва да я „оправи“.\r\nВ серия постове в „Туитър“, Джонсън каза, че Британия работи заедно със САЩ и други съюзници в региона за намирането на дипломатическо решение на кризата.\r\n*** Петима души, включително две непълнолетни момичета, загинаха, а 30 други са ранени, заради падащи дървета в резултат на силни бурии, които обхванаха Полша.\r\nМомичетата на 13 и 14-годишна възраст, са смазани от падащи дървета, докато са спяли в палатка в скаутския лагер намиращ се в гората Тучола, заявиха от офиса на Регионалния екип за кризисен мениджмънт.\r\nОще 20 скаути са ранени и отведени в болници.\r\n„Трябваше да пробием пътя си в продължение на километри през горите и падащи дървета“, заяви председателят на скаутската организация за Лодз Адам Кралишч.\r\nТрима други са загинали заради падащи клони и дървета, а 10 са ранени.\r\nПовече от 170 хиляди души останаха без електричество, а 800 сгради имат значителни щети.\r\n***", "date": "2017.08.12", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/12/2425084/burgas-pozharnikari-ugasiha-zapalil-se-v-mezhdublokovo-prostranstvo-stiropor.html", "text": "Пожарникари угасиха запалил се в междублоково пространство стиропор. Това съобщиха за Агенция „Фокус“ от пресцентъра на МВР. Инцидентът е станал по-рано през деня.\r\nЦветилена СИМЕОНОВА", "date": "2017.08.12", "title": "Бургас: Пожарникари угасиха запалил се в междублоково пространство стиропор"}
{"url": "http://www.focus-news.net/news/2017/08/12/2425085/veliko-tarnovo-1100-sa-chlenovete-na-lovno-ribarsko-druzhestvo-sokol-1884.html", "text": "Около 1100 са членовете на Ловно-рибарско дружество „Сокол 1884“ – Велико Търново. Това съобщи за Радио „Фокус“ – Велико Търново Кирил Бояджиев, експерт по лова в Дружеството. Той посочи, че сред тях  има и жени. Едната от дамите, практикуващи този вид хоби, е взела призово място по време на турнира по ловна стрелба, провел се в рамките на Празника на ловеца на 6-ти август. „Бих казал, че тя засрами много от мъжете по време на турнира. Тя получи приз за най-млад ловец, тъй като беше най-млада на години. Радва ме, че е много запален ловец, тъй като в последните години 13-14 жени членуват в дружеството, но бих казал, че те са със занижена активност. Сега се вижда, че приемствеността при жените се появява отново“, допълни Кирил Бояджиев.\r\nТой припомни, че разрешителните за лов са два вида – групови и индивидуални. И двата вида Дружеството получава от Държавното горско стопанство. „Предоставят се на председателите на дружинки. Председателите на дружинки съответно ги получават от Ловното дружество, след като са предоставили съответна заявка колко души от ловците им по дружинки искат да излязат. Провеждат се инструктажите и им ги предоставят. Груповото разрешително важи за един ден, индивидуалното е до края на месец август, 27 август – последния ловен ден от месеца. След това ги събират, предоставят информация за отстреляния дивеч в Ловното и в началото на септември продължаваме пак отстрел на прелетен дивеч. Живот и здраве на 1 октомври ще открием лова на дива свиня“, допълни Кирил Бояджиев.\r\nНадежда КРЪСТЕВА", "date": "2017.08.12", "title": "Велико Търново: 1100 са членовете на Ловно-рибарско дружество „Сокол 1884“"}
{"url": "http://www.focus-news.net/news/2017/08/12/2425086/ivaylo-mirchev-op-turizam-asenovgrad-vazrazhda-se-peshehodniyat-turizam-na-teritoriyata-na-obshtinata-broyat-na-chuzhdestrannite-turisti-se-uvelichava.html", "text": "Възражда се пешеходният туризъм на територията на община Асеновград. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му хората с удоволствие планират дните си, за да могат да посетят забележителностите в Асеновград и да се разхладят в летните горещини. „По традиция има засилен интерес към скалните светилища Белинташ и Караджов камък, също към манастир „Св. Троица“ в Кръстова гора. Смело може да отбележим, че пешеходните туристи се завръщат на територията на Асеновград“, отбеляза Ивайло Мирчев.\r\nТой посочи също, че броят на чуждестранните туристи, посещаващи Асеновград, бележи ръст. „Традиционен е интересът към Асеновград на православните туристи, в това число рускоговорящи, румънски, гръцки и сръбски туристи. Отчита се устойчивост в броя на чуждите туристи, като основният момент при посещенията им в нашата община е поклонническия и културно-историческия туризъм“, обясни експертът от ОП „Туризъм“ в Асеновград. Ивайло Мирчев каза още, че се очаква значителен туристопоток във връзка с Успение Богородично и празника на Бачковския манастир на 15 август, също и по повод Кръстовден и празника на храм „Св. Троица“ в Кръстова гора на 14 септември.\r\nТони МИХАЙЛОВ", "date": "2017.08.12", "title": "Ивайло Мирчев, ОП „Туризъм“ – Асеновград: Възражда се пешеходният туризъм на територията на общината, броят на чуждестранните туристи се увеличава"}
{"url": "http://www.focus-news.net/news/2017/08/12/2425087/dobrich-studenti-i-prepodavateli-ot-visshi-uchilishta-po-izkustvata-ot-chetiri-darzhavi-sabira-desetoto-yubileyno-izdanie-na-mezhdunarodniya-festival-na-mladite-v-izkustvoto-via-pontika.html", "text": "Студенти и преподаватели от висши училища по изкуствата от четири държави събира десетото юбилейно издание на Международния фестивал на младите в изкуството „Виа Понтика”. Това съобщи Красимира Димитрова, връзки с обществеността към фестивала, предаде кореспондентът на Радио „Фокус” – Варна. От 10 до 20 септември в Балчик ще пристигнат повече от 200 талантливи актьори, художници и музиканти от Сърбия, Черна гора, Румъния и България. С първо участие в младежкия форум в Белия град са възпитаниците на Университета в Ниш - Факултет за изкуства. Сърбия се включва в културния диалог с още едно висше училище – Университета по изкуствата в Белград - Факултет за приложни изкуства. Талантливи художници от Факултета за изобразителни изкуства в Цетине са представителите на Черна гора. Отново с присъствие в младежкия фестивал е Националният университет по изкуствата в Букурещ. Традиционно България се представя от студенти от Националната художествена академия, Националната академия за театрално и филмово изкуство „Кръстьо Сарафов”, Националната музикална академия „Проф. Панчо Владигеров”, Пловдивския университет – специалност „Актьорство за драматичен театър” и Нов български университет – Департамент „Театър”. Две ретроспективни изложби – „Живопис” и „Плакат – визуална идентичност на фестивала”, с творби от фонда на Сдружение „Виа Понтика” , са предвидени в първия ден на юбилейното издание на форума. За първи път участващите в пленера в рамките на фестивала ще работят само с акварели. „Театрален концерт”, „Кино-театър „Българан”, „Държавните липи”, „Шега в две действия” са спектаклите в програмата на „Виа Понтика” 2017, с които ще се представят бъдещите актьори. За първи път в театралния афиш на „Виа Понтика” са включени и заглавия на три постановки на утвърдени български театри. Гостите на фестивала ще могат да видят „Тартюф” на Театър „Българска армия”, „Името” на Сатиричен театър „Алеко Константинов” и „Зорба гъркът” на ДТ „Йордан Йовков”. Концертите класическа музика ще бъдат на студентите от Факултета по изкуствата в Ниш и Националната музикална академия в София. Традиционен акцент си остават прожекциите на късометражно студентско кино – филми от дванадесетото издание на CILECT PRIZE 2017. Тя е първата по рода си награда, присъждана на студентски филми от цялата общност на училищата – пълноправни членове на CILECT. Това е Световна  асоциация на най-престижните училища за кино и телевизия. Пространствата за енергиен обмен на младите в изкуството с гостите на фестивалните събития остават непроменени. Всички те са в Балчик - Държавният културен институт -Културен център „Двореца”, Художествена галерия, Народно читалище „Паисий Хилендарски”, храм „Св.св. Константин и Елена”, известен като Гръцката църква. Фестивалът се реализира от Сдружение “Виа Понтика - 2010” с председател Красимир Ранков, с изключителното финансово съдействие на морската община и подкрепата на Държавен културен институт – Културен център „Двореца”, Историческия музей, Художествената галерия и Народно читалище „Паисий Хилендарски” в Белия град.\r\nЖулиета НИКОЛОВА", "date": "2017.08.12", "title": "Добрич: Студенти и преподаватели от висши училища по изкуствата от четири държави събира десетото юбилейно издание на Международния фестивал на младите в изкуството „Виа Понтика”"}
{"url": "http://www.focus-news.net/news/2017/08/12/2425088/reuters-libiyskiyat-general-halifa-haftar-e-na-poseshtenie-v-moskva.html", "text": "Лидерът на една от фракциите в Либия, генерал Халифа Фатар е на посещение в Москва, където ще се срещне със Сергей Лавров, предава Reuters.\r\nГенерал Хафтар ще проведе разговори със Сергей Лавров, началникът на руската контактна група в Либия Лев Денгов и други представители на руското МВнР.\r\nВсе още не е ясно какви ще са темите, които ще бъдат засегнати по време на визитата.\r\nАгенция „Фокус“ припомня, че „Либийската национална армия“ на генерал Хафтар контролира големи част от Източна и Южна Либия. Симеон Миланов", "date": "2017.08.12", "title": "Reuters: Либийският генерал Халифа Хафтар е на посещение в Москва"}
{"url": "http://www.focus-news.net/news/2017/08/12/2425089/prezidentat-rumen-radev-pozhelavam-na-voennite-ni-moryatsi-nikoga-da-ne-zabravyat-otgovornata-si-misiya-da-utvarzhdavat-nashiya-statut-kato-morska-darzhava.html", "text": "Пожелавам на нашите военни моряци никога да не забравят важната и отговорна мисия, с която са натоварени, да носят достойно службата и да утвърждават нашия статут и самочувствие като морска държава. Това каза пред журналисти във Варна президентът Румен Радев, който участва в честването за 138-ата годишнина от създаването на Военноморските сили, предаде репортер на Радио “Фокус“-Варна. „Пожелавам им нова техника, пожелавам им ресурси и условия за пълноценна подготовка, както и достойно заплащане и условия на труд, които съответстват на наистина отговорната и тежка работа, която те изпълняват. Нещо, за което работя още от началото на своята кампания, за което свиках и първия национален съвет по национална сигурност и се надявам, че правителството ще изпълни своето ангажименти, въпреки забавянето“, допълни държавният глава. \r\nМарияна ВАЛЕНТИНОВА", "date": "2017.08.12", "title": "Президентът Румен Радев: Пожелавам на военните ни моряци никога да не забравят отговорната си мисия да утвърждават нашия статут като морска държава"}
{"url": "http://www.focus-news.net/news/2017/08/12/2425090/futbol-bayern-myunhen-s-parvata-si-pobeda-v-turnira-za-kupata-na-germaniya.html", "text": "Байерн Мюнхен отбеляза първата си победа в турнира за Купата на Германия с победа на отбора на Кемницер. Мачът завърши с 5:0 за гостите Байерн Мюнхен. Три от головете на Байерн бяха отбелязани от Роберт Левандовски.", "date": "2017.08.12", "title": "Футбол: Байерн Мюнхен с първата си победа в турнира за Купата на Германия"}
{"url": "http://www.focus-news.net/news/2017/08/12/2425091/inzh-plamen-kolev-yuzdp-prez-poslednite-godini-nyama-promeni-v-zakona-za-lova.html", "text": "През последните години няма промени в Закона за ловуването. Това каза за Радио „Фокус“ Пирин инж. Пламен Колев, началник на отдел ,,Ловно и рибно стопанство” в Югозападно държавно предприятие (ЮЗДП). Той подчерта, че от миналата седмица има работна група, назначена от Министерството на земеделието, храните и горите, която трябва да изработи проект на изменение на Закона за лова, но не е ясно какви ще бъдат тези изменения. Инж. Колев посочи, че в момента процедурата, която трябва да следват ловците, за да бъдат допуснати да ловуват е проста – заверен билет за лов, валидно разрешително за носене на оръжие и разрешително за лов за съответната дата, място и дивеч. На въпрос „Внимателни ли са ловците за възникването на горски пожари?“, инж. Колев отговори: „По принцип практикуването на ловния спорт само по себе си действа дисциплиниращо. Ловците добре знаят, че един пожар унищожава за години наред местообитанието, в което е възникнал. Не е лошо да напомним, че все пак сме в най-пожароопасния сезон и от една незагасена цигара може да възникне цяло бедствие“.\r\nНатали СТЕФАНОВА", "date": "2017.08.12", "title": "Инж. Пламен Колев, ЮЗДП: През последните години няма промени в Закона за лова"}
{"url": "http://www.focus-news.net/news/2017/08/12/2425092/the-new-york-times-donald-tramp-e-zayavil-na-gubernatora-na-guam-che-zaplahata-ot-severna-koreya-shte-uvelichi-broya-na-turistite.html", "text": "По време на телефонен разговор с губернатора на Гуам, американският президент Доналд Тръмп му е казал, че заплахата от Северна Корея само ще увеличи броя на туристите на острова, предава The New York Times.\r\nСпоред президента Тръмп, севернокорейската ядрена заплаха ще увеличи туристическия поток в Гуам „десетократно“.\r\n„Трябва да Ви кажа, станахте известни по цял свят. Говорят за Гуам и вас. Ще се повдигнете поне десетократно без да харчите пари“, е заявил президентът на губернатор Еди Калво. Симеон Миланов", "date": "2017.08.12", "title": "The New York Times: Доналд Тръмп е заявил на губернатора на Гуам, че заплахата от Северна Корея ще увеличи броя на туристите"}
{"url": "http://www.focus-news.net/news/2017/08/12/2425093/prezidentat-rumen-radev-zakonat-za-sadebnata-vlast-po-nikakav-nachin-ne-ogranichava-pravata-na-magistratite.html", "text": "Законът за съдебната власт по никакъв начин не ограничава правата на магистратите. Това каза пред журналисти във Варна президентът Румен Радев, който участва в честването за 138-ата годишнина от създаването на Военноморските сили, във връзка с отказа му да наложи вето на промените в Закона за съдебната власт, предаде репортер на Радио “Фокус“-Варна. „Всички очакваме и се надяваме да имаме независими магистрати, но не и недосегаеми. Мисля, че в този дух е и целта на закона. По никакъв начин не се ограничават правата на магистратите. Това, че ще декларираш в коя организация членуваш, не означава, че има забрана за това членство. Това трябва да е ясно. Напротив. Това е един дух на прозрачност за практикуването на тази много важна професия“, коментира държавният глава. Във връзка с това, че членовете на ВСС ще могат да избират къде да се върнат на работа, след като изтече мандата ми, той отбеляза: „Изобщо не намирам, че това е привилегия. Имаше опит за привилегии през 2012 година, когато тогавашния президент наложи вето, само че там законът позволяваше да се връщат и да заемат длъжност с една степен по-висока. Тук говорим за същата степен на длъжност, така че не виждам привилегии“. „Освен това, съгласно законите редица длъжности в държавната администрация се връщат след своя мандат на същите длъжности или равни по степен длъжности. Не виждам тук да говорим за никаква привилегия. Освен това по време на мандата не се извършват атестации, а без тях няма кадрово развитие. Нека да отчитаме и това. Означава ли това, че ние лишаваме тези хора, които са много важни, и поставяме някаква спирачка за тяхното развитие. Не трябва да го допускаме“, заяви още президентът Радев. \r\nВъв връзка с наложеното вето върху Закона за опазване на околната среда той коментира: „Никога не съм бил против бързото и експедитивно изграждане на важните инфраструктурни проекти, но това трябва да става при една добра законност и в никакъв случай нито един закон не трябва да подкопава устоите на правовата държава“. „Ако прочетете внимателно  и самия закон и наложеното вето, ще видите, че в никакъв случай не атакувам въведения ускорен срок. Вярвам, че законодателят ще предостави такива условия, че да имаме и две съдебни инстанции, и спазване на този срок“, заяви още държавният глава. По думите му, когато има приоритетни обекти, това означава, че може да има съответно и приоритетно решение на съда, специално за тях. \r\nМарияна ВАЛЕНТИНОВА", "date": "2017.08.12", "title": "Президентът Румен Радев: Законът за съдебната власт по никакъв начин не ограничава правата на магистратите"}
{"url": "http://www.focus-news.net/news/2017/08/12/2425094/predstoyashti-sabitiya-v-stranata-za-13-avgust-agentsiya-fokus.html", "text": "***\r\nОт 09.00 часа на Морска гара Варна ще се проведат ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Министърът на отбраната Красимир Каракачанов ще направи около 11.00 часа след тържествения акт по присвояване на първо офицерско звание на курсантите от „Випуск 2017“ на Висшето военноморско училище.\r\n***\r\nОт 15.00 часа в заседателната зала на Община Каварна ще се проведе среща с Нено Димов - министър на околната среда и водите. На срещата ще присъстват кмета на община Каварна Нина Ставрева, заедно с екипа си и избраните представители от засегнатите браншови сектора. \r\n***\r\nОт 11.00 часа в парк „Заимов“ ще започне детска програма на „Арт Театър”.\r\n***\r\nОт 19.00 часа в парк „Заимов“ ще се състои концерт на Александров Рагтайм Бенд.\r\n***\r\nОт 19.00 часа в Южен парк, част 3, ще се състои концерт на група Lili of the West.\r\n***\r\nОт 10.00 часа от Пристанище Бургас ще започне I-ва гонка (Бургас – Остров Св. Анастасия – Св. Влас) от XVII издание на международната регата „Кор Кароли“.\r\n***\r\nОт 09.15 часа на Морска гара Варна ще се състои военен ритуал по присвояване на първо офицерско звание на випускниците на ВВМУ „Н.Й.Вапцаров”.\r\n*** \r\nОт 11.00 часа при местността „Яза” на околовръстния път ще бъде проведено освещаване на българските бойни знамена.\r\n***\r\nОт 09.00 часа в Никополис ад Иструм продължава Международен античен римски фестивал \"Нике - играта и победата“. \r\n***\r\nОт 12.00 до 19.00 часа на видинския бряг ще пристигнат участниците в 62-ия международен гребен поход по река Дунав - ТИД 2017.  Те ще нощуват в палатков лагер до крепостта \"Баба Вида\".\r\n***\r\nОт 21.00 часа на сцената на площад „Бдинци“ пред Стамбол капия ще бъде представен спектакълът „Зорба гъркът“, част от Първия летен фестивал „Крепост на вековете“- „Баба Вида“.\r\n***\r\nОт 18.30 часа в ХГ „Христо Градечлиев“ ще се състои заключителен концерт на участниците в майсторски клас по класическа китара на д-р Столина Добрева.\r\n***\r\nОт 18.00 часа на стадион „Васил Левски“ в Карлово ще се състои футболна среща от Трета лига – Югоизточна група между итборите на ОФК „Левски“ – Карлово“ и ФК „Димитровград – 1947“. \r\n***\r\nОт 19.00 часа в парка на селото ще започне концерт на оркестър „Славей“ с ръководител Славчо Ангелов. Събитието е част от Традиционния събор Войнягово 2017.\r\n***\r\nОт 11.00 часа в манастир „Свети Лука” ще се извърши традиционно замесване на Богородичен хляб. \r\n***\r\nОт 20.00 на Градския стадион „Георги Раковски“ ще се състои финалната програма на тридневния бирфест, която ще бъде посветена на рока. Гостуват група P.I.F и местната рок-банда MIXED UP.\r\n***\r\nОт 12.00 часа жителите на Община Септември ще излязат на протест срещу кмета Марин Рачев в с. Варвара до главния път Пазарджик – Велинград – София.\r\n ***\r\nОт 19.30 часа в салона на НЧ „Екзарх Стефан – 1872“ ще се състои празничен концерт с участието на гайдарска формация „Орфикус“ с ръководител Петър Янев.\r\n***\r\nОт 20.00 часа в парк „Пети октомври“ ще се проведе Музикално – театрален спектакъл „Под звездите“.", "date": "2017.08.12", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2017/08/12/2425095/the-times-of-israel-sblasatsi-mezhdu-kraynodesni-i-kraynolevi-vav-virdzhiniya.html", "text": "Голямо напрежение и насилие се разрази във Вирджиния, където хиляди бели националисти, консерватори и крайнодесни се сблъскаха с контрапротестиращи, предава The Times of Israel.\r\nХиляди бели националисти, включително членове на Ку Клукс Клан се събраха в Шарлотсвил, за да протестират срещу премахването на статуята на легендарния командир от Конфедерацията генерал Роберт Лий.\r\nКонтрапротестиращи, включително членове на групировката „Блек лайвс матър“, антифашисткото движение и редица радикално леви организации, се събраха на протест срещу крайнодесните.\r\nНационалистите използваха димящи бомби, както и лютив спрей срещу контрапротестиращите крайнолеви. \r\nОт двете страни се скандираха неща като „черните животи имат значение“, „без нацисти, ККК и фашистки САЩ“, както и „кръв и земя“, \"белите животи също имат значение\".\r\nПо време на сблъсъците имаше мъже с щитове и шлемове, носещи знамената на съществувалата от 1861-ва до 1865-та Конфедерация, които въоръжени с пръчки отблъскваха нападенията на крайнолевите. Сред крайнодесните демонстранти има и местни милиции, както и ловни дружини, които носят оръжия, включително автомати. Симеон Миланов", "date": "2017.08.12", "title": "The Times of Israel: Сблъсъци между крайнодесни и крайнолеви във Вирджиния"}
{"url": "http://www.focus-news.net/news/2017/08/12/2425096/ria-novosti-sergey-lavrov-obsadi-rusko-sauditskite-otnosheniya-s-vanshniya-ministar-na-sauditska-arabiya.html", "text": "Руският външен министър Сергей Лавров проведе телефонен разговор с министъра на външните работи на Кралство Саудитска Арабия Адел бен Ахмед ал Джубейр, предава РИА Новости.\r\n„Министрите на външните работи на Русия и Кралство Саудитска Арабия обсъдиха актуалните въпроси относно развитието на взаимноизгодни руско-саудитски отношения“, се казва в съобщения на Министерството на външните работи на РФ.\r\nПо време на разговора двамата министри са обсъдили кризисната ситуация в Близкия изток, както и разрешаването й. Симеон Миланов", "date": "2017.08.12", "title": "РИА Новости: Сергей Лавров обсъди руско-саудитските отношения с външния министър на Саудитска Арабия"}
{"url": "http://www.focus-news.net/news/2017/08/12/2425097/blagoevgrad-53-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "53 свободни работни места са обявени в учебни заведения в Благоевградска област. Това съобщиха за Радио „Фокус“ Пирин от Регионално управление по образованието-Благоевград. В НПГ „Димитър Талев“ в Гоце Делчев са обявени 7 работни места: учител по български език и литература, 2 места за учител по английски език; учител по биология и здравно образование; учител по музика и 2 места за учители в направление „Туризъм“. В ПМГ „Яне Сандански“ в Гоце Делчев се търсят двама учители по информационни технологии, учител по английски език, двама учители по история и цивилизации, учител по физическо възпитание и спорт, както и педагогически съветник, като документи за тази позиция се приемат до 25 август. До тогава продължава приемът на документи и в спортното училище в Сандански за 6 свободни позиции: учител по музика; учител по биология и здравно образование; учител по изобразително изкуство; учител по психология и логика; учител по етика и право; учител по философия. Също така до тогава може да се подават документи и за учител по география и икономика, както и за възпитател в общежитие в ПГ по МСС в Разлог. 4 свободни работни места са обявени в ПМГ „Академик Сергей Корольов“ в Благоевград“ – 3 места за хигиенист и едно място за учител по физика и астрономия. Документи се приемат до 30 август. През септември изтича крайният срок за подаване на документи за ръководител на направление „Информационни и комуникационни технологии“; учител по теоретично обучение по икономически дисциплини; учител по практическо обучение в направление МСС и транспортна техника; хигиенист; заместник-директор по учебната дейност; учител по английски език; учител по математика, физика и астрономия; учител по история и цивилизация; учител по биология и здравно образование и учител по физическо възпитание и спорт в ПГМСС „Пейо Яворов“ в Гоце Делчев. Обявена е една позиция за хигиенист в ОУ „Братя Миладинови“ в село Склаве, община Сандански. 11 свободни работни места са разкрити в ПГССТ „Алеко Константинов“ в Банско: учител по икономически дисциплини; учител по история и цивилизации; учител по философия; учител по география и икономика; учител по химия и опазване на околната среда; учител по математика; учител по физика и астрономия; учител по етика и право; учител по свят и личност; учител по музика и учител по изобразително изкуство. До 8 септември продължава приемът на документи за учител по български език и литература и учител по английски език в ПЛТГ „Никола Вапцаров“ в Банско. 2 свободни позиции са валидни до явяване на правоспособен кандидат – учител по немски език в ПГТХТ „Никола Стойчев“ в Разлог, и учител по спортна подготовка в ПГССТ „Алеко Константинов“ в Банско.\r\nНатали СТЕФАНОВА", "date": "2017.08.12", "title": "Благоевград: 53 свободни работни места са обявени в учебни заведения в областта"}
{"url": "http://www.focus-news.net/news/2017/08/12/2425098/prezidentat-rumen-radev-proektat-za-antikoruptsionen-zakon-v-tozi-vid-nyama-da-reshi-problemite-s-koruptsionniya-model-na-upravlenie.html", "text": "Проектът за антикорупционен закон в този вид няма да реши проблемите с корупционния модел на управление. Това каза пред журналисти във Варна президентът Румен Радев, който участва в честването за 138-ата годишнина от създаването на Военноморските сили, предаде репортер на Радио “Фокус“-Варна. „Има широко разпространени слухове, че едва ли не има някаква уговорка между мен и премиера и, че този закон вече е приключил като предложение и, че той ще бъде приет. Имаме консенсус само за едно – че дирекция „Корупция“ трябва да излезе извън опеката на изпълнителната власт. До тук. Изобщо не сме обсъждали с премиера и не сме решавали какъв да бъде точно този орган и как да се избира неговото ръководство“, заяви държавният глава. „Мисля, че този законопроект в този вид - един механичен сбор от нискоефективни до момента структури, няма да реши проблемите с корупционния модел на управление. Както винаги съм твърдял – нужен е единен, независим орган, който да затвори цикъла – информация, сигнал, разследване, обвинение. Така ще се борим с корупцията според мен“, допълни той. \r\nМарияна ВАЛЕНТИНОВА", "date": "2017.08.12", "title": "Президентът Румен Радев: Проектът за антикорупционен закон в този вид няма да реши проблемите с корупционния модел на управление"}
{"url": "http://www.focus-news.net/news/2017/08/12/2425099/plovdiv-prodalzhavat-bogosluzheniyata-v-hramovete-v-plovdiv-i-koprivshtitsa-vav-vrazka-s-bogorodichniya-post-i-praznika-uspenie-bogorodichno.html", "text": "Продължават богослуженията в храмовете в Пловдив и Копривщица във връзка с Богородичния пост и празника Успение Богородично. Това съобщи за Радио „Фокус“ – Пловдив секретарят на Пловдивската митрополия. На 14-ти август от 18:00 часа Негово Високопреосвещенство Пловдивския митрополит Николай ще отслужи Празнична вечерня с чина на Опелото на Пресвета Богородица в катедрален храм „Успение Богородично” в Пловдив. На следващия ден, 15 август – Успение Богородично, Знеполският епископ Арсений ще отслужи Архиерейска света литургия в същия храм. Началото на богослужението ще бъде поставено точно в 9:00 часа. По същото време и по повод празника Пловдивският митрополит Николай ще възглави Архиерейска света литургия в храм „Успение Богородично” в град Копривщица.\r\nПловдивският митрополит Николай вече оглави богослужения в Пловдив, Смолян, Чепеларе и Златоград по време на първите дни на Богородичния пост. От 1 до 4 август се отслужи Молебен канон на Пресвета Богородица съответно в храмовете „Успение Богородично“, „Св. вмчца Марина“, „Св. преп. Петка“ и „Св. Николай Мирликийски Чудотворец“ в Пловдив. На 6 август в църквата „Св. вмчк Георги Победоносец“ владиката възглави Молебен канон на Пресвета Богородица, на 7 август – в храм „Св. Възнесение Господне“, на 9-ти – в храм „Успение Богородично“ в град Чепеларе, на 10-ти – в храм „Св. Неделя“ в Смолян, а на 11 август – в храм „Св. вмчк Георги Победоносец“ в град Златоград.\r\nБогородичният пост, който започна на 1 август, има строг характер. Той е установен в прослава на Божията Майка, която през целия си живот и особено преди смъртта си прекарвала времето в пост и молитва. Празникът е установен още от първите векове на християнството. Началото му се поставя в Палестина около 580-600 година, като се възприема в цялата Византийска империя. Успение Богородично е най-големият от всички празници, посветени на Богородица, затова и постът, който го предшества, е особено строг.\r\nТони МИХАЙЛОВ", "date": "2017.08.12", "title": "Пловдив: Продължават богослуженията в храмовете в Пловдив и Копривщица във връзка с Богородичния пост и празника Успение Богородично"}
{"url": "http://www.focus-news.net/news/2017/08/12/2425100/afp-venetsuela-tvardi-che-donald-tramp-iska-da-vavleche-latinska-amerika-v-konflikt.html", "text": "„Безумната заплаха“ на американския президент за използване на военна сила срещу Венецуела има за цел да въвлече Латинска Америка в конфликт, твърди венецуелският външен министър, цитиран от AFP.\r\n„Безумната заплаха на Доналд Тръмп има за цел да въвлече Латинска Америка и Карибите в конфликт, който ще измени перманентно мира, стабилността и сигурността на нашия регион“, заяви венецуелският външен министър Хорхе Ареаза, четейки изявление от името на президента Николас Мадуро. Симеон Миланов", "date": "2017.08.12", "title": "AFP: Венецуела твърди, че Доналд Тръмп иска да въвлече Латинска Америка в конфликт"}
{"url": "http://www.focus-news.net/news/2017/08/12/2425101/borislav-lazarov-sayuz-na-slepite-neobhodima-e-po-golyama-motivatsiya-za-rabota-pri-horata-sas-zritelni-uvrezhdaniya.html", "text": "Необходима е по-голяма мотивация за работа при хората със зрителни увреждания. Това каза пред Радио  „Фокус” – Кюстендил Борислав Лазаров, председател на Регионалния съюз на хората със зрителни увреждания. По думите му въпросът за мотивирането на самия незрящ човек е много важен. „Мотивацията е тази, че ако се работи ще се повиши и самият стандарт на тези хора. На този етап те разчитат само на пенсията която получават като хора с увреждания, а ако работят те получават и допълнителен доход, което води до по-различно мислене и усещане”, каза Борислав Лазаров. Според него младите хора трябва да имат мотивация за работа, трябва да имат хъс за борба. Те постоянно трябва да се подписват и в „Бюро по труда”, защото това е едно от задължителните условия, даващи право хората да бъдат наети. „Смятам, че в сферата на свободния пазар има доста места, човек със зрителни увреждания спокойно може да си намери работа. Наистина има го този момент, че мотивацията е намалена”, каза Лазаров.\r\nВенцеслав ИЛЧЕВ", "date": "2017.08.12", "title": "Борислав Лазаров, Съюз на слепите: Необходима е по-голяма мотивация за работа при хората със зрителни увреждания"}
{"url": "http://www.focus-news.net/news/2017/08/12/2425102/prezidentat-rumen-radev-gordeem-se-sas-savremennite-balgarski-voenni-moryatsi-nositeli-na-slavnite-boyni-traditsii-na-svoite-predtsi.html", "text": "България се гордее със съвременните български военни моряци, носители на славните бойни традиции на своите предци. Това заяви във Варна президентът и върховен главнокомандващ на въоръжените сили Румен Радев, който присъства на тържественото събрание-концерт, посветено на празника на Военноморските сили в зала 1 на Фестивалния и конгресен център, предаде репортер на Радио \"Фокус\" - Варна. Пред входа на Фестивален и конгресен център във Варна президентът бе посрещнат от почетния караул на Военноморските сили. „За мен е удоволствие и чест да ви приветствам по случай отбелязването на 138-ата годишнина от създаването на нашите Военноморски сили и да ви поздравя с професионалния празник на българските военни моряци“, заяви Румен Радев в приветственото си слово. Той отбеляза, че фундаментът на българските славни военни моряци е поставен в далечната 1879 година, само една година след Освобождението на България, с издигането на българския флаг на корабите от Дунавската флотилия. „Този тържествен акт е началото на славната ни военноморска сила, но тяхното истинско развитие започва в края на 19 век. Гордеем се с нашите предци, участвали в две световни и три локални войни, в които показаха, че са надежден щит на своя народ. Нашите моряци показаха, че са истински патриоти, с висока бойна подготовка. Гордеем се с първите успехи в Сръбско-българската война. Всяко българско дете се гордее, когато чете за бойната победа през Балканската война, когато миноносецът „Дръзки“ поразява турския кораб „Хамидие“. Днес, вие – съвременните български военни моряци, сте носители на тези славни бойни традиции. Ние продължаваме да се гордеем с това, което постигате на съвместни операции на НАТО и ЕС, на мисии на ООН, на всички тези нови способности, съвместимост и висок дух на професионализъм, които демонстрирате на съвместни учения. Военноморските сили имат важен принос в борбата с тероризма, морското пиратство, контрабандата - все важни задачи, които изпълнявате“, допълни върховният главнокомандващ на въоръжените сили. Румен Радев припомни, че една от мисиите на Военноморските сили е помощ на населението при бедствия и аварии. \r\nМарияна ВАЛЕНТИНОВА", "date": "2017.08.12", "title": "Президентът Румен Радев: Гордеем се със съвременните български военни моряци, носители на славните бойни традиции на своите предци"}
{"url": "http://www.focus-news.net/news/2017/08/12/2425103/sport-frenskiyat-zashtitnik-matiyo-sonie-shte-izbira-dali-da-igrae-v-levski-ili-styaua-bukuresht.html", "text": "Френският защитник от Гранада Матийо Соние ще избира дали да играе в Левски София или Стяуа Букурещ. Интерес към него проявяват не само от Левски, но и от Лудогорец. Пазарната цена на Матийо Соние е 1,2 милиона евро.", "date": "2017.08.12", "title": "Спорт: Френският защитник Матийо Соние ще избира дали да играе в Левски или Стяуа Букурещ"}
{"url": "http://www.focus-news.net/news/2017/08/12/2425104/reuters-yemenskite-huti-sa-napadnali-korab-na-vodenata-ot-sauditska-arabiya-koalitsiya.html", "text": "Въоръженото движение на йеменските хути, както и противниците им от Саудитска Арабия дават различна информация за нападателни действия срещу корабите в пристанището на Червено море ал Моха, предава Reuters.\r\nХутите заявиха, че военноморските им сили са нападнали и уцелили боен кораб, принадлежащ на водената от Саудитска Арабия коалиция в пристанището ал Моха.\r\nГоворителят на коалицията полковник Турки ал Малики каза, че хутите са се опитали да нападнат пристанище ал Моха, използвайки дистанционно контролирана лодка, заредена с експлозиви.\r\n„Коалиционните сили засякоха лодката на три мили от пристанището, докато плаваше със скорост от 39 възела. Лодката бе прихваната от коалиционната защита, и отклонена от първоначалната си траектория“, заяви полковник Малики в изявление. Симеон Миланов", "date": "2017.08.12", "title": "Reuters: Йеменските хути са нападнали кораб на водената от Саудитска Арабия коалиция"}
{"url": "http://www.focus-news.net/news/2017/08/12/2425105/inzh-damyan-damyanov-ovladyan-e-napalno-pozharat-kray-selo-rosoman.html", "text": "Овладян е напълно пожарът край село Росоман, община Божурище. Това съобщи за Агенция „Фокус“ инж. Дамян Дамянов, директор на Югозападно държавно предприятие. По думите му почти е приключило и погасяването на пожара. „Сега поливаме само по периферията, защото има много торф и мъртва покривка и на места продължава да пуши, но като цяло е ограничен тотално“, уточни инж. Дамянов. Той допълни, че екипи на пожарната и горски служители ще останат на място и през нощта. \r\nВесела ПЕТРОВА", "date": "2017.08.12", "title": "Инж. Дамян Дамянов: Овладян е напълно пожарът край село Росоман"}
{"url": "http://www.focus-news.net/news/2017/08/12/2425106/kiril-yosifov-kmetski-namestnik-selo-gradevo-e-edno-ot-nay-starite-v-obshtina-simitli-vaznikvayki-parvonachalno-kato-kolibarsko.html", "text": "Село Градево е едно от най-старите в община Симитли, възниквайки първоначално като колибарско. Това каза за Радио  „Фокус“ – Пирин Кирил Йосифов, кметски наместник на малкото населено място. През годините много хора са напуснали селото, за да търсят поминък в други краищата на страната. „Голяма част от преселниците са се заселили в северна България – Свищов, Шумен и прочие“, каза още Йосифов. Село Градево се намира в планински район, като то е разпръснато село – някои от махалите са Баба Цвета, Марево, Срандашка. Споменава се в турските документи от 1576 година. През 19 век там се отглеждат много кози, овце, овес, царевица, ечемик, картофи. При избухването на Балканската война в 1912 година един човек от Градево е доброволец в Македоно-одринското опълчение. В селото има построен паметник на падналите във войните за България. Като отличил се герой е Александър Кръстев Масларски (1897-1944), убит през 1944 година покрай Гюешево. По големият му син Стоян Александров Масларски (1923-1996) участва във Втората световна война. Той участва в основните военни действия при форсирането на река Драва. Завръща се от войната с военни почести. Кооперирането на земята се извършва в началото на 1958.  „В  наши дни, селото бива наричано малкия Лондон, именно защото е от разпокъсан тип по различни махали и във всяка махала живеят по няколко човека“, коментира Йосифов.\r\nЛивия НИНОВА", "date": "2017.08.12", "title": "Кирил Йосифов, кметски наместник: Село Градево е едно от най-старите в община Симитли, възниквайки първоначално като колибарско"}
{"url": "http://www.focus-news.net/news/2017/08/12/2425107/politicoeu-rusiya-nominira-bivshiya-germanski-kantsler-gerhard-shryoder-za-borda-na-direktorite-na-rosneft.html", "text": "Руското правителство номинира бившия германски канцлер за „независим директор“ на борда на директорите на най-голямата петролна компания на Русия Роснефт, предава Politico.eu\r\nПредшественикът на Ангела Меркел вече е председател на комисията на акционерите на „АД Северен поток“.\r\nКонтролният пакет в Роснефт се държи от Москва, която в момента е под западни икономически санкции, заради Крим.\r\nРуското правителство също така заяви, че Роснефт планира да увеличи броя на директорите от 9 на 11. Симеон Миланов", "date": "2017.08.12", "title": "Politico.eu: Русия номинира бившия германски канцлер Герхард Шрьодер за борда на директорите на Роснефт"}
{"url": "http://www.focus-news.net/news/2017/08/12/2425108/prezidentat-rumen-radev-balgariya-se-nuzhdae-ot-silni-voennomorski-sili-koito-da-otstoyavat-nashiya-morski-suverenitet-no-i-da-garantirat-nashata-ikonomicheska-i-energiyna-sigurnost.html", "text": "България се нуждае от силни Военноморски сили, които не само да отстояват нашия морски суверенитет, но и да гарантират нашата икономическа и енергийна сигурност. Това заяви във Варна президентът и върховен главнокомандващ на въоръжените сили Румен Радев, който присъства на тържественото събрание-концерт, посветено на празника на Военноморските сили в зала 1 на Фестивалния и конгресен център, предаде репортер на Радио \"Фокус\" - Варна. „Днес сме свидетели на един все по-трудно прогнозируем свят, с множество противопоставяне, конфликти, различни интереси. Свидетели сме на нарастване на интересите в Черноморския регион – геополитически, икономически, енергийни. Затова България се нуждае от силни Военноморските сили, които не само да отстояват нашия морски суверенитет, но и да гарантират нашата икономическа и енергийна сигурност“, подчерта Румен Радев. Той допълни, че за изпълнението на тези задачи са необходими ресурси, адекватна техника, високо подготвен личен състав. Според Румен Радев само интелектуални, психически и физически качества не са достатъчни. „Необходимо е родолюбие, любов към тази професия, която съчетава в себе си традиции, романтика, суровост, отговорност в настоящето и вяра в бъдещето – това, което носят днешните български военни моряци“, заяви Румен Радев. В приветствието си по повод 138-та годишнина от създаването на Военноморските сили върховният главнокомандващ на въоръжените сили Румен Радев коментира, че освен техника и ресурси за подготовката на моряците, е необходимо заплащането да съответства на тежките условия на труд и високото ниво на риск и отговорност, което те носят ежедневно. Той увери присъстващите военни моряци, че като президент и върховен главнокомандващ ще работи активно тези проблеми да намират бързо, ефективно и дълготрайно решение. „Пожелавам ви много здраве, много професионални и лични успехи. Да тръгвате оттук с твърда убеденост за вашите успехи, с твърдо съзнаване на високата отговорност на вашата мисия, да знаете, че работите за България и да се връщате винаги при близките хора, които ви чакат тук“, добави президентът Румен Радев. \r\nМарияна ВАЛЕНТИНОВА", "date": "2017.08.12", "title": "Президентът Румен Радев: България се нуждае от силни Военноморски сили, които да отстояват нашия морски суверенитет, но и да гарантират нашата икономическа и енергийна сигурност"}
{"url": "http://www.focus-news.net/news/2017/08/12/2425109/nimh-zhalt-kod-za-opasnost-ot-gradushki-i-gramotevichni-buri-e-v-sila-za-4-oblasti-na-stranata-za-utre.html", "text": "Жълт код за опасност от градушки и гръмотевични бури е в сила за 4 области на страната за 13 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодът е в сила за областите: София, Видин, Монтана и Враца. \r\nПрез предстоящата нощ и утре до обяд, при преминаването на студен атмосферен фронт, ще се развият гръмотевични бури с валежи и градушки. Временно явленията ще са интензивни. Очакваните количества на валежите са: 10-15 л/кв.м, в отделни райони до 30-40 л/кв.м.", "date": "2017.08.12", "title": "НИМХ: Жълт код за опасност от градушки и гръмотевични бури е в сила за 4 области на страната за утре"}
{"url": "http://www.focus-news.net/news/2017/08/12/2425110/ministar-krasimir-karakachanov-balgarskite-voenni-moryatsi-vinagi-sa-zashtitavali-suvereniteta-i-tselostta-na-balgariya.html", "text": "Българските военни моряци винаги са защитавали суверенитета и целостта на България. Това заяви във Варна министърът на отбраната Красимир Каракачанов, който присъства на тържественото събрание-концерт, посветено на празника на Военноморските сили в зала 1 на Фестивалния и конгресен център, предаде репортер на Радио \"Фокус\" - Варна. Министър Каракачанов честити празника на всички бивши и настоящи български военни моряци и на техните семейства. „Българският морски флот, в своята 138-годишна история, е записал славни страници. Без значение в какъв строй, без значение при кое правителство, без значение при какви обстоятелства българските военни моряци винаги са защитавали суверенитета и целостта на България, давали са всичко от себе си в името на свободна, обединена и просперираща държава“, каза още министър Красимир Каракачанов. Той отбеляза, че професията на военните моряци е тежка. „Тя изисква не само обучения, но и много лишения, на които се подлагат вашите семейства. Благодаря на всички вас и на вашите семейства. Позволете ми да поздравя за празника и пожелая на ветераните здраве и нека живеят с ясното съзнание, че са възпитали достойни наследници, които ще продължат делото и ще развиват българския морски флот. Позволете ми да поздравя и всички настоящи матроси, офицери, командири на флота и да им пожелая да носят службата с гордост, достойнство и със съзнанието, че те са обичани от българския народ и България ще разчита на тях“, заяви министърът на отбраната Красимир Каракачанов. \r\nСъс заповед на министъра на отбраната Красимир Каракачанов бяха наградени военнослужещи по случай 138-та годишнина от създаването на Военноморските сили. \r\nМарияна ВАЛЕНТИНОВА", "date": "2017.08.12", "title": "Министър Красимир Каракачанов: Българските военни моряци винаги са защитавали суверенитета и целостта на България"}
{"url": "http://www.focus-news.net/news/2017/08/12/2425111/otkriha-roditelite-na-ostavenoto-v-stolichniya-zapaden-park-8-mesechno-momichentse-obzor.html", "text": "Откриха родителите на оставеното в столичния „Западен парк“ 8-месечно момиченце. Детето беше намерено в петък.  На място веднага бяха изпратени патрули от Трето РУ-СДВР и екип на „Бърза помощ“. След обстоен преглед медиците установиха, че детето е в добро здравословно състояние. То е настанено в „Специализираната болница за лечение по детски болести - проф. д-р Ив. Митев”-София, където лекарски екип се грижи за него през цялата вечер. „Става въпрос за сравнително добре гледано бебе“, коментира д-р Михаил Желязков, лекар от болницата. Още на следващия ден бяха установени родителите на момиченцето – биологичният баща бе разпитан от полицията, а майката продължава да се издирва. Пред журналисти бащата заяви, че тя е на 18 години и има още едно дете от друг мъж. Той каза още, че не е знаел за намеренията ѝ да изостави 8-месечното бебе, тъй като двамата не живеят заедно. Бащата живее в кв. „Христо Ботев“ и увери, че има условия да гледа детето.Това е вторият случай на изоставено дете в София. На 30 юли на детска площадка в кв. „Младост-1“ беше намерено момче на около 3 месеца. Грижите за детето бяха поети от Държавната агенция за закрила на детето, а майката бе привлечена като за това, че е оставила тримесечното си бебе без надзор. Междувременно стана ясно, че 38-годишната жена е подала заявление за реинтеграция на детето си, а експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа.\r\nЦветилена СИМЕОНОВА", "date": "2017.08.12", "title": "Откриха родителите на оставеното в столичния „Западен парк“ 8-месечно момиченце (ОБЗОР)"}
{"url": "http://www.focus-news.net/news/2017/08/12/2425112/nachalnikat-na-otbranata-general-leytenant-andrey-botsev-balgarskite-voenni-moryatsi-izpalnyavat-s-chest-i-dostoynstvo-vsichki-postaveni-zadachi.html", "text": "Българските военни моряци изпълняват с чест и достойнство всички поставени задачи. Това заяви във Варна началникът на отбраната генерал-лейтенант Андрей Боцев, който присъства на тържественото събрание-концерт, посветено на празника на Военноморските сили в зала 1 на Фестивалния и конгресен център, предаде репортер на Радио \"Фокус\" - Варна. „За мен е чест да присъствам на този светъл празник - 138 години от създаването на Българския морски флот. Искам да ви предам най-сърдечни поздрави от бившето военно ръководство на Българската армия по случай вашия празник. Да ви благодаря за усилия, които полагате по изпълнение на трите мисии, да ви благодаря за отличното представяне на съвместните международни учения с нашите партньори от Алианса и от ЕС. С достойнство и чест изпълнявате всички поставени задачи. Да ви поздравя и за отличното представяне на международното учение „Бриз 2017“. Искам да благодаря на вас и вашите семейства за това, което правите, и да ви пожелая преди всичко крепко здраве и много успехи“, заяви в приветственото си слово генерал-лейтенант Андрей Боцев. \r\nСъс заповед на началника на отбраната генерал-лейтенант Андрей Боцев бяха наградени военнослужещи по случай 138-та годишнина от създаването на Военноморските сили на Република България. \r\nМарияна ВАЛЕНТИНОВА", "date": "2017.08.12", "title": "Началникът на отбраната генерал-лейтенант Андрей Боцев: Българските военни моряци изпълняват с чест и достойнство всички поставени задачи"}
{"url": "http://www.focus-news.net/news/2017/08/12/2425113/irna-nominiraniyat-za-ministar-na-otbranata-na-iran-zayavi-che-stranata-tryabva-da-zasili-vazpirashtata-si-sila.html", "text": "Номинираният за министър на отбраната на Иран генерал Амир Хатами заяви, че страната трябва да превърне възпиращата сила в свой приоритет, предава иранската информационна агенция IRNA .\r\n„Иран направи много постижения в ракетната си програма и ще продължи да засилва ракетните си отбранителни възможности“, заяви генерал Хатами пред иранския парламент.\r\nТой добави, че „враговете“ се опитват да подкопаят отбранителните способности на страната. Генерал Амир Хатами заяви, че президентът Хасан Роухани е издал заповед за засилването на отбраната на страната.\r\nНоминираният за военен министър подчерта, че Иран има ясна визия за борба срещу тероризма в Близкия изток. Симеон Миланов", "date": "2017.08.12", "title": "IRNA: Номинираният за министър на отбраната на Иран заяви, че страната трябва да засили възпиращата си сила"}
{"url": "http://www.focus-news.net/news/2017/08/12/2425114/nimh-utre-shte-bade-oblachno-i-s-valezhi-temperaturite-shte-se-ponizhat.html", "text": "През нощта на места в западната половина от страната ще се развият гръмотевични бури, с валежи и градушки, в отделни райони явленията временно ще са интензивни. До сутринта почти в цялата страна вятърът ще се ориентира от запад-северозапад, ще е слаб до умерен и с него ще нахлува хладен въздух.\r\nУтре в западната половина от страната ще се задържи със значителна облачност и валежи, а на изток ще има повече слънце. Там в следобедните часове ще се развива купеста облачност и на отделни места също е възможно да превали и прегърми. В цялата страна вятърът вече ще е от запад-северозапад. Температурите ще се понижат и максималните ще са от 21-23° в западните райони до около 32°-34° – в източните. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се повишава и в края на деня вече ще е малко по-високо от средното за месеца.\r\nПо Черноморието ще е предимно слънчево. Привечер над северните райони облачността ще се увеличи и на отделни места ще превали и прегърми. Ще духа слаб северозападен вятър, който по-късно вечерта ще се усили. Максималните температури на въздуха ще са 29°-32°, температурата на морската вода е 26°-27°. Вълнението на морето ще е 2 бала, вечерта по северното крайбрежие ще се усили. Над планините ще е предимно облачно с валежи от дъжд. Ще има и гръмотевични бури. Ще духа умерен до силен запад-северозападен вятър и с него температурите ще се понижават. Максималната на височина 1200 метра ще е 17-18°, на 2000 метра – около 10°.\r\nПрез първата половина от следваща седмица времето ще бъде предимно слънчево. След обяд ще се развива купеста облачност, не са изключени и изолирани краткотрайни валежи. Вятърът ще е слаб от северозапад-север. Температурите бавно ще се повишават и в сряда максималните ще са между 28° и 33°.", "date": "2017.08.12", "title": "НИМХ: Утре ще бъде облачно и с валежи, температурите ще се понижат"}
{"url": "http://www.focus-news.net/news/2017/08/12/2425115/reuters-merkosur-othvarli-izpolzvaneto-na-sila-vav-venetsuela.html", "text": "Южноамериканският търговски блок Меркосур отхвърли използването на сила във Венецуела, предава Reuters.\r\nТова заявиха от външното министерство на Аржентина, един ден след като американският президент Доналд Тръмп заплаши, че може да използва военна сила във Венецуела.\r\nБлокът, който включва Аржентина, Парагвай, Уругвай и Бразилия прекрати участието на Венецуела миналата седмица. В изявлението на Меркосур се казва, че диалогът и дипломацията са единствените възможни начини за насърчаване на демокрацията във Венецуела.Симеон Миланов", "date": "2017.08.12", "title": "Reuters: Меркосур отхвърли използването на сила във Венецуела"}
{"url": "http://www.focus-news.net/news/2017/08/12/2425116/premierat-boyko-borisov-dade-start-na-razshirenieto-na-bul-vasil-levski-vav-varna-koyto-shte-oblekchi-znachitelno-trafika-v-grada-obzor.html", "text": "Министър-председателят Бойко Борисов даде старт на разширението на бул. „Васил Левски“ във Варна, който ще облекчи значително трафика в града. Проектът е на стойност 75 млн. лв., които ще бъдат осигурени от правителството. Заедно с него бяха министрите Владислав Горанов, Николай Нанков, Ивайло Московски, както и вицепремиерът Красимир Каракачанов. Събитието уважи Варненският и Великопреславски митрополит Йоан, който пожела успех на ремонтните дейности. Кметът на общината Иван Портних подчерта, че изграждането на бул. „Васил Левски“ е най-мащабният проект след изграждането на Аспаруховия мост, който се реализира в града. Той благодари на премиера и на правителството за подкрепата им за разрешаването на големия проблем с трафика. Проектът обхваща района от кръстовището на бул. „Васил Левски“ с ул. „Подвис“ и ул. „Брегалница“, до крайбрежната ул. „Девня“. Предвижда се разширяване на булеварда, който ще стане с две платна с по три ленти, и с две локални платна с по две ленти. Ще бъдат изградени 6 рампи за влизане и излизане от булеварда към обслужващите платна. Пресичането на ул. „Прилеп“, бул. „Цар Освободител“, бул. „Сливица“, бул. „Вл. Варненчик“ и ул. „Кракра“ ще се осъществява на различни нива, като бул. „Левски“ ще преминава под тях. Така той ще изпълнява предназначение на скоростно трасе. Вторият инфраструктурен проект, подкрепен от правителството, е изграждане на продължение на бул. \"Сливница\" - в участъка между бул. \"Янош Хуняди\" и бул. \"Атанас Москов\", както и качване на АМ \"Хемус“. Целта е извеждане на тежкотоварния трафик от магистралата директно към пристанището. Министър-председателят обясни, че се проектират 4-те лота на \"Хемус\". По думите му във Варна няма да бъде допусната грешката с Бургас, където автомагистрала \"Тракия\" е влязла в сърцето на града и след това е трябвало да бъдат правени обходи. Сега във Варна от кмета и от Общинския съвет зависи колко бързо ще бъдат направени необходимите отчуждителни процедури, за да стартира този проект и тежкотоварния трафик да бъде извеждан още в началото на града към пристанището, каза премиерът. Бойко Борисов коментира и проекта за нов образователен център, който също ще получи финансиране от държавата – т. нар. кампус, който предвижда и нова сграда на Математическата гимназия. По-късно премиерът присъства и на началото на ремонтните дейности на ул. \"Мара Тасева\" в кв. \"Аспарухово\" във Варна, който е първият пътен инфраструктурен обект от инвестиционната програма на Община Варна по Оперативна програма \"Региони в растеж\". Строителството, което е на стойност около 6 млн. лв., предвижда реконструкция на трасето в обхват от бул. „Първи май” до бул. „Народни будители”, с изграждане на пешеходни пасарелки, скатно залесяване на брега канал море-езеро, изграждане на детски площадки, зони за отдих, атракциони, спортни площадки и велоалеи, обясни кметът на Варна Иван Портних. Той отново благодари на премиера за подкрепата на правителството за район „Аспарухово“ – за изграждането на охранителните канали, за терена на „Рибни ресурси“, както и за съвместната работа по проекта за новото рибарско пристанище. Премиерът заяви, че ролята на правителството е да осигури финансиране, след което се проектира, а персоналната отговорност за обектите е на кмета. Борисов подчерта, че правителството ще помогне и за Аспаруховия мост, който не е виждал основен ремонт от построяването си. „Хората виждат, че им се случват нещата и все повече искат“, каза Бойко Борисов и допълни, че с тези проекти Варна вече изпреварва Бургас. Министърът на финансите Владислав Горанов отбеляза, че за Варна ще бъдат осигурени 85 млн. лв. до средата на следващата година, а за останалите средства до 126 млн. лв., заедно с кмета се водят разговори с Европейската инвестиционна банка, която предоставя безлихвени дългосрочни кредити за целия пакет от проекти.", "date": "2017.08.12", "title": "Премиерът Бойко Борисов даде старт на разширението на бул. „Васил Левски“ във Варна, който ще облекчи значително трафика в града (ОБЗОР)"}
{"url": "http://www.focus-news.net/news/2017/08/12/2425117/basketbol-balgariya-pobedi-portugaliya-na-mach-v-arena-botevgrad.html", "text": "Българските национали по баскетбол извоюваха победа над Португалия с 91:65. По този начин те гарантираха класирането си за следващата фаза в предварителните квалификации за Мондиал 2019, който ще се проведе в Китай. След победата си на „Арена Ботевград“, българският национален отбор продължава към същинската част на квалификациите, имайки зад себе си три победи от три мача.", "date": "2017.08.12", "title": "Баскетбол: България победи Португалия на мач в „Арена Ботевград“"}
{"url": "http://www.focus-news.net/news/2017/08/12/2425118/kontraadmiral-mitko-petev-balgarskite-voenni-moryatsi-pokazaha-che-sa-v-sastoyanie-da-planirat-provezhdat-komandvat-i-realizirat-morska-operatsiya-po-sigurnost.html", "text": "Българските военни моряци показаха, че са в състояние да планират, провеждат, командват и реализират морска операция по сигурност. Това заяви контраадмирал Митко Петев, командир на Военноморските сили, по време на тържественото събрание-концерт по повод 138-та годишнина от създаването на Военноморските сили, предаде репортер на Радио „Фокус“ – Варна. „За 138-ми път Българските военноморски сили честват своя празник. Утре, с вдигането на военноморския флаг, сигналът на корабната тръба и разветите флагове за разцветяване ще поздравят българските военни моряци с техния празник. Празник, който е сбъдната мечта на поколения българи, които през вековете са отправяли поглед към морската стихия с желание да я покорят. Българските военни моряци извървяха достойно своя дълъг път от деветте кораба от Дунавската флотилия, на които беше вдигнат флагът на 12 август 1879 година. Преминаха през огъня на пет войни, за да се развият и да станат съвременен вид въоръжена сила, гарантираща морски суверенитет и неприкосновеност на Република България“, допълни контраадмирал Митко Петев. Той отбеляза, че българските военни моряци са спечелили обичта и признанието на всички българи. „Обич и признание, които бяха заслужени, благодарение на демонстрирания висок професионализъм, родолюбие и чувство на дълг. През изминалите три международни учения българските военни моряци показаха, че не само могат равностойно да участват в операциите на НАТО, но са и в състояние да планират, провеждат, командват и реализират морска операция по сигурност. По време на ученията българските моряци се интегрираха, а нашите невоенни партньори показаха, че Военноморските сили са търсен и желан партньор в областта на военноморската сигурност“, подчерта контраадмирал Митко Петев. Той припомни, че през тежките зимни месеци на 2017 година в продължение на месец и половина военните ни моряци се бореха със снега, помагаха на бедстващи хора и почистваха пътища в областите Варна, Бургас и Добрич, а през годината формированията на Военноморските сили за унищожаване на открити невзривени боеприпаси унищожиха над 14 боеприпаса на брега и в морето, с което запазиха здравето и живота на гражданите в трите области. Контраадмирал Петев допълни, че е завършила сертификацията на фрегатата „Дръзки“, която след два месеца ще се включи в операцията за сигурност на НАТО в Средиземно море. „Необходимо е да погледнем в този ден към нашите заслуги, които са признати и от нашите партньори. Но по-важното е да дадем нужното на хората, които са създали този флот. Да склоним глава пред паметта на загиналите моряци в защита на България, в защита на родния бряг. Отправям своя поздрав към флотските ветерани, които ни научиха как да пазим, градим и развиваме морските традиции“, заяви контраадмирал Митко Петев.\r\nМарияна ВАЛЕНТИНОВА", "date": "2017.08.12", "title": "Контраадмирал Митко Петев: Българските военни моряци показаха, че са в състояние да планират, провеждат, командват и реализират морска операция по сигурност"}
{"url": "http://www.focus-news.net/news/2017/08/12/2425119/the-straits-times-pone-25-zaginali-pri-navodneniya-i-svlachishta-v-nepal.html", "text": "Наводнения и свлачища в Непал, предизвикани от проливни дъждове, убиха поне 25 души в Непал за последните два дни, пише The Straits Times.\r\nПроливните дъждове засегнаха повече от десетина области в източната част на Непал, както и някои на запад.\r\nТе са предизвикали наводнения в гъсто населени низини и котловини, които граничат с Индия, докато някои от общините в хълмистите области бяха засегнати от свлачища.\r\n„Събираме информация за загубите. Според предварителните доклади на министерството, над 25 души са загинали“, заяви говорителят на Министерството на вътрешните работи Деепак Кафле.\r\nЗаради проливните дъждове са засегнати и телефонните връзки, както и електричеството. Пътищата в южната част на страната са до голяма степен блокирани.  Симеон Миланов", "date": "2017.08.12", "title": "The Straits Times: Поне 25 загинали при наводнения и свлачища в Непал"}
{"url": "http://www.focus-news.net/news/2017/08/12/2425120/prof-emil-kolev-mnogo-uspeshni-uchenitsi-sa-preminali-prez-uchenicheskiya-institut-po-matematika-i-informatika-kam-ban.html", "text": "Много успешни ученици са преминали през Ученическия институт по математика и информатика към Българската академия на науките (УчИМИ към БАН). Това каза пред Радио  „Фокус“ – Пирин проф. Емил Колев, ръководител на института. Едно от основните неща, които прави научната организация всяка година,е да изпраща двама ученика на лятна изследователска школа в САЩ в МИТ (Massachusetts Institute of Technology: MIT). „Там отиват един ученик по математика и един по информатика. Получава се така, че много често разработките на нашите ученици се класират между първите 5-10 места, което е показателно за нивото, на което се намираме. Ако седим само в България и не участваме на подобни форуми, не се сравняваме с никой, то едва ли ще успеем да разберем какво е нивото на световната наука“, каза още проф. Колев. Той заяви, че за 17 години откакто съществува УчИМИ към БАН в него са разработени много проекти. \r\nЛивия НИНОВА", "date": "2017.08.12", "title": "Проф. Емил Колев: Много успешни ученици са преминали през Ученическия институт по математика и информатика към БАН"}
{"url": "http://www.focus-news.net/news/2017/08/12/2425121/afp-donald-tramp-razkritikuva-kraynodesen-protest-koyto-dovede-do-izvanredno-polozhenie-vav-virdzhiniya.html", "text": "Американският президент Доналд Тръмп призова за единство след сблъсъците във Вирджиния между крайнодесни демонстранти и крайнолеви контрапротестиращи, предава AFP.\r\nДоналд Тръмп призова американците „да осъдят омразата“.\r\n„Всички трябва да ссме единни и да осъдим всичко, което представлява омразата“, написа републиканският лидер в „Туитър“.\r\n„Няма място за този тип насилие в Америка. Да излезем заедно като един!“, призова президентът.\r\nПризивът на Доналд Тръмп идва след като в Шарлотсвил се сблъскаха крайнолеви и крайнодесни демонстранти заради протест срещу премахването на статуята на генерал Робърт Лий. Губернатора на Вирджиния обяви извънредно положение и изпрати полицията и Националната гвардия да разчистят протеста, както и да гарантират сигурността. Част от крайнодесните демонстранти, са представители на местни милиции и ловни дружини, и имат огнестрелни оръжия. Симеон Миланов", "date": "2017.08.12", "title": "AFP: Доналд Тръмп разкритикува крайнодесен протест, който доведе до извънредно положение във Вирджиния"}
{"url": "http://www.focus-news.net/news/2017/08/12/2425122/tol-sistemata-darzhavna-ako-protsedurata-ne-startira-v-ponedelniki-obzor.html", "text": "Въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. Това стана ясно от думите на премиера Бойко Борисов при посещението му във Варна, където той присъства на официалния старт на ремонта на бул. \"Васил Левски\". Според него забавянето се прави умишлено, а в същото време държавата губи по 1,5 млн. лв. на ден от това, че системата още не е заработила. „Ако и този път не успеем, правим я държавна и почваме да изграждаме. Тогава превозните средства над 3,5 тона, които всъщност най-рушат пътищата, ще плащат най-много. Няма да има никакъв проблем за обикновения човек“, категоричен бе премиерът. По думите му със средствата, които сега се губят, заради липсата на системата, би могло значително да се подобри пътната инфраструктура в страната и да се ремонтират някои от ключовите обекти.Агенция „Фокус“ припомня: Стартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.12", "title": "ТОЛ системата – държавна, ако процедурата не стартира в понеделник? (ОБЗОР)"}
{"url": "http://www.focus-news.net/news/2017/08/12/2425123/afp-pozharite-v-portugaliya-i-korsika-sa-ovladyani.html", "text": "Пожарникарите успяха да овладеят големите горски пожари в Португалия, както и на френския остров Корсика, предава AFP. Все още има опасност заради времето, пожарите да се разпространят отново.\r\nПочти 1000 души бяха евакуирани от остров Корсика. Там изгоряха две хиляди хектара земя, но няма данни за жертви.\r\nМъж, заподозрян в подпалването на пет пожара в град Бастиа в североизточната част на Корсика, бе арестуван.\r\nВ най-северната част на острова пожарът е „овладян, но не и контролиран“, заявиха местните власти.\r\nВ Португалия пожарникарите успяха да потушат два от основните пожари, които избухнаха в страната. Властите предупредиха, че жегите могат да предизвикат нови пожари. Симеон Миланов", "date": "2017.08.12", "title": "AFP: Пожарите в Португалия и Корсика са овладяни"}
{"url": "http://www.focus-news.net/news/2017/08/12/2425124/predstoyashti-mezhdunarodni-sabitiya-za-12-avgust-agentsiya-fokus.html", "text": "Мартин Шулц ще даде интервю за ZDF.\r\n*** Продължават размириците след преизбирането на кенийския президент Ухуру Кенията.\r\n*** Смъртните случаи при сблъсъка между два египетски влака нараснаха до 41.\r\n*** Лидерът на „Хизбула“ ще изнесе реч по повод 11-тата годишнина от войната с Израел.", "date": "2017.08.12", "title": "Предстоящи международни събития за 12 август /Агенция „Фокус“/:"}
{"url": "http://www.focus-news.net/news/2017/08/12/2425141/sport-ludogorets-pobedi-vereya-stara-zagora-s-31.html", "text": "Българският шампион Лудогорец (Разград) победи Верея (Стара Загора) с 3:1 в мач от петия кръг на българското футболно първенство „Първа Професионална Лига“, провел се на „Лудогорец арена“ в Разград. Головете за Лудогорец отбелязаха Клаудиу Кешерю в 25-ата и 30-ата минута и Абел Анисе в 58-ата, а за гостите отбеляза Георги Андонов в 42-ата.\r\nСлед победата си Лудогорец се изравни по точки с втория ЦСКА – по 10. На първо място е Черно Море (Варна) с 11 точки.", "date": "2017.08.12", "title": "Спорт: Лудогорец победи Верея (Стара Загора) с 3:1"}
{"url": "http://www.focus-news.net/news/2017/08/12/2425142/afp-donald-tramp-osadi-nechuvanoto-nasilie-i-ot-dvete-strani-vav-virdzhiniya.html", "text": "Президентът на САЩ Доналд Тръмп осъди „и двете страни“ в сблъсъците, които избухнаха в Шарлътсвил, Вирджиния, между националисти и либерали, които, както „Фокус“ вече информира, причиниха смъртта на един човек, предаде AFP.\r\n„Ние осъждаме, с най-силните възможни думи, нечуваната демонстрация на омраза, фанатизъм и насилие и от двете страни“, заяви Тръмп от голф-клуба си в Бедминстър, Ню Джърси, където се намира на работна ваканция.\r\n„Омразата и разделението трябва да бъдат прекратени моментално“, добави той, „Ние трябва да се обединим като американци, които обичат нацията си“.\r\nПревод и редакция:", "date": "2017.08.12", "title": "AFP: Доналд Тръмп осъди „нечуваното“ насилие „и от двете страни“ във Вирджиния"}
{"url": "http://www.focus-news.net/news/2017/08/12/2425143/tass-lekari-bez-granitsi-reshi-da-prekrati-operatsiyata-si-po-spasyavaneto-na-migranti-v-sredizemno-more.html", "text": "Неправителствената организация(НПО) „Лекари без граници“ взе решение да прекрати своята хуманитарна мисия, по спасението на мигранти в Средиземно Море, предаде ТАСС, позовавайки се на съобщение на официалната интернет страница на НПО-то.\r\n“„Лекари без граници“ взеха решение да прекратят операцията за търсене и спасяване на мигранти на своя кораб Prudence”, пише в съобщението. Въпреки това, организацията ще продължи сътрудничеството си с НПО „SOS Mediterranee”, на чийто спасителен кораб се намират представители на „Лекари без граници“.\r\nТова решение е свързано със заплахите, които отправи либийската брегова охрана и препятствията, които създават действията на италианското правителство. „Ние прекратяваме нашата дейност, тъй като усещаме сериозността на заплашителното поведение от страна на бреговата охрана на Либия. Не можем да поставяме в опасност нашите колеги“.\r\nПревод и редакция:", "date": "2017.08.12", "title": "ТАСС: „Лекари без граници“ реши да прекрати операцията си по спасяването на мигранти в Средиземно море"}
{"url": "http://www.focus-news.net/news/2017/08/12/2425144/ria-novosti-sergey-shoygu-vrachi-kupata-na-armi-2017-na-absolyutniya-shampion-otbora-na-rusiya.html", "text": "Русия зае първото място в общото класиране по медали на Амейските международни игри 2017. Министърът на отбраната на Русия Сергей Шойгу връчи на абсолютния шампион в съревнованието купата на шампионата, предаде РИА Новости. Втори завърши отборът на Китай, трети – Казахстан.\r\n„Според резултатите от Армейските международни игри – 2017, класирането на страните в неофициалното съревнование по медали изглежда по следния начин: първо място – Руската Федерация, второ място – Китайската народна република, трето място – република Казахстан“, съобщиха от Министерството на отбраната на Русия.\r\nВ първата десетка присъстват също Беларус, Азербайджан, Иран, Египет, Узбекистан, Венецуела и Иран.\r\nРуските военни са заели първо място в 19 конкурса, китайските – в седем, а казахстанските – в три. В някои от състезанията първото място беше разделено между два отбора. За да наградят участниците в 28 конкурса, организаторите са приготвили повече от 2,5 хиляди медала. Церемонията по закриването на игрите завърши с празничен концерт и салют.\r\nРуският Министър на отбраната Сергей Шойгу връчи купата на абсолютния шампион Русия.\r\n„Две седмици милиони очи и сърца ви поддържаха и преживяваха с вас – тези, които  станаха най-добрите в своята страна, за вас, които страната отправи на армейските игри, за да покажете своето майсторство, своята подготвеност, своите навици и най-важното, представихте своята страна в тези големи международни състезания“, заяви Шойгу на церемонията по закриването.\r\nТой благодари на участниците за това, че са проявили голямо старание и огромно желание, за да участват в игрите. „Искам да изкажа благодарността си на механиците, техниците, инженерите, конструкторите – всички, които ви подготвяха за тези игри. Докторите и готвачите и всички, които подготвяха полигоните в пет страни, за да може всеки от вас да покаже максимално висок резултат, да представи своята страна, да покажете всичко, на което са способни въоръжените сили на вашите страни“, каза министърът.\r\nСпоред Шойгу, победители в съревнованието са станали всички участници в игрите.\r\n„Ние победихме, защото не се гледаме един друг през прицели, а очи в очи. Ни победихме, защото сядаме заедно на една маса по време на съревнованията и си споделяме грешките, казваме си един на друг хубави думи. Победихме, защото споделяме между нас всичко, което постигна за тази година всеки един от отборите ни“, подчерта Шойгу.\r\nАрмейските игри през 2017 година се проведоха на 22 полигона в Русия, Беларус, Азербайджан, Казахстан и Китай, а също така и в акваториите на Японско, Каспийско и Черно море, между 29 юли и 12 август. В игрите участваха отбори от 28 страни.\r\nПревод и редакция:", "date": "2017.08.12", "title": "РИА Новости: Сергей Шойгу връчи купата на АрМИ-2017 на абсолютния шампион – отбора на Русия"}
