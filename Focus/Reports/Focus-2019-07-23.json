{"url": "http://www.focus-news.net/news/2019/07/23/2683265/sport-psv-ayndhoven-pobedi-bazel-s-32-vav-vtoriya-predvaritelen-krag-na-shampionskata-liga.html", "text": "Футбол: ПСВ Айндховен победи Базел с 3:2 във втория предварителен кръг на Шампионската лига. Головете за холандския тим реализираха Брума, Ламерс и Мален, а за Базел точни бяха Айети и Алдерете. Изиграха се още четири мача от този кръг, които завършиха при следните резултати \r\nПилзен – Олимпиакос  0:0 \r\nСабуртало Тбилиси – Динамо Загреб 0:2 \r\nДъ Ню Сейнтс – Копенхаген 0:2 \r\nСутиеска (Черна гора) – АПОЕЛ (Кипър) 0:1", "date": "2019.07.23", "title": "Спорт: ПСВ Айндховен победи Базел с 3:2 във втория предварителен кръг на Шампионската лига"}
{"url": "http://www.focus-news.net/news/2019/07/23/2683195/blagoevgrad-intenziven-e-trafikat-po-osnovnite-patni-napravleniya-v-oblastta.html", "text": "Интензивен е трафикът по основните пътни направления в област Благоевград. Това съобщиха за Радио „Фокус“ – Пирин от Областно пътно управление – Благоевград. Към този час по-натоварен е трафикът по автомагистрала „Струма“ и главен път Е-79. Водачите на моторни превозни средства трябва да имат предвид, че до 28 юли ще се извършва настройка и калибриране на дилатационните фуги на съоръжението над р. Логодашка при 93-ти км на лот 3.1 от АМ „Струма“. Дейностите са за сметка на изпълнителя на обекта. Поетапно ще е затворено първо платното за София, а след това и платното за Кулата.  В момента е затворено платното за София и трафикът в тази посока се пренасочва по път I-1 София-Кулата. Движението в посока Кулата се осъществява по автомагистралата. След завършване на дейностите в платното за София ще се ограничи движението в съседното платно за Кулата като трафикът в тази посока ще се насочи по път I-1 София-Кулата. Освен това движението по второкласен път – 84 Велинград – Якоруда при 74 км се извършва в една лента, тъй като вследствие на обилните валежи през изминалата нощ, нивото на река Черна Места, в района на село Черна Места се повиши и подкопа съществуващия откос на пътя. Участъкът е сигнализиран с пътни знаци. Аварийно са предприети мерки с насипване на едро-скален материал, до извършването на укрепване на откоса. \r\n \r\nЛивия НИНОВА", "date": "2019.07.23", "title": "Благоевград: Интензивен е трафикът по основните пътни направления в областта"}
{"url": "http://www.focus-news.net/news/2019/07/23/2683200/mrrb-novi-10-mln-evro-shte-badat-investirani-v-pogranichniya-region-mezhdu-balgariya-i-turtsiya.html", "text": "Нови 10 млн. евро ще бъдат инвестирани в пограничния регион между България и Турция в проекти за опазване на околната среда и развитието на устойчив туризъм. Това съобщиха от пресцентъра на  Министерство на регионалното развитие и благоустройството . Те се отпускат по Програмата за трансгранично сътрудничество Interreg - ИПП България - Турция 2014 - 2020 г. На церемония в Министерството на регионалното развитие и благоустройството заместник-министър Деница Николова и заместник-министърът на външните работи на Република Турция Фарук Каймакчъ връчиха договорите на бенефициентите, сключени по втората покана за подаване на проектни предложения по Програмата. \"Общо 23 проектни предложения стартират своята реализация с осигуреното финансиране, а до дни ще бъдат подписани още 11 договора\", уточни зам.-министър Николова. \"В рамките на първата покана за набиране проекти бяха сключени 43 договора за 10 млн. евро, 41 от които вече са изпълнени\", съобщи още тя. \r\n„Това е една много важна програма за трансграничните региони, защото с ресурс от 28 млн.евро ние съвместяваме нашите усилия в партньорства, за да направим по-защитима околната среда, да смекчим щетите от природни бедствия, да щадим ресурсите си и да развиваме и съхраним културно-историческото си наследство“, отбеляза зам.-министър Николова. Тя отбеляза, че в рамките на обявените покани за набиране на проекти са подадени 325 предложения, което е ясен индикатор за разпознаваемостта на Програмата и големия интерес от бенефициентите от пограничните региони. „Днешното събитие е от изключителна важност за постигането на крайната цел на Програмата. На първо място, защото средствата се предоставят на най-качествените проекти в полза на хората от региона. Всеки от тях ще допринесе за развитието и опазването на общия трансграничен регион“, каза още Николова. Тя обърна внимание, че се намираме се в ключова година за европейските фондове и Интеррег програмите, в която трябва да бъде осигурен висок темп на изпълнение на текущите програми с поглед към бъдещите такива и полагане на основите за успешното им стартиране. „Целта ни за следващия програмен период е да осигурим стратегически подход, базиран на специфичните нужди на трансграничния регион, който да увеличи ефективността от кохезионната политика и да има пряк ефект за икономическото развитие. През есента ще стартираме диалог с всички заинтересовани страни за бъдещата рамка и инвестициите след 2020 г.“, каза още заместник-министърът. \r\nЗам.-министър Фарук Каймакчъ поздрави бенефициентите за успешните проекти. „В Турция имаме поговорка, че съседа има нужда дори от пепелта на комшията си. Затова ние отдаваме голямо значение на близките си отношения с България. До тук ние изпълняваме по най-добрия и хармоничен начин програмата за трансгранично сътрудничество вече 10 години. Благодаря на всички, които имат принос в прилагането на програмата. Проектите ще имат пряк принос за развитието и благоденствието на градовете, в които се намираме, и ще развие връзките между двете държави“, каза зам.-министър Каймакчъ. Той посочи, че в бъдеще програмата трябва да продължи да подкрепя развитието на туристическия сектор, транспортните връзки и проекти, които дават решение на проблемите е развитието на градовете в граничните области.  \r\nПрограмата Interreg – ИПП България – Турция 2014-2020, насочена към укрепване на капацитета на капацитета за трансгранично сътрудничество, обхваща областите Бургас, Ямбол и Хасково за територията на Република България и провинциите Одрин и Къркларели на територията на Република Турция. Общият размер на средствата в настоящия програмен период е почти 30 млн. евро.", "date": "2019.07.23", "title": "МРРБ: Нови 10 млн. евро ще бъдат инвестирани в пограничния регион между България и Турция"}
{"url": "http://www.focus-news.net/news/2019/07/23/2683198/veliko-tarnovo-remont-se-izvarshva-po-patya-mezhdu-polski-trambesh-i-selo-obedinenie.html", "text": "Ремонт се извършва по пътя между Полски Тръмбеш и село Обединение. Водачите трябва да карат внимателно в участъка от км 0 до км 15. Там се извършват преасфалтиране,  реконструкция на банкетите, отводнителните съоръжения и премахване на излишна растителност. Движението се регулира с пътни знаци. Срокът за приключване е 15 юли, съобщават за  Радио „Фокус“ – Велико Търново  то Областно пътно управление – Велико Търново. Трафикът в старата столица и по-голямата част от областта е натоварен. Настилките в града и региона са частично мокри. Времето е облачно и на места превалява дъжд. Интензивно е движението в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.23", "title": "Велико Търново: Ремонт се извършва по пътя между Полски Тръмбеш и село Обединение"}
{"url": "http://www.focus-news.net/news/2019/07/23/2683194/sport-anton-velkov-vliza-v-shtaba-na-krasimir-balakov.html", "text": "Футбол: Антон Велков се присъедини към щаба на мъжкия национален отбор на България по футбол, съобщиха от БФС.  Бившият треньор на Локомотив (София), Черноморец (Бургас), Видима-Раковски и Марек ще изпълнява функциите на помощник-треньор на селекционера Красимир Балъков, като на поста заменя досегашния асистент Йончо Арсов. Останалите имена в щаба са непроменени - Станислав Генчев (помощник-треньор), Калоян Чакъров (треньор на вратарите) и Иван Славов (анализатор).", "date": "2019.07.23", "title": "Спорт: Антон Велков влиза в щаба на Красимир Балъков"}
{"url": "http://www.focus-news.net/news/2019/07/23/2683201/pregled-na-mezhdunarodnite-novini-do-18-chasa-agentsiya-fokus.html", "text": "Гръцкият премиер Кириакос Мицотакис заяви, че процеса на интеграция на Северна Македония в Европейския съюз и подкрепата за марката „Македония“ ще бъдат двата инструмента, които гръцкото правителство ще използва за смекчаване на негативните последствия от Преспанския договор, предава агенция  „Макфакс“ . \r\nГръцкият премиер спомена критиките на основната опозиционна партия СИРИЗА за евентуално приемане на споразумението за името, но обясни, че преди това е предупреждавал, че след като споразумението бъде ратифицирано, то не може да бъде променяно едностранно. \r\nМицотакис обаче обеща да се бори за регулиране на гръцките търговски марки и стоки с етикети с името „Македония“ и че освен това ще използва възможностите на Скопие  за влизане в ЕС по начин, по който Гърция ще може да извлече най-голяма полза от тези преговори. \r\n*** \r\n \r\n Радикално-лявата испанска партия „Унидас Подемос“ съобщи във вторник, че няма да подкрепи Социалистическата партия на действащия премиер Педро Санчес на вота на доверие по-късно във вторник, от което става ясно, че социалистите няма да могат да формират правителство на първия от двата такива вота през тази седмица, предава  Reuters . \r\nСанчес, който спечели най-много депутати на предсрочните избори в страната през април, е далеч от това да си осигури достатъчно гласове за абсолютно мнозинство въпреки продължилите три месеца преговори с „Подемос“, отбелязва британската агенция. \r\nНезависимо, че най-вероятно ще загуби вота във вторник, той все пак може да спечели втория рунд в четвъртък, ако социалистите и партията на Пабло Иглесиас преодолеят своите различия и не срещнат съпротива от по-малките партии в долната камара на испанския парламент, посочва още медията. \r\n„Все още е сме решили точно как ще гласуваме, но, със сигурност, няма да го подкрепим (Санчес)“, заяви главният преговарящ на Подемос Пабло Еченике пред радио „Кардена сер“. \r\nСпоред системата на Испания за избор на министър-председател, Санчес ще се нуждае от абсолютно мнозинство от 176 гласа „за“ в 350-местния парламент, на вота във вторник. В другия кръг след два дни ще се прилагат различни правила, които изискват повече гласове „да“, отколкото „против“, без да се броят въздържалите се. \r\nЕченик каза, че неговата партия иска да продължи да преговаря със социалистите, за да се опита да постигне споразумение за коалиционно правителство. \r\n\"Във всеки случай, коалицията на социалистите и Подемос  би затруднила новото правителство да приложи големи промени в политиката, тъй като това би ограничило способността на Санчес да постигне споразумения с други партии в парламента\", каза Антонио Барозу от политическата консултантска компания Teneo. \r\nИзточници в Подемос и Социалистическата партия заявиха, че основният въпрос е каква ще бъде ролята на министрите от Подемос. \r\nИглесиас обвини Санчес в парламента в понеделник, че иска да им даде чисто \"декоративна\" роля без никаква реална власт. \r\nАко Санчес не бъде потвърден като премиер в четвъртък, през септември могат да се проведат допълнителни гласувания. Ако и това се провали, ще бъдат проведени повторни избори на 10 ноември. \r\n*** \r\n \r\n  Бившият кмет на Лондон и министър на външните работи на Великобритания Борис Джонсън във вторник спечели състезанието за това кой ще наследи Тереза Мей на поста премиер на Обединеното Кралство, като победи настоящият външен министър Джереми Хънт в съревнованието за лидер на Консервативната партия, предава  AFP . \r\nДжонсън победи Хънт с 92,153 гласа на 46,656 гласа на членовете на торите. Той ще наследи официално Тереза Мей в сряда. \r\n*** \r\n \r\n Напускащият поста си министър-председател на Косово Рамуш Харадинай, цитиран от англоезичната редакция на  Радио „Свободна Европа“ , заяви, че Прищина ще преговаря с Белград, но само ако Сърбия не настоява за създаването на етнически сръбски анклав на косовска територия. \r\n„Не се противопоставяме на диалог със Сърбия. Без значение доколко са напреднал даилога, Косово е готово да преговаря по всяко време. Но диалог без услови, който не може да включва разделение на Косово и създаване на „Додик Република“ в него“, каза Харадинай пред радиото на 22 юли. Косовският премиер имаше предвид държавно образувание подобно на „Република Сръбска“ в съседна Босна и Херцеговина.  \r\nНаброяващи около 150 хиляди души от 1,8 милиона население, сърбите са най-голямото етническо малцинство в Косово и се намират основно, макар и не само, в северната част на страната, отбелязва медията. \r\n*** \r\n \r\n  След като победи Джереми Хънт в изборите за нов лидер на Консервативната партия, Борис Джонсън увери, че ще изкара Великобритания от Европейския съюз до 31 октомври, предава  AFP . \r\n„Ще завършим Брекзит до 31 октомври“, заяви бъдещият премиер на Обединеното кралство след обявяването на резултатите от гласуването в сряда. \r\n*** \r\n \r\n  Министърът на външните работи на Япония Таро Коно счита, че изтребителите на страната е трябвало да предприемат мерки спрямо руския самолет в района на спорните острови Такешима (Токто). Той заяви това във вторник на пресконференция в Токио, коментирайки инцидента в небето над Японско море. Според Таро Коно, руският самолет е нарушил японското въздушно пространство, а не южнокорейското, както твърдят в Сеул, предава  ТАСС . \r\n„Островите Такешима са наша територия. Япония трябваше да предприеме мерки срещу руския самолет, който влиза в нашето въздушно пространство. Това, че Южна Корея предприема мерки по този въпрос е несъвместимо с нашата позиция“, заяви той. \r\nПо-рано Япония протестира пред Москва и Сеул във връзка с инцидента. \r\nОстровите Такешима са предмет на спор между Токио и Сеул. Япония твърди, че Южна Корея е окупирала незаконно тези острови, включени в състава на Японската империя през 1905 година. Южнокорейските власти, както и ръководството на Северна Корея, са категорични, че този малък архипелаг исторически винаги е бил в състава на корейската държава. \r\n*** \r\n \r\n Главните британски съюзници поздравиха Борис Джонсън във вторник, след той като спечели поста на ръководител на Консервативната партия, което ще го направи следващия премиер на Великобритания, но ЕС предупреди, че предстоят „предизвикателства“ пред Брекзит, предава  AFP . \r\nЕто някои от първоначалните реакции от страната и чужбина на победата на Джонсън: \r\n \r\n\"Поздравления за Борис Джонсън за това, че става новият министър-председател на Обединеното кралство. Той ще бъде страхотен!\"  -  написа американският президент Доналд Тръмп в социалната мрежа „Туитър“.  \r\nАмериканският президент се е обявявал за голям привърженик на Борис Джонсън. Миналата седмица той предрече, че Джонсън ще поправи това \"бедствие\", по думите на Тръмп, което напускащият премиер Тереза Мей предизвика в опит да изведе Великобритания от Европейския съюз. \r\n\"Той е различен човек, но хората казват, че и аз съм различен. Ние се разбираме добре. Мисля, че ще имаме много добри отношения\", каза Тръмп пред репортери. \r\n \r\n\"Поздравления за Борис Джонсън за това, че е номиниран за министър-председател\", заяви в Париж бъдещият председател на Европейската комисия Урсула фон дер Лайен. „Очаквам с нетърпение да имам добри работни отношения с него.“ \r\n\"Има много различни и трудни въпроси, с които да се справим заедно. Предстоят предизвикателни времена пред нас.\" \r\n \r\n\"Очакваме с нетърпение да работим конструктивно с премиера Борис Джонсън, когато той встъпи в длъжност, за да улесни ратифицирането на споразумението за оттегляне и да постигне подреден Брекзит\", заяви главният преговарящ на ЕС Мишел Барние. \r\n\"Готови сме също така да преработим договорената декларация за бъдещо партньорство в съответствие с насоките на Европейския съвет,\" каза Барние, говорейки за необвързващата политическа декларация за бъдещите връзки между ЕС и Великобритания, подписана с Тереза Мей през ноември. \r\n \r\nПредседателят на Европейската комисия Жан-Клод Юнкер също изпрати поздравленията си на Джонсън, според говорител на Комисията. \r\n\"Председателят иска да работи с министър-председателя по възможно най-добрия начин и но ще се въздържа от повече коментари, тъй като новината е току що обявена.\" \r\n \r\n\"Поздравявам бившия си колега Борис Джонсън, че става британски премиер\", заяви иранският външен министър Мохамад Джавад Зариф на фона на противопоставянето между двете страни след задържането на танкери. \r\n\"Иран не търси конфронтация. Но ние имаме 1500 мили от бреговата линия на Персийския залив. Това са нашите води и ние ще ги защитим\", каза той. \r\n \r\n\"Поздравявам Борис Джонсън и ще му се обадя, когато той стане официално министър-председател,\" каза френският президент Макрон. \r\n\"Много искам да работя с него възможно най-бързо и не само по европейски теми и продължаването на преговорите, свързани с Брекзит, но също и по международни въпроси, по които се координираме тясно с Великобритания и Германия ... като ситуацията в Иран.\" \r\n \r\nБорис Джонсън е спечелил подкрепата на по-малко от 100 000 непредставителни членове на консервативната партия, като обещава намаляване на данъците за най-богатите, като се представя за приятел на банкерите и настоява разрушителен Брекзит без споразумение, \"каза Джереми Корбин, лидер на основната опозиционна Лейбъристка партия. \r\n„Брекзит без споразумение на Джонсън би означавал съкращаване на работни места, по-високи цени в магазините и рискът, че Националния здравноосигурителен фонд ще бъде продаден на американски корпорации в сделка с Доналд Тръмп. \r\n \r\n\"Хората от нашата страна трябва да решат кой ще стане министър-председател в общи избори,\" завършва Корбин.", "date": "2019.07.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/23/2683199/gl-prokuror-sotir-tsatsarov-ivan-geshev-e-verniyat-izbor-pravilnoto-reshenie-e-prodalzhavane-na-deystviyata-na-prokuraturata-koito-se-vizhdat-v-poslednite-godini.html", "text": "Иван Гешев е верният избор, правилното решение е продължаване на действията на прокуратурата, които се виждат в последните години. Това каза главният прокурор Сотир Цацаров пред журналисти, предаде репортер на  Агенция \"Фокус\" . \"Казано по друг начин - правилното решение в конкретния случай е тази кандидатура. Аз съм работил с него, работя с него всеки ден, претендирам, че имам необходимата преценка\", каза още Цацаров. Попитан какво би се случило, ако президентът откаже да подпише указа за главен прокурор, Цацаров обясни, че това го пише в Конституцията. \"Ако президентът откаже да подпише и след това имаме резултат със 17 и повече гласа, президентът е длъжен да подпише указа\", каза още Цацаров. Той посочи, че застава категорично зад кандидатурата на Гешев без значение кой поред е неговият подпис. \"Ако тази кандидатура набере съответния брой гласове и ако се реализира ситуацията, за която вие говорите, съм устроен така, че след като веднъж съм я подписал, ще гласувам за тази кандидатура, независимо дали бъде върната или не\", допълни още Цацаров.  \r\nНа въпрос дали има обвързаност между издигането на кандидатурата за главен прокурор и хакерската атака срещу НАП, той отговори: \"Не, не мисля, че има такава. По същата логика може да попитате има ли връзка между искането за оставка на Христо Иванов и тази атака. Едното е нещо, което е мислено и правено, а другото е нещо, което е повтаряно сума пъти досега\", каза Цацаров.  \r\nДеница КИТАНОВА", "date": "2019.07.23", "title": "Гл. прокурор Сотир Цацаров: Иван Гешев е верният избор, правилното решение е продължаване на действията на прокуратурата, които се виждат в последните години"}
{"url": "http://www.focus-news.net/news/2019/07/23/2683197/dzheremi-hant-pozdravleniya-boris-dzhonsan.html", "text": "Избраният председател на Консервативната партия на Великобритания Борис Джонсън ще бъде отличен премиер в трудно време за Великобритания. Това становище бе изразено във вторник от главния му съперник за поста на лидера на торите, британския външен министър Джереми Хънт в социалната мрежа  “Туитър“ . \r\n\"Борис Джонсън, поздравления за добре проведена предизборна кампания. Вие ще бъдете велик премиер на нашата страна в този преломен момент!!\" - пише Хънт във вторник на своята страница в социалната мрежа. \r\n \r\n  Юлиян Марков", "date": "2019.07.23", "title": "Джереми Хънт: Поздравления, Борис Джонсън!"}
{"url": "http://www.focus-news.net/news/2019/07/23/2683202/gl-prokuror-sotir-tsatsarov-ochakvam-predlozhenieto-na-nablyudavashtiya-prokuror-po-obvinenieto-sreshtu-elena-yoncheva-shte-se-saobrazya-s-pravilata-v-ep-i-shte-poiskam-imuniteta-y.html", "text": "Очаквам тези дни предложението на наблюдаващия прокурор по обвинението срещу Елена Йончева, при положение, че то постъпи ще се съобразя с правилата в ЕП и естествено ще поискам имунитета ѝ. Това каза главният прокурор Сотир Цацаров пред журналисти във връзка със срещата си с НФСБ, предаде репортер на  Агенция \"Фокус\" . Цацаров уточни, че наказателното производство срещу Елена Йончева към момента е спряно. Във връзка със срещата си с НФСБ, Цацаров коментира: \"Срещата беше свързана с нарушения с изборното законодателство и с обществения ред\". \"Това бяха темите, за които присъствахме с г-н Маринов. В крайна сметка бяхме поканени от парламентарната група и се отзовахме. Не мога да кажа дали съм доволен, тъй като народните представители са тези, които в много случаи поставят проблеми, които според тях не са решени. В крайна сметка успяхме да намерим решения, които са общи\", каза още Цацаров.  \r\nДеница КИТАНОВА", "date": "2019.07.23", "title": "Гл. прокурор Сотир Цацаров: Очаквам предложението на наблюдаващия прокурор по обвинението срещу Елена Йончева, ще се съобразя с правилата в ЕП и ще поискам имунитета й"}
{"url": "http://www.focus-news.net/news/2019/07/23/2683204/gd-granichna-politsiya-intenziven-e-trafikat-za-leki-i-tovarni-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки и товарни автомобили на изход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът на ГКПП „Калотина“ е интензивен на вход за леки автомобили. На българо-румънската граница на всички сухопътни гранични контролно-пропускателни пунктове трафикът е интензивен за леки автомобили на вход. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.07.23", "title": "ГД „Гранична полиция“: Интензивен е трафикът за леки и товарни автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/07/23/2683196/glavniyat-prokuror-sotir-tsatsarov-hakerskata-ataka-sreshtu-nap-idva-ot-balgariya-za-chuzhbina-i-duma-ne-mozhe-da-stava.html", "text": "Хакерската атака срещу НАП идва от България, за чужбина и дума не може да става. Това каза главният прокурор Сотир Цацаров пред журналисти, предаде репортер на  Агенция \"Фокус\" . \"Всичко това, руски хакери, това е начална маскировка за създаване на съответна начална версия, която да раздуе нещата в повече и повече. Да говорим за чужбина, за руски хакери, свобода за Асанж, звучи благородно, но не е това истината\", подчерта още Цацаров. Според него целта на атаката ще стане ясна. Във връзка с търсеното му ЕГН при хакерската атака срещу НАП, Цацаров отговори: \"След като са били търсени, от доказателствата по делото е ясно, че са били събрани в един файл, наречен \"Търсене за Бивол\". Проблемът не е в това, че са били търсени от моя гледна точка. Проблемът е изтеглянето на цялата база данни, целите, за които тя е реализирана, това изтегляне и факта, че немалка част от базата данни все още е разполагаема. Лично не мога да кажа, че е станала кой знае каква трагедия с оглед моето ЕГН. То е известно и не виждам какво може да се намери\", каза още Цацаров. По думите му най-много да се търси несъответствие с данъчните декларации и КПКОНПИ. \"Това, че някой събрал моето ЕГН в търсене за \"Бивол\" не е проблемът в момента\", посочи още Цацаров. Според него някои от данните като тези от НАП са били изтегляни, реализирани и пускани в публичното пространство, за да се търси определен ефект, който може да бъде и политически. \"Други от тях, каквито бази данни са открити, според мен теглени, събирани и може би реализирани с чисто търговска цел. Дали тази търговска цел е законна е съвсем отделен въпрос\", посочи още Цацаров.  \r\nВъв връзка с исканата му оставка от страна на Христо Иванов, Цацаров отговори: \"Христо Иванов ми иска оставката за 12-ти път. Това Христо Иванов да поиска моята или на моята заместник не е новина. Стойността на такова искане е равна аз да му поискам оставката от председателско място в партията. Дайте да не бъдем фиксирани един в друг. Лично аз не в него, но някак си тази фиксация в длъжността главен прокурор в началото ми се струваше, че е малко личностна, сега съм напълно наясно, че не е личностна\", каза Цацаров. Той посочи, че е свидетел на неговите действия, неуспехи и успехи като министър.  \r\nДеница КИТАНОВА", "date": "2019.07.23", "title": "Главният прокурор Сотир Цацаров: Хакерската атака срещу НАП идва от България, за чужбина и дума не може да става"}
{"url": "http://www.focus-news.net/news/2019/07/23/2683205/emil-milanov-fk-minyor-chikago-predstoi-istoricheska-futbolna-sreshta-kakvato-dosega-ne-e-imalo.html", "text": "Предстои историческа  футболна среща, каквато досега не е имало, между отборите на „Миньор“ - Перник и „Миньор“ - Чикаго по повод  100-годишнината на ФК „Миньор“- Перник. Това каза за предаването „Перничани – потомците на Кракра“ по  Радио \"Фокус\"  Емил Миланов, старши треньор на футболен клуб „Миньор Перник“-Чикаго. Той обясни, че отборът в Чикаго е създаден от Николай Василев, който е от Перник, но  и живее в САЩ.  По думите му отборът на „Миньор“ – Чикаго  в момента играе в третото ниво на американския футбол, като  съставът е основно от българи.  Миланов добави, че „Миньор“-Чикаго е създаден, за да свързва сънародниците ни с родния град и страната. Той допълни, че българската общност в Чикаго празнува всички традиционни за страната ни празници, включително и Сурва.   \r\nЕмил Миланов каза още, че идеята за двубой между двата отбора се е появила отдавна и се радва, че това ще се лучи по повод годишнината. Според Миланов публиката ще подкрепя „Миньор“, защото мотото на срещата е „Един отбор, една любов, една страст на два континента“. „Не е важна победата, а шоуто, което ще се получи за феновете в събота в 18ч. на стадиона на мира в Перник“, коментира Миланов и отправи покана към всички, които проявяват интерес, да присъстват на това футболно шоу. \r\nРосица АНГЕЛОВА", "date": "2019.07.23", "title": "Емил Миланов, ФК „Миньор“- Чикаго: Предстои историческа  футболна среща, каквато досега не е имало"}
{"url": "http://www.focus-news.net/news/2019/07/23/2682883/faktor-makedoniya-filip-riykar-shte-se-sreshta-tsyala-sedmitsa-s-gratski-i-makedonski-polititsi.html", "text": "Помощник-държавния секретар на САЩ за Европа и Евразия Филип Рийкър започна посещението си в Гърция и Македония в неделя, а визитата ще продължи до събота, съобщи Държавният департамент. Дипломатът от кариерата е бил посланик в Скопие от 2008 до 2011 година, а от 1997 до 1999 година е съветник по връзките с обществеността в американското посолство в Македония, предава скопското електронно издание  „Фактор“ . \r\n„Помощник-секретарят по европейските и евразийските въпроси Филип Рийкър ще бъде в Гърция и Северна Македония от 21 до 27 юли и ще има срещи с представители на властта, гражданското общество и бизнес лидери“, написаха от американското външнополитическо ведомство. \r\nВ Атина Рийкър ще се срещне с министъра на външните работи Никос Дендиас, както и с други представители на правителството, за да разговаря с тях по ключови въпроси от двустранните отношения, като търговията, инвестиционната политика, сътрудничеството в сферите на сигурността и отбраната, регионалната стабилност и енергетиката. Освен това той ще участва на кръгла маса с предприемачи и бизнес лидери. В Солун той ще проведе разговори с местните власти, религиозните и бизнес лидерите. \r\nВ Скопие Рийкър ще се срещне с президента Стево Пендаровски, премиера Зоран Заев, външния министър Никола Димитров и други представители на правителството за разговори около двустранните въпроси и пътя на Северна Македония към членство в НАТО и ЕС. Освен това дипломатът ще присъства на събитие с учениците от Американското училище в Битоля, в допълнение към срещите с депутати, членове на опозиционната партия и представители на местната власт“, се казва в съобщението на Държавния департамент.  \r\n             \r\nПревод и редакция:", "date": "2019.07.23", "title": "„Фактор“ (Македония): Филип Рийкър ще се среща цяла седмица с гръцки и македонски политици"}
{"url": "http://www.focus-news.net/news/2019/07/23/2683207/korneliya-ninova-v-pernik-nyama-da-pozvolim-v-pernik-da-se-izgaryat-otpadatsi.html", "text": "„Разговаряхме с всички председатели на общински организации на БСП в област Перник и народните представители от областта във връзка с местните избори. Днес Изпълнителното бюро ще приеме и платформата за местните избори. Прави ни впечатление, че и тук бяха поставени проблеми, които се превръщат в национални. И тук изключително остро бе поставен въпросът със здравеопазването“. Това каза председателят на БСП Корнелия Нинова пред журналисти в Перник, съобщиха от пресцентъра на  БСП . Тя добави, че в областта има общини, в които по два месеца няма лекар, а други са много отдалечени и транспортът до областната болница е голям проблем. Тя припомни, че БСП е предложила своята алтернатива в сектора  и бъдещите кметове от левицата ще се придържат към нея за общинското здравеопазване. „Друга тема, която излиза почти навсякъде, е екологията. Тук, в Перник, на площадката на ТЕЦ-а, се подготвя изгаряне на отпадъци, които дори не са от България, а се вкарват от Италия. Няма да позволим в Перник да се изгарят отпадъци. Това е част от модела на управление и срастване на власт, бизнес и пари. Държавата прави услуги на Христо Ковачки, а той ги връща и това се вижда по време на избори – Перник е един от градовете с най-голям корпоративен вот“, уточни Корнелия Нинова. Тя добави, че Перник е един от първенците по замърсяване на въздуха, а това изгаряне на RDF отпадъци  е изключително опасно. „Станислав Владимиров, който е номиниран от местните структури за кмет на общината, пое ангажимент да работи за спиране на този процес “, коментира още лидерът на левицата.   \r\n„Качеството на въздуха е една от най-болезнените теми за Перник. Притесненията на перничани са, че евентуално горене на RDF отпадъци  ще утежни обстановката и ще застраши здравето им“, каза народният представител от ПГ на „БСП за България“ Станислав Владимиров. Той добави, че Перник е град, който можеше да се възползва от тези 111 млн. лв., които бяха дадени от държавата за подобряване на качеството на въздуха, но общинската администрация не е направила усилие да изготви програма за управление на качеството на въздуха. „Ще продължаваме да поставяме темата на дневен ред и няма да се съгласим и позволим допълнително да се утежнява екологичната обстановка в Перник“, заяви Владимиров. Народният представител коментира, че близо 30 000 перничани всеки ден пътуват до София, за да работят, учат или отидат на лекар. „Качествен ЖП или автобусен транспорт няма и хората пътуват най-вече със собствените си автомобили,  образуват се километрични тапи и допълнително се замърсява въздухът. На този фон, управляващите в общината разиграха един цирк с реверсивното движение, а този огромен проблем продължава да стои пред перничани“, каза още Станислав Владимиров.", "date": "2019.07.23", "title": "Корнелия Нинова в Перник: Няма да позволим в Перник да се изгарят отпадъци"}
{"url": "http://www.focus-news.net/news/2019/07/23/2682881/pregled-na-osnovnite-temi-v-svetovniya-pechat-agentsiya-fokus.html", "text": "Решимостта на Турция да отстоява своите интереси и интересите на кипърските турци, ако е необходимо и с военна сила, подкрепата на Иран за \"Хамас\" и \"Хизбулла\" и съмненията на експерти в менталното здраве на Доналд Тръмп са сред темите на световния печат . \r\n*** \r\n \r\n  Турската армия никога няма да се поколебае да предприеме същата стъпка като преди 45 години, „ако трябва да защити живота или сигурността на турците киприоти“, заяви президентът на Турция Реджеп Таийп Ердоган по повод 45-тата годишнина от интервенцията на въоръжените сили на страната в Кипър през 1974 година, пише електронното издание на вестник  Hurryiet . \r\n„Турция стартира миротворческата операция в Кипър, за да защити правата и интересите на турците киприоти, които са един от равноправните собственици на острова“ каза Ердоган в изявление, публикувано от турската президентска дирекция \"Комуникации\". \r\n„Целият свят вижда нашата решимост. Никой не бива да се съмнява, че героичната турска армия, която възприема (Северен) Кипър за своя родина, няма да се поколебае да предприеме същата стъпка, както преди 45 години, ако трябва да защити живота или сигурността на турците киприоти“, категоричен е държавният глава. \r\nЕрдоган припомни, че военната операция през 1974 година е осъществена, след като всички дипломатически възможности в съответствие с международното право са били изчерпани и добави: \r\n„Тези, които си мислят, че богатството на острова и региона принадлежи само на тях, ще се сблъскат с решимостта на Турция и турците киприоти“. \r\n Турският лидер подчерта, че целта на Анкара е справедливо и перманентно решение на кипърския проблем и за мира, а не напрежението в Източното Средиземноморие да надделее. \r\n„Тези, които мечтаят да променят факта, че турците киприоти са интегрална част от турската нация, скоро ще разберат, че това е напразно“, добави Ердоган. \r\n*** \r\n \r\n Иранският върховен лидер аятолах Али Хаменей се срещна в понеделник с делегация на палестинската групировка „Хамас“ и проведе разговори със заместник-ръководителя й Салех ал-Арури, който оглавява делегацията, пише израелското англоезично издание  The Times of Isarel . \r\nХаменей заяви на представителите на Хамас, че подкрепата за палестинците „е идеологически и религиозен въпрос“ и категорично осъди мирния план за Близкия изток, подготвян от администрацията на президента на САЩ Доналд Тръмп, като каза, че палестинците трябва да му се противопоставят с „прецизни ракети“. \r\n„Опасната конспирация на„ Сделката на века” цели унищожаване на палестинската идентичност сред палестинската общественост и младежта“, се казва в изявление на английски на уебсайта на Хаменей. \r\n„Отговорът на „Сделката на века“ изисква  агитационни, културни и интелектуални усилия, а другият метод е да накара палестинците да се чувстват напреднали. Днес палестинците са въоръжени с прецизни ракети, а не с камъни и това дава усещане за напредък ”, добави Хаменей. \r\nТой също така каза, че \"връщането на тази свята земя [Израел] в света на исляма не е странна и недостижима материя\" и нарече целта на лидера на „Хизбулла“ Хасан Насрала да се моли в джамията Ал-Акса на Храмовия хълм в Ерусалим \"абсолютно практичен и постижим стремеж за нас.\" \r\nАл-Арури каза на иранския лидер, че \"ние вярваме, че на базата на божественото обещание, Палестина ще бъде освободена от тиранията на ционистите\", се казва в изявлението на канцеларията на Хаменей. \r\nДелегацията на \"Хамас\" се срещна и с Камал Харрази, съветник на Хаменей. \r\nИранската официална информационна агенция IRNA заяви, че посещението на Ал Арури в Техеран е последвала посещението на висшия ирански парламентарен представител Хосейн Амир-Абдоллахян в Ливан миналата седмица. \r\nИран подкрепя както „Хамас“, така и ливанската групировка „Хизбулла“.  Иран и „Хамас“ не признават Израел и са обещали да го унищожат. \r\nВ неделя ал-Арури се срещна в Техеран с Камал Харази, ръководител на Иранския стратегически съвет за външни отношения, и заяви, че „Хамас“ и Иран са на \"един и същи път\" в борбата с Израел, съобщи иранската агенция Fars. \r\n\"Ние сме на същия път като Ислямската република - по пътя на борбата с ционизма и арогантността\", каза той според информациите. \r\n*** \r\n \r\n Група експерти по психично здраве, които са заключили, че президентът Тръмп е опасен, ще дискутират пред обществеността във вторник факта, че според тях разследването на Мюлер показва, че президентът е психически нездрав и не трябва да има право да използва въоръжените сили, пише американският вестник  The Washington Examiner . \r\nЕкспертите - четирима психиатри и един клиничен психолог ще споделят своите наблюдения в деня преди бившия специален съветник Робърт Мюлер да се яви пред комисиите за съдебната власт и разузнаването за да отговаря за своето разследване на руската намеса в президентските избори и дали президентът Доналд Тръмп е възпрепятствал разследването. \r\nТе ще представят анализ на психичното здраве, който публикуваха през април, използвайки доклада на Мюлер от 448 страници, в което стигат до заключението, че Тръмп \"не успява да покрие всички критерии за разумна умствена способност да взема рационални решения, базирани на реалността, които са от решаващо значение за функционирането на президента.\" Събитието, което е отворено за обществеността и ще започне в 17:00, ще позволи на зрителите да подават въпроси анонимно. \r\nЕкспертите ще предложат пет въпроса, които според тях законодателите трябва да зададат на Мюлер по време на неговите показания, каза д-р Банди Ли от Медицинското училище в Йейл, лидерът на събитието и един от психиатрите. Събитието се нарича \"Критични въпроси на психичното здраве за Робърт Мюлер“.", "date": "2019.07.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/23/2682882/predstoyashti-sabitiya-v-stranata-za-23-yuli-agentsiya-fokus.html", "text": "*** \r\n \r\nПрезидентът Румен Радев ще бъде на държавно посещение в Република Хърватия по покана на своя колега президента Колинда Грабар-Китарович. \r\n \r\n \r\n*** \r\n \r\n \r\nОт 10.50 ч. на терасата на вила „Биляна“ вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора. \r\n \r\n \r\n*** \r\n \r\nОт 10.00 ще се проведе възпоменателен митинг-поклонение на Мемориала „Гарнизонно стрелбище“. В събитието ще вземат участие вицепрезидентът Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов. В 18.00 часа, пред паметника на Никола Вапцаров, в градината зад Националната художествена галерия, поети ще рецитират авторски и стихове на Вапцаров. \r\n \r\n \r\n*** \r\n \r\nОт 09.00 часа в Аулата на Ректората на Софийския университет ще се проведе международна конференция за качество, надеждност и сигурност на софтуера. \r\n \r\n \r\n*** \r\n \r\nОт 09.30 часа в Института за изследване на обществата и знанието при БАН на ул. \"Сердика\" заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България. \r\n \r\n*** \r\n \r\nОт 10.00 ч. до 11.30 ч. в сградата на МВР ще се проведе пресконференция на Дирекция ДКИС - МВР, по проект: „Специализирано обучение на служителите за работа със системите за мониторинг, ранно предупреждение и оповестяване за повишаване сигурността на гражданското общество”. \r\n \r\n \r\nОТ 10.00 часа в сградата на Столична община, мраморно фоайе, кметът на Столична община Йорданка Фандъкова и заместник-кметът доц. д-р Тодор Чобанов ще приветстват Отбора на надеждата.  \r\n \r\n*** \r\n \r\nОт 11.00 ч. в пресклуб “България” на стадион “Васил Левски” ще се проведе пресконференция по повод седмото издание на Еко Рали България. \r\n \r\n \r\n*** \r\n \r\nОт 11.00 ч. в Пресклуба на БТА ще се проведе пресконференция на Център за защита на правата в здравеопазването на тема: „Нов модел за извънсъдебно решаване на спорове в сферата на здравеопазването“. Участие ще вземат: Христина Николова, Анели Чобанова, д-р Стойчо Кацаров и Боряна Ботева. \r\n \r\n \r\n*** \r\n \r\nОт 13.00 часа в централата на ПП АБВ ще се проведе пресконференция по актуални политически теми. \r\n \r\n \r\nОт 13.30 часа в „Рамада София Сити Център“, зала „Опал“, Централната избирателна комисия съвместно и Националното сдружение на общините в Република България ще открият Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г. \r\n \r\n*** \r\n \r\nОт 14.00 ч. в Лятната занималня на Столична библиотека Деница Сачева, заместник министър на образованието и науката, ще чете откъси от книгата „Приключенията на мотовете“ от Радостина Николова.  \r\n \r\n \r\n \r\nОт 14.30 часа в зала „Пресцентър“ на Министерството на регионалното развитие и благоустройство заместник-министър Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България – Турция 2014-2020 г.  \r\n \r\n*** \r\n \r\nОт 14.30 ч. ще се проведе заседание на Комисията по правни въпроси в Народното събрание. \r\n \r\n*** \r\n \r\nОт 11.30 часа в сградата на Общината ще се проведе редовна пресконференция с участието на кмета на д-р Емил Караиванов по актуални теми от работата на общинска администрация. \r\n \r\n*** \r\n \r\nОт 18.00 часа в Бургаската художествена галерия \"Петко Задгорски\" ще бъде открита изложбата \"Капки смях\". \r\n \r\n*** \r\n \r\nОт 13.30 ч. в залата на Радио Варна, ще се проведе пресконференция на тема „Заплашва ли човешки животи сивата икономика в България?“. Непосредствено след пресконференцията, от 14.30 ч. ще бъде открита и информационната кампания на КНСБ във Варна, която е под мотото „Сивото убива!“. За целта ще бъде разположен мобилен информационен център от 14.30 ч. до 17.00 ч. на входа на Морската градина. \r\n \r\n*** \r\n   \r\nОт 11.00 часа в Областния информационен център ще се проведе информационна среща за представяне на процедура „Изпълнение на демонстрационни проекти в областта на управлението на отпадъците“ по Оперативна програма „Околна среда“ ОПОС 2014-2020 г.  \r\n \r\n*** \r\n \r\nОт 11.00 ч. в заседателната зала на 6 ет. в административната сграда кметът Огнян Ценков ще даде пресконференция във връзка с подготовката на третия сезон на фестивала \"Летни вечери на операта и балета \"Баба Вида\", който ще се проведе от 2 до 4 август. \r\n \r\n*** \r\n \r\n \r\nОт 10.30 до 12.00 ч. в заседателната си зала на пл. „Бдинци“ 2 екипът на Областен информационен център-Видин организира информационна среща по процедура „Изпълнение на демонстрационни проекти в областта на управлението на отпадъците“, финансирана от Оперативна програма „Околна среда“ 2014-2020 г. \r\n \r\n \r\n*** \r\n \r\nОт 10:00 ч. с представяне на книгата „Как вещиците сътворили отровна храна за хората“ и забавна игра за търсене на вещици ще започне „Цветно лято в Жеравна“. \r\n \r\n \r\n*** \r\n \r\nОт 11.00 ч. на площад \"Защитата на Каварна“ пред паметника на Андрей Василев – Амирата ще се състои поднасяне на цветя. \r\n \r\n \r\n*** \r\n \r\nОт 9.00 часа до 12.00 часа пред НЧ “Съгласие-1890“ ще се проведе музей на открито, който ще представи военно-историческо оръжие от 19 век.  \r\n \r\n*** \r\n \r\nОт 11.30 часа на кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув. В рамките на срещата ще бъде представена и информация за програмата по повод 100 години „Миньор“-Перник. \r\n \r\n*** \r\n \r\nОт 16.00 ч. в залата на ОбС и ОблС на БСП - Перник на ул. „Радомир“ 1 ще се проведе пресконференция. \r\n \r\n*** \r\n \r\nОт 16.30 ч. Христо Стоичков ще се срещне с трениращите в детско-юношеската школа на Общински футболен клуб „Беласица“. \r\n \r\nОт 18.00 ч. в залата на хотел „България“ ще представи биографичната си книга „Христо Стоичков. Историята“.  \r\n \r\nОт 21.30 ч. кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.        \r\n \r\n*** \r\n \r\nОт 11.00 часа в галерия колекция ,,Дарение Светлин Русев\" ще се състои концерт на  участниците в Лятна китарна академия - Плевен '2019. \r\n \r\n*** \r\n \r\nОт 17.00 часа в салона на читалище ,,Христо Ботев\" ще се проведе прожекция на филма за евангелизаторските концерти на вокален дует ,,Блага вест\". \r\n \r\n*** \r\n \r\nOт 10.00 ч. в клуба на ВМРО на бул. „Марица“ 51 под моста на Герджика, народният представител от Пловдив Александър Сиди и представители на ръководството на ВМРО - Пловдив ще направят анализ на изтичащия мандат на местната власт в града и ще изложат програмата на Организацията за предстоящите местни избори. \r\n \r\n*** \r\n \r\nОт 11.00 часа в сградата МБАЛ „Св. Пантелеймон“ кметът инж. Иван Тотев и ръководството на болницата ще подпишат споразумение за двустранно сътрудничество. \r\n \r\n*** \r\n \r\nОт 16.00 ч. в Аулата на математическата гимназия \"Баба Тонка\" ще се състои награждаване на отличи ученици, които са участвали в  състезанието World Mathematics Invitational във Фукуока, Южна Япония. \r\n   \r\n*** \r\n \r\nОт 13.00 часа в залата на Общинския съвет, читалище „Георги Кондолов“ ще се проведе информационен ден за представяне на отворените мерки по Програмата за морско дело и рибарство 2014-2020 г. \r\n \r\n*** \r\n   \r\nОт 09.00 часа в зала 304 на Общината ще заседава Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа в зала 203 на Общината ще се проведе брифинг. \r\n   \r\n*** \r\n   \r\nОт 14.00 часа в зала 203 на Общината ще заседава Постоянната комисия „Правна и опазване на обществения ред” към Общинския съвет.  \r\n   \r\n*** \r\n   \r\nОт 16.00 часа в зала 203 на Общината ще заседава Постоянната комисия „Екология и селско стопанство” към Общинския съвет. \r\n \r\n***  \r\n   \r\nОт 16.45 часа в жилищен комплекс „Хале“ кметът на Ямбол Георги Славов ще направи проверка по извършваното саниране на блок № 14 .", "date": "2019.07.23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2019/07/23/2683203/ministar-mladen-marinov-ot-firmata-v-koyato-e-rabotil-kristiyan-baykov-se-izzemvat-godni-dokazatelstva.html", "text": "От фирмата, в която е работил Кристиян Байков, се изземват годни доказателства. Това каза министърът на вътрешните работи Младен Маринов пред журналисти във връзка с хакерската атака срещу НАП, предаде репортер на  Агенция \"Фокус\" .\"Убеден съм, че има много добри професионалисти, които за определено време могат да се справят с тези предизвикателства\", каза Маринов. На въпрос дали съдействат на МВР от фирмата, той посочи: \"Не бих казал, че съдействат\". Той уточни, че те отказват да дадат съответните пароли. По думите му при всички положения това забавя разследването. попитан дали през това време те унищожават данните, министърът посочи, че иззетите в рамките на досъдебното производство магнитни носители, компютри и конфигурации са под контрола на разследващите и няма как да бъдат унищожени.  \r\nДеница КИТАНОВА", "date": "2019.07.23", "title": "Министър Младен Маринов: От фирмата, в която е работил Кристиян Байков, се изземват годни доказателства"}
{"url": "http://www.focus-news.net/news/2019/07/23/2682884/handelsblatt-terminalite-za-vtechnen-gaz-sa-po-izgodni-za-rusiya-otkolkoto-za-sasht.html", "text": "Когато руският енергиен концерн „Новатек“ и белгийският оператор на газовата инфраструктура „Флуксис“ през есента на миналата година обявиха, че са дали под аренда парцел в пристанището на Рощок за изграждането на терминал за втечнен газ, това заинтересува само специалистите. Тогава бе заявено, че капацитетът на терминала за преработване на газ ще бъде 300 хиляди тона годишно. Според международния рейтинг този завод за преработка на втечнен газ ще бъде сравнително малък. В бъдеще в пристанището на Рощок круизните кораби ще могат да бъдат зареждани с екологично гориво. \r\nНо значението на тази инсталация е значително по-голямо, отколкото може да се предположи, изхождайки от размерите й. Рощок стана символ на суровинното съперничество между Русия и САЩ, там се сблъскват геополитиката и геоикономиката. Тъй като не само руснаците, но и американците искат да продават на Германия втечнен газ и, при това, колкото може повече, пише германското икономическо издание Handelsblatt в материал, представен без редакторска намеса. \r\nСАЩ агресивно се застъпват за изграждането на терминали за ВПГ и предупреждават германското федерално правителство да не задълбочава енергийното си партньорство с Москва. Федералното правителство не иска да отговаря на техните искания, както се вижда от изграждането на балтийския газопровод „Северен поток 2“. Но в същото време Берлин разширява инфраструктурата за втечнен газ. \r\nНеотдавна федералният министър на икономиката Петер Алтмайер реши, че тръбопроводите, които ще свързват терминалите за ВПГ с общата газова мрежа, не трябва да се плащат от инвеститорите на терминалите, те ще бъдат част от регулираната газова мрежа. \r\nРазходите за изграждането и експлоатацията на тези тръбопроводи ще бъдат разпределени чрез системата за плащане на газ на всички потребители. В резултат на това инвестициите в терминали за втечнен природен газ трябва да станат по-привлекателни. Има конкретни планове за изграждането на нови терминали за втечнен природен газ в Брунсбютеле, Щаде и Вилхемсхафен. Но в крайна сметка Русия, а не Съединените щати, ще се възползва най-много от всичко това. \r\nТрансатлантическите отношения никога не са били толкова лоши, колкото са сега, и няма голяма надежда, че те ще се подобрят, докато Доналд Тръмп управлява Белия дом. Отношенията между Германия и Русия са още по-лоши, но тук, поне за първи път през последните години, има желание да се обезвреди напрежението. В четвъртък започнаха срещи на представители на двете страни в Петербургския диалог в Кьонигсвинтер. \r\nТози социално-политически форум се провежда на високо ниво. Външният министър Хайко Маас и руският му колега Сергей Лавров възнамеряват да проведат разговори. „Диалогът с Русия все още е необходим“, каза пред Маас преди срещата. Наред с другите неща, икономическите отношения и енергийното партньорство ще бъдат обсъдени в Кьонигсвинтер. \r\n \r\n  „Новатек“ сключи договор с EnBW  \r\n \r\nОт това иска да се възползва „Новатек“. Компанията успя да наруши експортния монопол на руския държавен концерн „Роснефт”, поне в областта на ВПГ. Тя вече е сключила договор за доставки с баден-вюртенбергската енерго снабдителна компания EnBW. Ако в Германия се появят допълнителни терминали за втечнен природен газ, ще се отворят нови възможности за Новатек и други руски износители. \r\nТова обаче противоречи на желанието на САЩ да намали значението на Русия като доставчик на газ за ЕС. Правителството на САЩ наблюдава развитието на събитията със загриженост. „Обръщането към Русия за доставки на ВПГ е равносилно на отстъпление от енергийната сигурност на Германия“, заяви официален представител на посолството на САЩ пред вестник „Ханделсблат“. Още повече, по нейните думи, че газът от САЩ се е оказал конкурентноспособен в Европа. \r\nНо Берлин гледа положително на доставките на ВПГ от Русия. От гледна точка на Министерството на външните работи, няма какво да се възрази срещу доставките на руски втечнен газ. Икономическото министерство също не вижда смисъл в това да се изграждат прегради пред руския ВПГ. „Както и в случая с газа от тръбопроводите, частните компании, т.е. пазарът, трябва да решават, от кого и по какъв начин ще купуват газ“, заявиха от ведомството на Петер Алтмайер. \r\nПреди това експертите предупреждаваха руският ВПГ да не бъде дискриминиран пред този от САЩ. „Не трябва да се допуска възникването на политически мотивирани монополи. Включително в областта на ВПГ“, заяви Андреас Кулман, управляващ „Немската енергийна агенция“ (Dena) пред вестник „Ханделсблат“. Той гледа положително на нарастващия брой продавачи на пазара за ВПГ. „Глобалното съперничество на пазара за ВПГ става все по-динамично и това е хубаво. То способства диверсификацията в доставките на газ и по този начин конкуренцията и ефективността на отрасъла. В резултат на това ще се получат благоприятни цени, които ще ускорят необходимия преход от въглища към газ в Германия и по цяла Европа“. \r\nКирстен Вестфал, експерт в сферата на енергетиката във „Фонда за наука и техника“ споделя тази оценка: „Руският ВПГ е интересна съставна част от глобалния пазар на ВПГ. Стремежът да се изолират определени играчи противоречи на логиката на този глобален пазар на ВПГ“, заяви тя пред вестник „Ханделсблат“. \r\nДействително, значението на втечнения газ от Русия за Европа в последно време се увеличи значително. През изминалата зима в ЕС е доставен повече ВПГ от Русия, отколкото от САЩ, подчерта Вестфал. „Катализатор стана понижаването на цените на азиатския пазар за ВПГ“. Вестфал прави следната прогноза: „Значението на ВПГ за европейския газов пазар, най-вероятно, в бъдеще ще се увеличи“. \r\n \r\nПревод и редакция:", "date": "2019.07.23", "title": "Handelsblatt: Терминалите за втечнен газ са по-изгодни за Русия, отколкото за САЩ"}
{"url": "http://www.focus-news.net/news/2019/07/23/2682886/kathimerini-ruskata-pomosht-za-erdogan-v-noshtta-na-neuspeshniya-opit-za-prevrat.html", "text": "По данни на гръцкия ежедневник  Kathimerini , има информация от миналата седмица, по случай третата годишнина от неуспешния опит за преврат в Турция от 2016 година, която подсказва, че руският президент Владимир Путин може да е предложил помощта на руските спецчасти в нощта на 15 юни същата година.  \r\nТези данни може да не са напълно верни, но в тях има доза истина, продължава гръцкия вестник. Миналата седмица, Европейския съвет по външните работи публикува статия, цитираща авторитетни турски издания, твърдящи, че „Путин се обадил на Ердоган тази вечер за да му предложи помощта на руските спецчасти, разположени на гръцки остров, недалеч от турската граница“.  \r\nГърция и Русия нямат двустранни споразумения за взаимни обучения на спец частите си, поради което тези новини бяха посрещнати с известен скептицизъм от медиите Атина, които изключваха подобна възможност.  \r\nВсъщност в информацията се е съдържала известно количество истина, въпреки че гръцкия остров не е бил част от нея.  \r\nВ действителност руски части е имало близо до Мармарис, където Ердоган е бил на почивка, по време на опита за преврат. Те не са били разположени на гръцки остров, а на руски кораби, един от които се е завръщал от Сирия, а другият е пътувал за източната част на Егейско море.  \r\nСпоред добре информирани източници, добавя Kathimerini, двата военни кораба остават в региона на изток от Родос и на запад от Кастелоризо за два дни, преди всеки от тях да продължи по пътя си.  \r\nНе е необичайно за руски кораби да спират в Егейско море, понеже според старо споразумение между Москва и Атина, в гръцки води има пет пристана, които руският флот може да използва. Те биват използвани особено интензивно откакто Кремъл взема дейно участие във войната в Сирия.  \r\nСамо че нито едно от тези места не се намира в региона, където двата кораба нощуват във вечерите след 15 и 16 юли 2016 година. Все още е неясен и броя на войниците, които са се намирали на руските кораби по това време, макар да се предполага, че са били част от спецназ, завършва коментара Kathimerini.", "date": "2019.07.23", "title": "Kathimerini: Руската помощ за Ердоган в нощта на неуспешния опит за преврат"}
{"url": "http://www.focus-news.net/news/2019/07/23/2683208/aleksandar-yordanov-evrodeputat-vetoto-na-prezidenta-za-f-16-demonstrira-vyarnost-kam-ruskata-federatsiya.html", "text": "Ветото на президента за F-16 е политически ход и демонстрира единствено вярност към чужда държава- Руската федерация. Това каза в предаването „Вече 30 години-времето е наше“ на  Радио „Фокус“  евродепутатът Александър Йорданов във връзка с ветото, което президентът Румен Радев наложи върху закона за ратифициране на договорите, свързани със самолети F-16 Block 70. По думите му решението за пореден път доказва, че българската демокрация има противник в лицето на държавния глава. „Румен Радев е президент на страната. Неговата най-важна мисия не е да се прави на счетоводител и финансист, а да защитава националните интереси и националната отбрана и сигурност. Няма разумен експерт, няма разумен военен ръководител в българската армия, в Министерство на отбраната, който да не е наясно, че закупуването на F-16 е в полза на българската национална сигурност. Ние няма защо да допускаме президентът на страната да се превръща в сметководител. Има си институции за това, които са се произнесли за цената, за доставката, за техническите характеристика, за абсолютно всичко“, обясни той. Александър Йорданов коментира още, че ветото едва ли ще се отрази негативно на детайлите около сделката и няма да се стигне до забавяне на доставката.  \r\nВиктория МЕСРОБОВИЧ-КУВЕНДЖИЕВА", "date": "2019.07.23", "title": "Александър Йорданов, евродепутат: Ветото на президента за F-16 демонстрира вярност към Руската федерация"}
{"url": "http://www.focus-news.net/news/2019/07/23/2682885/reuters-velikobritaniya-izprashta-miroopazvasht-kontingent-v-mali.html", "text": "Великобритания ще изпрати военен контингент от 250 души за опазването на мира в Мали като част от най-опасната мироопазваща операция в света, предава  Reuters .  \r\nПо данни на ООН, от 2013 до днес 177 души, участвали в операцията, са загинали. \r\n„Важно е да подкрепим хората в риск и да увеличим хуманитарната и военна помощ за един от най-бедните и крехки региони в света“, заяви министърът на отбраната на Обединеното кралство Пени Мордонт.  \r\n„Британските сили ще работят с нашите партньори в региона за да запазят мира, като следят за опазването на човешките права в Мали и се борят със заплахата от екстремизма“, допълни той. \r\nСахарската държава е раздирана от размирици откакто туарегите сепаратисти и джихадистите поеха контрол над повече от половината от територията на страната през 2012-та година. Ислямистите също така са причина за нападения над политически фигури в столицата, Бамако, както и в съседна Буркина Фасо и Кот д‘Ивоар. Всичко това стана причина за намеса от страна на Френските сили за сигурност през следващата година.  \r\nПрез 2015 правителството на Мали подписа споразумение със сепаратистите в опит да се прекрати насилието, но това не се случи.  \r\nФренските войски се намесиха в конфликта през 2013-та година в опит да спрат размириците, като 4000 войници остават в страната до ден днешен. По-късно мироопазващ контингент беше изпратен и от Съвета за сигурност на ООН, който обаче е обект на постоянни партизански атаки от бунтовниците.", "date": "2019.07.23", "title": "Reuters: Великобритания изпраща мироопазващ контингент в Мали"}
{"url": "http://www.focus-news.net/news/2019/07/23/2682887/tass-partiyata-na-zelenski-sabira-4285-ot-glasovete-pri-nad-80-obraboteni-protokoli.html", "text": "Партията на президента на Украйна Владимир Зеленски \"Слуга на народа\" събира 42.85% от гласовете на извънредните избори за Върховната Рада след обработка 80.61% от протоколите, според ЦИК, цитирана от  TACC . \r\nОще четири партии влизат в парламента. “Опозиционна платформа - за живот” получава подкрепа от 12,97% от гласоподавателите, “Европейска солидарност” на бившия президент Петро Порошенко - 8.33%, “Баткивщина” на бившия министър-председател Юлия Тимошенко - 8.10% и “Глас” на музиканта Светослав Вакарчук - 6.07%. \r\nПредсрочните избори за Върховната Рада бяха проведени в Украйна на 21 юли. Избирателната активност беше 49,84%. Тя е най-ниската в цялата история на парламентарните избори в Украйна. От 29-те милиона души, имащи право на глас, повече от 14,7 милиона души не са явиха пред урните. \r\n \r\n  Юлиян Марков", "date": "2019.07.23", "title": "ТАСС: Партията на Зеленски събира 42,85% от гласовете при над 80% обработени протоколи"}
{"url": "http://www.focus-news.net/news/2019/07/23/2683206/valeri-simeonov-nfsb-shte-podadem-signali-do-prokuraturata-za-sektsiite-v-koito-smyatame-che-sa-kupuvani-glasove.html", "text": "Ще подадем сигнали до Прокуратурата за  секциите, в които смятаме, че са купувани гласове. Това каза лидерът на НФСБ Валери Симеонов пред журналисти след срещата с главния прокурор Сотир Цацаров и с вътрешния министър Младен Маринов, предаде репортер на  Агенция \"Фокус\" . Той посочи, че целта на това е да се ограничи купуването и продаването на гласове за местния вот. \"При местните избори това престъпление е най-мащабно\", допълни още Симеонов. \"По първа точка поставихме остро и сериозно въпроса за това, че законът, който ограничава купуването и продаването на гласове, независимо всички надписи, задължително оповестявания гръмогласни, че това е престъпление, това нещо не действа, че се купуват гласове масово. Най-показателният пример са резултатите за ДПС в Северозападна България. Тук мога да ви изнеса резултати по отделни секции\", каза още Симеонов. \"Малорад 6-та секция от 300 възможни гласа - 158 за ДПС за изборите за ЕП циганите от 6-та секция на Малорад са избрали точно листата на ДПС. Странно защо. Вероятно по идейни убеждения. По същия начин са постъпили в 27-а секция в Галиче и в Бутан 23-та секция, където мнозинството гласуват за ДПС. Това са цигански гласове. Проследили сме цялата схема на плащане на гласовете. Тя се извършва или в конкретно кафене, или в магазините. В по-големите градове като Дупница се извършва в заложни къщи и кафенета\", каза още Симеонов. Лидерът на НФСБ посочи, че не е постигнато единомислие, че трябват нови законови промени. \"2015 г. по наше предложение ИК беше променен. Беше въведена координацията между полицията и прокуратурата, съвместни щабове, които да действат в периода на предизборна кампания и в деня на изборите\", допълни още лидерът на НФСБ. \"С други думи към настоящия момент има закон, който не действа, който не се прилага ефективно\", допълни още Симеонов.  \r\nДеница КИТАНОВА", "date": "2019.07.23", "title": "Валери Симеонов, НФСБ: Ще подадем сигнали до Прокуратурата за секциите, в които смятаме, че са купувани гласове"}
{"url": "http://www.focus-news.net/news/2019/07/23/2682889/ramush-hardinay-nyama-obvinenie-sreshtu-men-mitata-nyama-da-padnat.html", "text": "Рамуш Харадинай подаде оставка, както обяснява Радио \"Свободна Европа\", тъй като за него е неприемливо да се яви пред Специалния съд за военни престъпления в Хага, която го призова като заподозрян в качеството му на премиер, цитира думите му  белградското радио B92 . \r\nТой добави, че няма да промени политическите си мнения и становища, както и че стопроцентовите мита върху сръбските стоки ще останат в сила до признаването на независимостта на Косово. \r\nСпоред него също така е важно Косово, възможно най-скоро, да проведе избори, след около два месеца. \"Не вярвам, да има причини за забавяне. Това е важно не само заради вакуума във управлението, но е важно хората да имат възможност да решат възможно най-скоро\", заключи Харадинай. \r\nТой също така заяви, че официалните писма, адресирани до президента на Косово и председателя на парламента, понастоящем са в заключителна фаза. \"Според протокола това са официални писма, които могат да бъдат изпратени днес или утре. „Обмисляме конституционната основа на оставката, защото това е оставка, която не се основава на недоверието към правителството. Обмисляме как да го обясним“, каза Харадинай. \r\nВ интервю той каза, че връща мандата на хората, както го е получил от тях, и че точно това е причината, поради която не желае да променя предишните си позиции. \"Запазих принципна позиция на хората, а не на властите, в този случай, и се надявам, докато бяхме заедно, когато става въпрос за Трепча и въоръжените сили, че отново ще покажем пълно единство срещу разделянето на Косово и срещу Додикова република в Косово, включително отричане на свободна търговия без признаване на независимост, заяви косовският премиер в оставка. \r\nНа въпрос дали има обвинения срещу него в Специалната прокуратура в Хага, която се занимава с престъпления, извършени срещу сърби и други неалбанци, Харадинай казва, че срещу него няма обвинителен акт. \r\n\"Косово е млада държава и ние създаваме, да кажем, нашата държавна доктрина. Не исках Косово да бъде привързано към този въпрос в момента, а след това, става дума и за моята лична чест, честта на албански борец. Два пъти съм доказал невинността си и затова взех това решение ”, каза Харадинай. \r\nЗа пореден път той отново подчерта, че е наясно с последиците от решението за въвеждане на митата за стоки от Сърбия. \"От първия ден бях напълно наясно какви са измеренията на тези последици, но нямам друго решение освен това. Това е алтернативен начин за признаване на независимостта на Косово, тъй като разделенията и установяването на \"Република Додик\" в Косово е неприемливо, заключи той. \r\n \r\n  Юлиян Марков", "date": "2019.07.23", "title": "Рамуш Хардинай: Няма обвинение срещу мен, митата няма да паднат"}
{"url": "http://www.focus-news.net/news/2019/07/23/2682888/anadolu-agency-rusiya-i-turtsiya-obsazhdat-savmestnoto-proizvodstvo-na-s-400.html", "text": "Москва и Анкара водят разговори за съвместното производство на части от системата за въздушна отбрана С-400, заяви в понеделник ръководителят на руската компания за износ на оръжие \"Ростек\", цитиран от  Anadolu Agency . \r\nТурция се интересува от най-новите руски бойни модули, системи за противовъздушна отбрана с различен обхват и противотанкови системи, каза Сергей Чемезов в интервю за агенцията в Москва. \r\nСпоред него двете страни водят разговори за възможна руска помощ за Турция при създаването на национална система за противовъздушна отбрана на далечни разстояния. \r\nЧемезов припомни, че Русия ускори доставката на С-400 в Турция. \r\n\"Подобна практика на световния пазар на оръжия е рядкост. Но руската индустрия потвърди своите възможности и ние вървим строго според графика. Първите доставки на компонентите на системата бяха извършени този месец\", каза той. \r\nЧемезов похвали Турция като \"един от ключовите партньори на Русия и „Ростек\". \r\n\"Военно-техническото сътрудничество между Москва и Анкара демонстрира положителна динамика. Благодарение на тесния и конструктивен диалог между политическото ръководство на нашите страни и бизнес контактите между индустриалните кръгове и институции, ние успешно преодоляваме опитите на конкурентите да се намесват в нашите отношения. Ние имаме редица съвместни проекти за разработване на съвременни самолетни и хеликоптерни системи, компоненти за бронирани превозни средства, сервизно обслужване на доставените оръжия“, каза Чемезов. \r\nРъководителят на „Ростек“ добави, че високото ниво на военно и техническо сътрудничество е добра основа за разширяване на взаимодействията в гражданския живот. \r\n\"Готови сме за различни формати на технологично сътрудничество, включително в такива високотехнологични области като аерокосмическата индустрия, хеликоптерното строителство и енергетиката\", каза той. \r\n \r\n  Юлиян Марков", "date": "2019.07.23", "title": "Anadolu Agency: Русия и Турция обсъждат съвместното производство на С-400"}
{"url": "http://www.focus-news.net/news/2019/07/23/2682890/obshtoto-zdravoslovno-sastoyanie-na-pregledanite-1-255-detsa-po-skrining-programa-v-sofiya-e-dobro-obzor.html", "text": "1255 деца в 24 ясли в столицата са прегледани в периода от декември до средата на юли. Медицинските прегледи на децата са безплатни, извършени от специалисти от Българския лекарски съюз. За пръв път у нас се правят такива профилирани високоспециализирани прегледи. Прегледите на децата са направени с информираното съгласие на родителите. На всяко дете е направен амбулаторен лист, където е описано състоянието му. Днес бяха представени резултатите от съвместната инициатива на Столична община и Български лекарски съюз за профилактични прегледи на деца от самостоятелните детски ясли. Председателят на Софийската лекарска колегия показа резултатите от прегледа на 1255-те деца. Прегледите на децата са концентрирани в няколко специалности: в уши, нос, гърло, офталмолог, ортопед, кардиолог, хирург и педиатър. Резултатите бяха представени от  д-р Асен Меджидиев, председател на Софийската лекарска колегия. Общото състояние на децата в детските ясли е добро. Като най-често заболяване е констатирано катарите на горните дихателни пътища. Не са открити някакви тежки заболявания, които да правят силно впечатление, че се развиват в обществото. Още данни от прегледите сочат, че при децата живеещи в по-периферните квартали на София се забелязва положителна тенденция за по-добро овладяване на тазовите функции. Друг резултат от прегледите показва, че децата от по-периферните квартали са с по-добра двигателна култура от децата, живеещи в центъра. Препоръката на специалистите е децата да се движат. Друга оценка от прегледите, по програмата „Детско здраве“, показва, че при децата в София се наблюдава по-ниска заболеваемост в сравнение с децата в другите градове на страната. Наблюденията са, че нивото на заболеваемост на децата в София е по-ниско отколкото в провинцията. Председателят на здравната комисия към Столичен общински съвет д-р Веселин Милев, посочи, че за програмите до момента са отпуснати над 1 милион лева. В бъдеще се очаква да се увеличат таргет групите, както и обхвата на скрининга с друг вид заболявания. Благодарение на тази програма децата имат достъп до високоспециализирана апаратура и до специалисти, които си разбират от работата. Тази програма е икономически изгодна и за семействата на децата – с нея родителите не водят децата си на шест прегледа, а всичко се случва на един ден и на едно място. Очаква се от септември след децата в детските ясли да бъдат прегледани и децата в детските градини, които са над 100. За извършване на прегледи на децата в детските заведения ще бъде изготвен график.  \r\nВиолета СИМЕОНОВА", "date": "2019.07.23", "title": "Общото здравословно състояние на прегледаните 1 255 деца по скрининг програма в София е добро (ОБЗОР)"}
{"url": "http://www.focus-news.net/news/2019/07/23/2682892/pregled-na-osnovnite-temi-v-britanskiya-pechat-agentsiya-fokus.html", "text": "Спадът на популярността на лидера на лейбъристите Джереми Корбин и възможностите за осуетяване на Брекзит без споразумение са сред основните теми на британския печат.  \r\n*** \r\n \r\n Популярността на Джереми Корбин сред членовете на Лейбъристката партия се е сринала, като две пети от партийните членове искат неговото оттегляне от лидерството на фракцията преди следващите избори, показва проучване на британската статистическа агенция YouGov, цитирана от авторитетното британско издание  The Times .  \r\nНа фона на увеличаващото се недоволство около Брекзит и обвиненията към Корбин за антисемитизъм, подкрепата към него се е свила, като вече 43 процента от членовете на Лейбъристката партия смятат, че той трябва да се оттегли.  \r\nПовече от половината от запитаните смятат, че Корбин е не се справя добре с казуса по излизането на Великобритания от Европейския съюз, а 25 процента настояват за незабавна смята на лидерството в партията, сочат данните от анкетата. \r\nПроучването показва също, че 68 на сто смятат Кийр Стармър за добър избор за негов вероятен наследник.   \r\nКорбин заяви в неделя пред сайта на лейбъристите, че ще „изведе антисемитизма от партията веднъж и завинаги“, но въпреки това доверието сред членовете ѝ към него остава ниско. \r\n*** \r\n \r\n  Кралицата на Великобритания Елизабет II може да бъде принудена да наруши кралският протокол, ако Борис Джонсън бъде избран за министър председател, съобщава британското евроскептично  The Daily Express . \r\nАко Джонсън стане министър-председател след изборите за лидер на Консервативната партия в сряда, той вероятно ще бъде поканен на лична среща с кралицата през септември, заедно с партньорката си Кери Саймъндс. Според кралския протокол обаче, неженените двойки, които гостуват на кралицата в нейните резиденции нямат право да нощуват в тях. Тези правила не бяха пренебрегнати дори и за Принц Хари и неговата съпруга Мегън Маркъл, които посетиха кралицата в Сандиргам през 2017-та година. Тогава те трябваше да пренощуват в близкото имение Анмър Хол. Година по-късно, на вече женената двойка Принц Хари и Мегън беше позволено да нощуват при кралицата. Ако обаче Джонсън и Симъндс не се оженят преди септември, кралицата може и да се принуди да наруши кралския протокол. Те могат да бъдат помолени да нощуват в хотел, но според  Daily Express, това може да се изтълкува като неуважение към двамата. \r\nОт кралското семейство отказаха да коментират темата.   \r\n*** \r\n \r\n  Плановете на вероятния наследник на Тереза Мей може да бъдат осуетени от оставките на министри, които не са съгласни с идеята на Борис Джонсън за излизане от Европейския съюз без да е постигната сделка, пише британското ляво-либерално издание  The Guardian .  \r\nВстъпването в длъжност на Борис Джонсън може да бъде помрачено от добре преценени оставки на британски министри, които държат на позициите си Великобритания да не излиза от ЕС без да бъде постигната сделка. Филип Хамънд и Дейвид Гоук обявиха, че ще напуснат постовете си непосредствено преди Джонсън да застане начело на Консервативната партия. Тази информация идва в момент на опасения сред консерваторите, че ще загубят свои представители в парламента, които ще се присъединят към либерал-демократите. Борис Джонсън вероятно ще спечели вътрешните избори за председател на торите, като резултатите от изборите ще бъдат обявени във вторник. По този начин той ще се превърне и в действащ министър-председател на Великобритания. Ако това се случи обаче, министърът на финансите Филип Хамънд и министърът на правосъдието Дейвид Гоук обещаха, че ще напуснат постовете си, а други министри вероятно ще ги последват, пише още Guardian. „Сигурен съм, че няма да бъда освободен от поста си, защото преди това да се случи аз сам ще напусна“, заяви Хамънд, цитиран от BBC. „Новото правителство планира да изведе страната от ЕС без сделка до 31 октомври, което е нещо, в което аз няма начин да участвам“, добави той. Дейвид Гоук, цитиран от The Sunday Times също потвърди, че ще напусне при евентуалното избиране на Борис Джонсън като председател на Консервативната партия. „Ако оставането ми в кабинета означава да подкрепя излизане от ЕС без сделка, тогава ще напусна, това не е нещо, което съм готов да подкрепя“, заяви Гоук.", "date": "2019.07.23", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/23/2682894/mnozhestvo-katastrofi-v-stranata-v-parviya-raboten-den-na-sedmitsata-obzor.html", "text": "Множество катастрофи станаха в страната в първия работен ден на седмицата. Интензивният трафик на граничните пунктове и затруднения в движението по пътищата в страната причиниха множество пътнотранспортни произшествия, а на някои от пътищата в страната бяха въведени ограничения за тежкотоварни автомобили – забрана за над 10 тона по пътя Радко Димитриево – Друмево, Дебелец – Средни колиби – Елена, а забрана за над 12 т. беше въведена за третокласния път Зорница – Бели пласт – Стремци – Кърджали. Верижна катастрофа на пътя Бургас – Карнобат в района на село Венец ограничи движението за известно време.  \r\nВ Област Бургас в района на Каблешково имаше авария на ВиК, заради която също имаше проблеми с движението на автомобили.  \r\nРемонтни дейности затрудниха и придвижването по пътя Средногорци – Рудозем в Област Смолян. В района на Област Търговище също имаше затруднено движение вследствие на катастрофа. На някои места беше въведен алтернативен маршрут. Трафикът беше интензивен по пътя между Дунавци и Видин, както и на граничните пунктове ГКПП „Кулата-Промахон“ и ГКПП „Маказа“. Движението по магистралите също беше натоварено.  \r\nЗатруднено беше придвижването на АМ „Струма“, АМ „Тракия“ в района около Пловдив и Стара Загора, АМ „Хемус“ в района на Търговище. Повечето пътни инциденти от деня са само с материални щети, има и пострадали, но без опасност за живота. Три деца и една жена са откарани в болница след катастрофа между автобус и товарен автомобил в село Пробуда. В столицата се образуваха задръствания от автомобили към центъра на града, а заради реконструкция на трамвайния релсов път беше въведена реорганизация на движението по ул. „Каменоделска“. С напредването на деня постепенно трафикът се нормализира. \r\n \r\nНадежда ИВАНОВА", "date": "2019.07.23", "title": "Множество катастрофи в страната в първия работен ден на седмицата (ОБЗОР)"}
{"url": "http://www.focus-news.net/news/2019/07/23/2682897/predstoyashti-sabitiya-v-stranata-za-23-yuli-agentsiya-fokus.html", "text": "*** \r\n \r\nПрезидентът Румен Радев ще бъде на държавно посещение в Република Хърватия по покана на своя колега президента Колинда Грабар-Китарович. \r\n \r\n \r\n*** \r\n \r\n \r\nОт 10.50 ч. на терасата на вила „Биляна“ вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора. \r\n \r\n \r\n*** \r\n \r\nОт 10.00 ще се проведе възпоменателен митинг-поклонение на Мемориала „Гарнизонно стрелбище“. В събитието ще вземат участие вицепрезидентът Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов. В 18.00 часа, пред паметника на Никола Вапцаров, в градината зад Националната художествена галерия, поети ще рецитират авторски и стихове на Вапцаров. \r\n \r\n \r\n*** \r\n \r\nОт 09.00 часа в Аулата на Ректората на Софийския университет ще се проведе международна конференция за качество, надеждност и сигурност на софтуера. \r\n \r\n \r\n*** \r\n \r\nОт 09.30 часа в Института за изследване на обществата и знанието при БАН на ул. \"Сердика\" заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България. \r\n \r\n*** \r\n \r\nОт 10.00 ч. до 11.30 ч. в сградата на МВР ще се проведе пресконференция на Дирекция ДКИС - МВР, по проект: „Специализирано обучение на служителите за работа със системите за мониторинг, ранно предупреждение и оповестяване за повишаване сигурността на гражданското общество”. \r\n \r\n \r\nОТ 10.00 часа в сградата на Столична община, мраморно фоайе, кметът на Столична община Йорданка Фандъкова и заместник-кметът доц. д-р Тодор Чобанов ще приветстват Отбора на надеждата.  \r\n \r\n*** \r\n \r\nОт 11.00 ч. в пресклуб “България” на стадион “Васил Левски” ще се проведе пресконференция по повод седмото издание на Еко Рали България. \r\n \r\n \r\n*** \r\n \r\nОт 11.00 ч. в Пресклуба на БТА ще се проведе пресконференция на Център за защита на правата в здравеопазването на тема: „Нов модел за извънсъдебно решаване на спорове в сферата на здравеопазването“. Участие ще вземат: Христина Николова, Анели Чобанова, д-р Стойчо Кацаров и Боряна Ботева. \r\n \r\n \r\n*** \r\n \r\nОт 13.00 часа в централата на ПП АБВ ще се проведе пресконференция по актуални политически теми. \r\n \r\n \r\nОт 13.30 часа в „Рамада София Сити Център“, зала „Опал“, Централната избирателна комисия съвместно и Националното сдружение на общините в Република България ще открият Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г. \r\n \r\n*** \r\n \r\nОт 14.00 ч. в Лятната занималня на Столична библиотека Деница Сачева, заместник министър на образованието и науката, ще чете откъси от книгата „Приключенията на мотовете“ от Радостина Николова.  \r\n \r\n \r\n \r\nОт 14.30 часа в зала „Пресцентър“ на Министерството на регионалното развитие и благоустройство заместник-министър Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България – Турция 2014-2020 г.  \r\n \r\n*** \r\n \r\nОт 14.30 ч. ще се проведе заседание на Комисията по правни въпроси в Народното събрание. \r\n \r\n*** \r\n \r\nОт 11.30 часа в сградата на Общината ще се проведе редовна пресконференция с участието на кмета на д-р Емил Караиванов по актуални теми от работата на общинска администрация. \r\n \r\n*** \r\n \r\nОт 18.00 часа в Бургаската художествена галерия \"Петко Задгорски\" ще бъде открита изложбата \"Капки смях\". \r\n \r\n*** \r\n \r\nОт 13.30 ч. в залата на Радио Варна, ще се проведе пресконференция на тема „Заплашва ли човешки животи сивата икономика в България?“. Непосредствено след пресконференцията, от 14.30 ч. ще бъде открита и информационната кампания на КНСБ във Варна, която е под мотото „Сивото убива!“. За целта ще бъде разположен мобилен информационен център от 14.30 ч. до 17.00 ч. на входа на Морската градина. \r\n \r\n*** \r\n   \r\nОт 11.00 часа в Областния информационен център ще се проведе информационна среща за представяне на процедура „Изпълнение на демонстрационни проекти в областта на управлението на отпадъците“ по Оперативна програма „Околна среда“ ОПОС 2014-2020 г.  \r\n \r\n*** \r\n \r\nОт 11.00 ч. в заседателната зала на 6 ет. в административната сграда кметът Огнян Ценков ще даде пресконференция във връзка с подготовката на третия сезон на фестивала \"Летни вечери на операта и балета \"Баба Вида\", който ще се проведе от 2 до 4 август. \r\n \r\n*** \r\n \r\n \r\nОт 10.30 до 12.00 ч. в заседателната си зала на пл. „Бдинци“ 2 екипът на Областен информационен център-Видин организира информационна среща по процедура „Изпълнение на демонстрационни проекти в областта на управлението на отпадъците“, финансирана от Оперативна програма „Околна среда“ 2014-2020 г. \r\n \r\n \r\n*** \r\n \r\nОт 10:00 ч. с представяне на книгата „Как вещиците сътворили отровна храна за хората“ и забавна игра за търсене на вещици ще започне „Цветно лято в Жеравна“. \r\n \r\n \r\n*** \r\n \r\nОт 11.00 ч. на площад \"Защитата на Каварна“ пред паметника на Андрей Василев – Амирата ще се състои поднасяне на цветя. \r\n \r\n \r\n*** \r\n \r\nОт 9.00 часа до 12.00 часа пред НЧ “Съгласие-1890“ ще се проведе музей на открито, който ще представи военно-историческо оръжие от 19 век.  \r\n \r\n*** \r\n \r\nОт 11.30 часа на кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув. В рамките на срещата ще бъде представена и информация за програмата по повод 100 години „Миньор“-Перник. \r\n \r\n*** \r\n \r\nОт 16.00 ч. в залата на ОбС и ОблС на БСП - Перник на ул. „Радомир“ 1 ще се проведе пресконференция. \r\n \r\n*** \r\n \r\nОт 16.30 ч. Христо Стоичков ще се срещне с трениращите в детско-юношеската школа на Общински футболен клуб „Беласица“. \r\n \r\nОт 18.00 ч. в залата на хотел „България“ ще представи биографичната си книга „Христо Стоичков. Историята“.  \r\n \r\nОт 21.30 ч. кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.        \r\n \r\n*** \r\n \r\nОт 11.00 часа в галерия колекция ,,Дарение Светлин Русев\" ще се състои концерт на  участниците в Лятна китарна академия - Плевен '2019. \r\n \r\n*** \r\n \r\nОт 17.00 часа в салона на читалище ,,Христо Ботев\" ще се проведе прожекция на филма за евангелизаторските концерти на вокален дует ,,Блага вест\". \r\n \r\n*** \r\n \r\nOт 10.00 ч. в клуба на ВМРО на бул. „Марица“ 51 под моста на Герджика, народният представител от Пловдив Александър Сиди и представители на ръководството на ВМРО - Пловдив ще направят анализ на изтичащия мандат на местната власт в града и ще изложат програмата на Организацията за предстоящите местни избори. \r\n \r\n*** \r\n \r\nОт 11.00 часа в сградата МБАЛ „Св. Пантелеймон“ кметът инж. Иван Тотев и ръководството на болницата ще подпишат споразумение за двустранно сътрудничество. \r\n \r\n*** \r\n \r\nОт 16.00 ч. в Аулата на математическата гимназия \"Баба Тонка\" ще се състои награждаване на отличи ученици, които са участвали в  състезанието World Mathematics Invitational във Фукуока, Южна Япония. \r\n   \r\n*** \r\n \r\nОт 13.00 часа в залата на Общинския съвет, читалище „Георги Кондолов“ ще се проведе информационен ден за представяне на отворените мерки по Програмата за морско дело и рибарство 2014-2020 г. \r\n \r\n*** \r\n   \r\nОт 09.00 часа в зала 304 на Общината ще заседава Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа в зала 203 на Общината ще се проведе брифинг. \r\n   \r\n*** \r\n   \r\nОт 14.00 часа в зала 203 на Общината ще заседава Постоянната комисия „Правна и опазване на обществения ред” към Общинския съвет.  \r\n   \r\n*** \r\n   \r\nОт 16.00 часа в зала 203 на Общината ще заседава Постоянната комисия „Екология и селско стопанство” към Общинския съвет. \r\n \r\n***  \r\n   \r\nОт 16.45 часа в жилищен комплекс „Хале“ кметът на Ямбол Георги Славов ще направи проверка по извършваното саниране на блок № 14 .", "date": "2019.07.23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2019/07/23/2682891/rezultatite-ot-izborite-v-ukrayna-komentari-v-ruskiya-pechat-agentsiya-fokus.html", "text": "Победата на партията на Зеленски на предсрочните парламентарни избори, очакванията към новото управление и шансовете, които се предоставят пред украинския президент са сред основните теми на руския печат. \r\n*** \r\n \r\n Владимир Зеленски получи всички лостове на властта, пише руският вестник  Независимая газета . \r\nВладимир Зеленски може да стане първият президент на Украйна, който ще получи пълна власт. Предварителните резултати от парламентарните избори показват, че президентската партия “Слуга на народа” може самостоятелно да формира мнозинство. Така че, президентът ще може лесно да прокарва законите си чрез Върховната Рада. Проблемът е, че поддръжниците на Зеленски виждат пътищата на развитие на страната по различен начин и само половината от населението е представено в новия парламент. \r\nИзбирателната активност на 21 юли е 49,8%. Това означава, че от 29,5 милиона избиратели гласуваха около 14,7 милиона души. До момента, в който e броят, ЦИК преброи гласовете от повече от 60% от електронните протоколи. При гласуването за партийни листи нямаше изненади: 42,52% получи партията “Слуга на народа”; 13.01% - “Опозиционна платформа - за Живот”; 8.52% - “Европейска солидарност” на Петро Порошенко; 8.03% - „Баткивщина“ на Юлия Тимошенко; 6.3% - партията “Глас” на рок музиканта Светослав Вакарчук. \r\nЕдновременно с това върви преброяването и в мажоритарните области. В понеделник следобед се знаеше, че някои от най-близките съратници на Порошенко, бивши активисти от Майдана и авторитетни политици в миналото не влязоха във Върховната Рада. В закарпатския регион, както съобщиха украинските медии, за първи път кандидатите, за които се застъпва Унгария, не спечелиха. В източните региони не станаха депутати \"колеги\" от бившата Партия на регионите. Между другото, Надежда Савченко, кандидатирала се в Донецка област, получи в своя подкрепа само осем гласа. \r\nХората подкрепиха изцяло нови и непознати кандидати - главно независими кандидати и представители на партията “Слуга на народа”. „Това беше вторият протестен вот тази година. През април украинците масово гласуваха не за Зеленски, а срещу Порошенко. Сега - не за кандидатите от „Слуга на народа“, а срещу старите политици, които преди това са представлявали както правителството, така и опозицията. Срещу старата система - каза експерт пред изданието, който поиска да не споменава името му. \r\nПолитическият стратег Александър Кочетков, който е цитиран от „Корреспондент“ също смята, гласуването за протестно: „През последните пет години лицемерната крадлива власт омръзна толкова много на хората, че протестния вот се състоя - 73% (на президентските избори -„ НГ ”). На парламентарните избори народът поиска пълната смяна на властта. Тоест, да се разчита на нови хора, дори и да са пълни аматьори, е твърдата позиция на нашето общество. Както и да е, но да не е така, както е било досега, това е резултат от всичките 28 години на независимост и последните 5 в частност.\" \r\nЕкспертите отбелязват опасния нюанс на ситуацията: хората, обединени срещу нещо, не са непременно способни да се обединят за нещо. Освен това над 14 милиона граждани по различни причини не са участвали в парламентарните избори. Кого биха подкрепили и дали позицията им съвпада с избора на другите, не е известно. Но тези граждани могат да изкажат мнението си, ако ситуацията в Украйна не отговаря на техните очаквания. \r\nЗеленски и новият парламент са изправени пред две много трудни задачи: да подобрят икономическата ситуация и да сложат край на конфликта в Донбас. Първият е свързан с формирането на правителството. Представителите на \"Слуга на народа\" се ръководят от факта, че първото заседание на Върховната Рада ще се проведе в Деня на независимостта на Украйна, 24 август. След това се отделя време за формиране на коалиция. Вярно е, че в настоящата ситуация може да няма коалиция. В понеделник в щаба на „Слуга на народа” заявиха, че партийната фракция може да има 245–255 депутати. Простото мнозинство във Върховната Рада е 226 гласа. \r\nПолитическият анализатор Виктор Небоженко, който е цитиран от изданието “Страна”, отбеляза, че новата Върховната Рада трябва незабавно да реши няколко важни проблема: “Бързо формиране на отговорно и реално, не формално, както преди, парламентарно мнозинство. Да избере председателя на Върховната Рада ... В рамките на месец да одобри нов премиер и състава на правителството на \"национална надежда\", което веднага ще представи реална работна програма.\" Най-трудният тест за новия парламент, според Небоженко, ще бъде задачата „да лиши от парламентарния имунитет бившия президент на Украйна Порошенко и да го предаде на обновената украинска съдебна система”. \"Това ще бъде истинско доказателство за смелостта и решимостта на новото правителство да се бори с корупцията и грабежите в страната\", заяви политологът. \r\nРедица политически сили, включително Опозиционната платформа – За Живот, изискват такива решения от новия екип на правителството. Но Петро Порошенко позиционира своята партия като последната крепост на прозападния курс на Украйна. И това е друга линия на потенциално разделение в обществото. Освен това, сред украинците няма единодушие по отношение на отношенията с Русия и уреждането на кризата в Донбас. \r\nАко досега екипът на Зеленски се опитваше да избегне спецификата на опасните въпроси, то след като получи мнозинство във Върховната Рада, ще трябва да даде ясни отговори. Консултантът по комуникациите на E'COMM Зоя Казанджи в статия, публикувана от \"Новое време\", отбеляза, че \"Слуга на народа\" е изправена пред основния избор: \"диктатура или отговорност\". Президентската партия “има възможност и инструменти да покаже как да направи всичко ... Опозицията ще бъде най-слабата досега. Защото всички условни опозиционери, които биха могли да бъдат система на контрол и равновесие, са скарани един с друг и не могат да преговарят.\" \r\nКазанджи отбеляза, че изборите сложиха край на работата на постсъветските елити: „Човек може да се обижда на народа, на който му е дошло до гуша, но не може да се игнорира всичко, което се е случило с този народ в съвременната история. Експерти в Киев казват, че след като са направили неочакван и огромен залог върху \"новите не-политици\", украинците ще поискат всичко от лицето, на което са дадени пълни правомощия, Владимир Зеленски“. \r\n*** \r\n \r\n Партията на Зеленски е на път да формира самостоятелно правителство, пише руският вестник  “Известия“ .  \r\nРезултатът на „Слуга на народа” на изборите на 21 юли надмина всички очаквания. Ако според резултатите от пропорционалния вот  партията на президента Зеленски получи около 42%, то поражението на опонентите му в едномандатните райони беше изненада за повечето експерти. Според пропорционалния вот  121-122 “слуги” влизт във Върховната Рада. От едномандатните райони влизат 125-127 кандидати на партията. Освен това тази политическа сила ще бъде основният бенефициент на преразпределението на гласовете за партии, които не са преодолели 5-процентната бариера. \r\nТази конфигурация предоставя на президента на Украйна и неговия екип свободата да маневрира както за вътрешни политически реформи, така и за изграждане на външнополитически курс. Председателят на Комисията по външни работи на Съвета на федерацията Константин Косачов, коментира пред „Известия“ , че поради факта, че украинският лидер може да разчита на собствената си партия - без да се обръща към други фракции, се очертават добри перспективи за урегулиране на кризата в Донбас. \r\nАко си припомним предишната Върховната Рада и президент, тогава често чувахме  от Порошенко, че той не е в състояние да прокара през разпокъсания парламент, който не му се подчинява, законите, предвидени в Минските споразумения. Сега ситуацията се променя фундаментално. \r\nСамият Владимир Зеленски, вечерта на 21 юли, след появата на предварителните резултати, отново заяви, че основният приоритет на новото правителство е да сложи край на войната в Донбас. Той обаче ще трябва сериозно да се заеме с първото нещо, което да поеме контрола върху единиците на Въоръжените сили на Украйна (ВСУ) на линията на съприкосновение. Без това никакво примирие никога няма да бъде постигнато. \r\nВъпреки това получаването на уверено мнозинство в парламента дава на президента празен чек за външнополитическите действия. Според политолога, доцент на МГИМО Кирил Коктиш, Владимир Зеленски е наистина заинтересован от разрешаването на конфликта. И тъй като Минските споразумения са преминали през Съвета за сигурност на ООН, украинският лидер вече може лесно да прокара тяхното прилагане, въпреки доста скептичното отношение към тях от страна на част от обществото. \r\nАко президентът на Украйна наистина е решен за пълното прилагане на Минските споразумения, той ще трябва да преразгледа някои вече приети закони. Например, на държавния език, който значително нарушава правата на руския и езиците на други национални малцинства. \r\n„Зеленски, възползвайки се от голямата си популярност, може да предприеме непопулярна стъпка и да постигне мира на  висока цена. Но това може би е комбинацията, която в крайна сметка ще го утвърди като независим политик“, добави експертът. \r\nВъзможно е в отношенията си с Русия той да се заеме с възстановяването на икономическите връзки без подобрение в политическата сфера, като Грузия, каза експертът Владимир Евсеев пред \"Известия\". И в контекста на конфликта в югоизточната част на страната, единственото нещо, което Владимир Зеленски може да направи, без да се страхува от незабавно получаване на критики, е да размени затворниците с формулата „всички за всички“ с непризнатите републики. \r\nНо въпреки рекордния резултат на “Слуга на народа”, партията наистина няма да има конституционно мнозинство, което обаче няма да му попречи да сформира правителство и да преследва собствената си линия. \r\nЕдин от показателните резултати от изборите беше пълният провал на националистите. Всъщност нито една националистическа политическа сила не влезе в парламента. \r\n*** \r\n \r\n Как Зеленски ще използва властта след победата на изборите, коментира руският журналист Михаил Ростовски във вестник   „Московский Комсомолец“. Материалът е представен с незначителни съкращения, които не променят позицията и изложението на автора. \r\nСвърши президентското детство на Владимир Зеленски. Партията на държавния глава \"Слуга на народа\" напълно спечели парламентарните избори в Украйна. Това означава, че след няколко седмици президентското извинение на Зеленски ще изтече: Аз съм толкова добър и прогресивен, но старомодните и изостаналите депутати напълно ме възпрепятстват да работя! \r\nРазбира се, за разлика от Русия, в украинската политика няма такова нещо като 100% победа. Киевският политически елит винаги ще намери вратичка - начин да се ограничи тайно или явно властта дори на държавния глава, който има подкрепата на абсолютно парламентарно мнозинство. Но каквото и да се случи, едно нещо е сигурно: нивото на политическите ресурси, които Зеленски ще има в резултат на тези избори за Върховната Рада, ще бъде максималното за целия период на президентската му кариера. \r\nЗа новия глава на Украйна е дошло времето, се описва само с три думи: сега или никога. Владимир Зеленски вече не може да се разхожда със същите къси панталони, както през първия период на своето президентство. Зеленски трябва да покаже “истинските си цветове”, да покаже на какво е способен - или не е способен. \r\nКакто знаем, пътят от всеобщото обожание към всеобщото игнориране в украинската политика е много кратък. Не забравяйте, например, колко силно през 2014-2016 г. името на “националната героиня” Надежда Савченко гръмеше на площада? Така, според резултатите от преброяването на 100% от гласовете в Донецкия избирателен район № 51, само 8 души гласуваха за доста скучния национален символ (подчертавам - не 8%, а осем души). \r\nДобре познатата латинска фраза „sic transit gloria mundi“ („така отминава световната слава“) действа много бързо в Украйна. \r\nПред Зеленски сега има само два пътя. Или ще покаже, че знае как да се разпорежда с истинска власт и постепенно ще започне да води Украйна в нова, по-продуктивна траектория на развитие. Или постепенно ще се превърне в нов Виктор Юшченко: политик, чиято политическа роля до края на президентството му бе станала по-скоро декоративна, отколкото реална. \r\nРазбира се, всеки има своя собствена представа за това, какво на практика означава „привеждане на Украйна в нова траектория на развитие“. В края на миналата седмица, по време на пауза между срещите на руско-германския форум „Петербургски диалог“ в Бон, отидох в лобито на хотела, взех новия брой на британския „Financial Times“ и ахнах. Любимият вестник на международните банкери, който обикновено се отличава с лаконичността си, представя цяла статия с подробен анализ на отношенията между Владимир Зеленски и известния украински олигарх Игор Коломойски. Присъдата на британския властелин на журналистиката е следната: истинската цена на думите и обещанията на Зеленски ще стане ясна, на базата на това дали той ще помогне или ще попречи на Коломойски в осъществяването на неговите широкообхватни и съвсем не позитивни за Украйна бизнес планове ... \r\nКакви отношения ще изгради президентът Зеленски с омразните украински олигарси - това е незначителен въпрос за мен. Дали Зеленски ще върне прагматизма в сферата на отношенията между Киев и Москва е това, което е за мен и според мен за мнозинството от руските граждани е въпроса на въпросите. \r\nВ същото време не очаквам никакви бързи и всеобхватни пробиви от Зеленски. До 2014 г. украинската политика можеше да се сравни с птица с приблизително еднакво развити крила. Едното крило, преобладаващо разположено в източната част на страната, което е фокусирано върху развитието на отношенията с Русия, в политическото си тегло бе приблизително равно на западната част от украинската държава, която е била склонна да прекъсне връзките си с Москва. Майдана унищожи таза птица. Модерна Украйна е птица, едното крило на което е взето назаем от гигантски орел, а другото от малко колибри. \r\nЕдна такава птица, естествено, не може да излети - деградацията и отклонението на украинската икономика при Порошенко в дълбоката дупка на международните кредитори потвърждава това. Но всеки опит за бързо възстановяване на дисбаланса е обречен на провал и може да постави дебел кръст на президентската кариера на Зеленски. За да успее, дори и с подкрепата на парламентарно мнозинство, президентът на Украйна трябва да действа много предпазливо, бавно и внимателно в руска посока. Зеленски ще се опитва колкото се може по-дълго да запази подкрепата на източната и западната част на страната. И от гледна точка на вътрешното политическо оцеляване, това ще бъде абсолютно правилно. По отношение на практическата политика това е неизбежно но това ще означава, в това число, запазването на агресивни пропагандни шумове във връзка с Русия и дори някои анти-руски политически действия. \r\nФундаментално важен нюанс е фразата \"в това число\". Ако това „число“ включва и отхвърляне на характерния ход на Порошенко за натрупване на нови блокировки в сферата на отношенията с Москва и дори плахи стъпки в посока на премахване на старите блокажи, това ще бъде максимумът, на който можете да се надявате - поне за начало., Скромно? Но реалистично. Москва не е построена наведнъж - също така руско-украинските отношения не могат да бъдат възстановени наведнъж, за една година или дори за пет години. \r\nНе очаквам \"подвизите на Херкулес\" от Зеленски да получи контрол над парламента. Очаквам от него само предпазливи опити да изхвърли зловонната каша, която неговите предшественици са сготвили. Ако Зеленски поне не се опитва да направи това, той ще остане в историята като преминаващ персонаж, като политик, който дори не разбира, че има голям или дори голям исторически шанс.", "date": "2019.07.23", "title": "Резултатите от изборите в Украйна - коментари в руския печат (Агенция \"Фокус\")"}
{"url": "http://www.focus-news.net/news/2019/07/23/2682893/pregled-na-mezhdunarodnite-novini-do-6-chasa-agentsiya-fokus.html", "text": "Въздушни удари в Северозападна Сирия в понеделник, повечето върху  пазар причиниха смъртта на около 40 души, съобщи Сирийската обсерватория за правата на човека, базирана в Лондон, цитирана от  AFP \r\nТридесет и пет цивилни и двама неидентифицирани са загинали след удари върху зеленчуков пазар и околните райони в Маарет ал-Нуман, според Сирийската обсерватория за правата на човека, която обвинява за въздушните удари Русия. Според същата информация са ранени над 100 души. \r\nМосква обаче отрече да е отговорна, наричайки съобщенията \"фалшиви\". \r\n\"Руските военновъздушни сили не извършват никакви мисии в тази част на Сирия\", се казва в изявление на Министерството на отбраната. \r\n*** \r\n \r\n Партията на президента на Украйна Владимир Зеленски \"Слуга на народа\" събира 42.85% от гласовете на извънредните избори за Върховната Рада след обработка 80.61% от протоколите, според ЦИК, цитирана от  TACC . \r\nОще четири партии влизат в парламента. “Опозиционна платформа - за живот” получава подкрепа от 12,97% от гласоподавателите, “Европейска солидарност” на бившия президент Петро Порошенко - 8.33%, “Баткивщина” на бившия министър-председател Юлия Тимошенко - 8.10% и “Глас” на музиканта Светослав Вакарчук - 6.07%. \r\nПредсрочните избори за Върховната Рада бяха проведени в Украйна на 21 юли. Избирателната активност беше 49,84%. Тя е най-ниската в цялата история на парламентарните избори в Украйна. От 29-те милиона души, имащи право на глас, повече от 14,7 милиона души не са явиха пред урните. \r\n*** \r\n \r\n Либийски военен самолет на силите на военния командир Халифа Хафтар направи аварийно кацане в съседен Тунис в понеделник, съобщиха властите в Либия, цитирани от  AFP . \r\nСамолетът е бил на \"разузнавателна и патрулна мисия и е претърпял технически проблем, довел до аварийно кацане\" в Южен Тунис, се казва в изявление на администрация, базирана в Източна Либия. \r\nСамостоятелната Либийска национална армия на Хафтар, която подкрепя източната администрация, започна през април офанзива, за да се опита да завземе Триполи от признатото от ООН правителство на националното съгласие (ПНС). \r\nМинистерството на отбраната на Тунис заяви, че самолетът се е приземил рано в понеделник на шосе близо до град Меденин, който се намира на около 100 километра от либийската граница. \r\nМинистерството мобилизира изтребител, за да прихване и идентифицира самолета, но машината трябваше да извърши аварийно кацане, каза Министерството, добавяйки, че на борда е имало един полковник. \r\nСамолетът е превозвал две бомби. \r\n*** \r\n \r\n Трима френски и един естонски войник бяха ранени в понеделник, когато кола-бомба се взриви на входа на международна база за поддържане на мира в малийския град Гао, съобщиха от военните на Франция, цитирани от  AFP . \r\n\"Извършена е атака ... на входа на френската част на лагера в Гао\", каза френският говорител на военните полковник Фредерик Барбри. \r\nЗасега не се привеждат информации за състоянието на ранените. \r\n*** \r\n \r\n Консервативното правителство на премиера Кириакос Мицотакис спечели вот на доверие в понеделник след тридневен дебат относно бъдещите политики на новата администрация, пише електронното издание на гръцкия вестник  Kathimerini . \r\nОбщо 158 депутати подкрепиха неговото правителство, а 142 гласуваха против. \r\nПартията на Мицотакис \"Нова демокрация\" спечели комфортно предсрочните парламентарни избори на 7 юли, получавайки 39,9% от гласовете срещу 31,5% за партията на Алексис Ципрас СИРИЗА и разполага с пълно мнозинство в парламента. \r\n*** \r\n \r\n Рамуш Харадинай подаде оставка, както обяснява Радио \"Свободна Европа\", тъй като за него е неприемливо да се яви пред Специалния съд за военни престъпления в Хага, която го призова като заподозрян в качеството му на премиер, цитира думите му  белградското радио B92 . \r\nТой добави, че няма да промени политическите си мнения и становища, както и че стопроцентовите мита върху сръбските стоки ще останат в сила до признаването на независимостта на Косово. \r\nСпоред него също така е важно Косово, възможно най-скоро, да проведе избори, след около два месеца. \"Не вярвам, да има причини за забавяне. Това е важно не само заради вакуума във управлението, но е важно хората да имат възможност да решат възможно най-скоро\", заключи Харадинай. \r\nТой също така заяви, че официалните писма, адресирани до президента на Косово и председателя на парламента, понастоящем са в заключителна фаза. \"Според протокола това са официални писма, които могат да бъдат изпратени днес или утре. „Обмисляме конституционната основа на оставката, защото това е оставка, която не се основава на недоверието към правителството. Обмисляме как да го обясним“, каза Харадинай. \r\nВ интервю той каза, че връща мандата на хората, както го е получил от тях, и че точно това е причината, поради която не желае да променя предишните си позиции. \"Запазих принципна позиция на хората, а не на властите, в този случай, и се надявам, докато бяхме заедно, когато става въпрос за Трепча и въоръжените сили, че отново ще покажем пълно единство срещу разделянето на Косово и срещу Додикова република в Косово, включително отричане на свободна търговия без признаване на независимост, заяви косовският премиер в оставка. \r\nНа въпрос дали има обвинения срещу него в Специалната прокуратура в Хага, която се занимава с престъпления, извършени срещу сърби и други неалбанци, Харадинай казва, че срещу него няма обвинителен акт. \r\n\"Косово е млада държава и ние създаваме, да кажем, нашата държавна доктрина. Не исках Косово да бъде привързано към този въпрос в момента, а след това, става дума и за моята лична чест, честта на албански борец. Два пъти съм доказал невинността си и затова взех това решение ”, каза Харадинай. \r\nЗа пореден път той отново подчерта, че е наясно с последиците от решението за въвеждане на митата за стоки от Сърбия. \"От първия ден бях напълно наясно какви са измеренията на тези последици, но нямам друго решение освен това. Това е алтернативен начин за признаване на независимостта на Косово, тъй като разделенията и установяването на \"Република Додик\" в Косово е неприемливо, заключи той.", "date": "2019.07.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/23/2682896/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура”. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.  \r\nОбласт Сливен: \r\nДвижението от км 270+000 до км 273+000 в участъка от с.Чокоба до с.Хаджи Димитрово в посока Бургас се осъществява с повишено внимание поради ръчно косене. Участъка е сигнализиран с пътни знаци.Срок до 23.07.2019 г. \r\nАМ „Хемус“:  \r\nОбласт София: \r\nДвижението в тунел \"Витиня\" /дясна тръба/ посока София е ограничено поради профилактика на осветлението. Движението се осъществява по обходен маршрут - главен път I-1, с отбиване при км 35+450 /служебна връзка/ и връщане на магистралата при км 30+260 /пътна връзка \"Витинска река\"/. Срок от 22:00 до 05:00 часа на 23.07.2019 и 24.07.2019 г.; \r\nДвижението по АМ \"Хемус\" в тунел \"Витиня\" посока Варна се осъществява в една лента поради с повишено внимание. Движението се извършва в изпреварващата или аварийна лента. Срок от 22:00 до 05:00 часа на 23.07.2019 и 24.07.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; \r\nДвижението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил:  \r\nДвижението при км 72+900 в района на пътен възел \"Бобошево\" в посока Благоевград – София се осъществява с повишено внимание поради извършване на строителни работи за нуждите на електронната ТОЛ система/АУЗПТ/. Движението е сигнализирано с пътни знаци. Срок от 9 до 18 часа на 23.07.2019 г. и 24.07.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nДвижението в участъка Витиня – Ботевград от км 196+260 до км 196+950 се осъществява в една лента през светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок 24.07.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nОбласт Шумен: \r\nДвижението в участъка Каспичан – Шумен се осъществява с повишено внимание от км 137+794 до км 146+000 поради частични ремонтни дейности по асфалтовата настилка. Движението се регулира с пътни знаци. Срок 26.07.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\nОбласт Бургас: \r\nДвижението в участъка Карнобат  – Бургас на км 473+226 в района на гр. Айтос се извършва с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок 24.07.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка Ихтиман – АМ Тракия от км 123+260 до км 123+920 се осъществява в една лента през светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок 23.07.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Варна – Бургас на км 195+706 в района на Обзорски проход се извършва с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок до 23.07.2019 г. \r\n \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nФ \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът IІІ-104: Движението по път път IІІ-104 Бобошево – Четирци от км 00+000 до 25+000 се осъществява с повишено внимание поради извършване на ремонтни дейности на пътното платно. Сигнализирано е с пътни знаци. Срок от 08:00 ч до18:00 ч до 24.07.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-23: Движението по път Русе – Кубрат от  км 8+620 до км 9+220  в участъка на с. Червена вода се осъществява в едното платно с пропускателен режим поради строително монтажни дейности, изграждане на стационарна контролна единица на електронна система за събиране на такси за ползване на републиканската пътна мрежа /ТОЛ/. Участъка е сигнализиран с пътни знаци. Ограничението на скоростта е до 50 км/ч. Срок от 09:00 до 18:00 часа на 23.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-663: Движението по път III-663 Чирпан – Симеоновград в района на с. Зетьово – с. Целина в участък от км 7+200 до км 10+620 е ограничено поради ремонтни дейности.  \r\nОбходен маршрут: през с. Ценово. Срок до 26.07.2019 г.;   \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.23", "title": "Актуална пътна обстановка"}
{"url": "http://www.focus-news.net/news/2019/07/23/2682899/gd-granichna-politsiya-intenziven-e-trafikat-na-gkpp-kulata-kapitan-andreevo-i-na-vsichki-suhopatni-granichni-punktove-s-rumaniya.html", "text": "Интензивен е трафикът на ГКПП \"Кулата\", \"Капитан Андреево\" и на всички сухопътни гранични пунктове с Румъния. Това съобщиха от пресцентъра на  Главна дирекция \"Гранична полиция\" .Информацията за трафика е към 6.00 ч. На българо-гръцката граница на ГКПП \"Кулата\" трафикът е интензивен  на изход за леки и товарни автомобили. За леки автомобили трафикът е интензивен на изход при ГКПП \"Капитан Андреево\".  \r\nНа българо-румънската граница на всички сухопътни гранични контролно-пропускателни пунктове трафикът е интензивен за леки автомобили .", "date": "2019.07.23", "title": "ГД \"Гранична полиция\": Интензивен е трафикът на ГКПП \"Кулата\", \"Капитан Андреево\" и на всички сухопътни гранични пунктове с Румъния"}
{"url": "http://www.focus-news.net/news/2019/07/23/2682898/nimh-shte-ima-valezhi-pridruzheni-s-gramotevitsi-maksimalnite-temperaturi-shte-badat-ot-25-v-severoiztochnite-rayoni-do-35-v-yugozapadnite.html", "text": "Днес над източната половина от страната, а по-късно през деня и в планинските райони от Западна България, ще се развива купеста и купесто-дъждовна облачност. Ще има валежи, придружени с гръмотевици и временно усилване на вятъра, възможни са и градушки. Със слаб до умерен северозападен, в източната половина от страната североизточен вятър ще проникне по-хладен въздух. Максималните температури ще бъдат в широки граници – от 25° в североизточните райони до 35° в югозападните. В София - около 28°. \r\nТова съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .  \r\nАтмосферното налягане ще продължи бавно да се понижава и ще доближи средното за месеца. \r\nНад Черноморието облачността ще се увеличи, по-късно през деня и над южното крайбрежие и ще има валежи, на места с гръмотевици. Ще духа до умерен север-североизточен вятър. Максималните температури ще са между 26° и 28°. Температурата на морската вода е 26°-27°.  Вълнението на морето ще бъде 2-3 бала. \r\nНад планините ще се развива купесто-дъждовно облачност, след обяд и над Рило-Родопската област и ще има краткотрайни валежи с гръмотевици. Ще духа умерен север-северозападен вятър. Максималната температура на височина 1200 метра ще е около 22°, на 2000 метра - около 14°.", "date": "2019.07.23", "title": "НИМХ: Ще има валежи, придружени с гръмотевици - максималните температури ще бъдат от 25° в североизточните райони до 35° в югозападните"}
{"url": "http://www.focus-news.net/news/2019/07/23/2682900/prezidentat-rumen-radev-shte-bade-na-darzhavno-poseshtenie-v-harvatiya.html", "text": "Президентът Румен Радев ще бъде на държавно посещение в Република Хърватия днес и на 24 юли по покана на своя колега президента Колинда Грабар-Китарович. Това съобщиха от  прессекретариата на държавния глава . Задълбочаване на двустранното партньорство в икономиката, енергетиката, туризма, науката, образованието и културата, сътрудничеството на двете държави в Европейския съюз и по теми от дневния ред на региона, както и следването на общ подход за насърчаване на инвестициите и туризма в Югоизточна Европа, се очаква да бъдат сред акцентите на срещата на президентите на България и Хърватия. \r\nРумен Радев ще бъде посрещнат с официална церемония от Колинда Грабар-Китарович, след което двамата президенти ще проведат среща „на четири очи“ и ще ръководят пленарните разговори на делегациите на двете държави. \r\nВ рамките на визитата си в Хърватия държавният глава ще проведе среща на „четири очи“ и с министър-председателя Андрей Пленкович. \r\nПо-късно президент Радев ще разговаря в Загреб с представители на българската общност в страната. \r\nПрез втория ден от държавното си посещение президентът Румен Радев ще посети военно-въздушната база „Земуник“ в град Задар.", "date": "2019.07.23", "title": "Президентът Румен Радев ще бъде на държавно посещение в Хърватия"}
{"url": "http://www.focus-news.net/news/2019/07/23/2682895/api-dvizhenieto-po-patya-yakoruda-yundola-v-rayona-na-cherna-mesta-se-osashtestvyava-v-edna-lenta-poradi-podkopavane-na-patya.html", "text": "Движението по път II-84 Якоруда – Юндола в района на Черна Места се осъществява в една лента поради подкопаване на пътя. Това съобщиха от пресцентъра на  Агенция „Пътна инфраструктура“  (АПИ). Шофьорите трябва да се придвижват с повишено внимание и съобразена скорост.", "date": "2019.07.23", "title": "АПИ: Движението по пътя Якоруда – Юндола в района на Черна Места се осъществява в една лента поради подкопаване на пътя"}
{"url": "http://www.focus-news.net/news/2019/07/23/2682903/vitsepremierat-krasimir-karakachanov-shte-podpishe-protokol-za-satrudnichestvo-mezhdu-balgariya-i-severna-makedoniya-v-oblastta-na-borbata-s-trafika-na-hora.html", "text": "Заместник министър-председателят по обществения ред и сигурността и министър на отбраната  Красимир Каракачанов ще в Охрид Протокол за сътрудничество между правителствата на Република България и Република Северна Македония в областта на борбата с трафика на хора. Това съобщиха от  правителствена информационна служба . От страна на Северна Македония документът ще бъде подписан от Оливер Спасовски - заместник министър-председател и министър на вътрешните работи. Протоколът предвижда сътрудничество по линия на подкрепа и закрила на жертвите на трафик на хора, обмен на опит между компетентните институции на двете страни, провеждане на общи информационни и разяснителни кампании за предотвратяване на трафика, провеждане на обучения и координирани действия при рефериране, подкрепа и грижа за жертви на трафик. Вицепремиерът и министър на отбраната Красимир Каракачанов е председател на Националната комисия за борба с трафика на хора. Текстът на документа бе съгласуван между двете страни през юни по време на посещение на българска делегация в Скопие, Северна Македония.", "date": "2019.07.23", "title": "Вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора"}
{"url": "http://www.focus-news.net/news/2019/07/23/2682901/vitseprezidentat-iliyana-yotova-shte-uchastva-vav-vazpomenanieto-po-povod-77-godini-ot-gibelta-na-nikola-vaptsarov.html", "text": "От 10.00 часа на Мемориал „Гарнизонно стрелбище“ в София вицепрезидентът Илияна Йотова ще участва във възпоменателната церемония по повод 77 години от гибелта на Никола Вапцаров. Това съобщиха от  прессекретариата на държавния глава .", "date": "2019.07.23", "title": "Вицепрезидентът Илияна Йотова ще участва във възпоменанието по повод 77 години от гибелта на Никола Вапцаров"}
{"url": "http://www.focus-news.net/news/2019/07/23/2682902/tass-ruski-voenen-samolet-e-narushil-vazdushnoto-prostranstvo-na-yuzhna-koreya.html", "text": "Самолет от военно-космическите сили (ВКС) на Руската Федерация на два пъти е нарушил въздушното пространство на Южна Корея в Японско море, твърди във вторник агенция Yonhap, като се позовава на Комитета на началниците на щабове на въоръжените сили на Република Корея, предава  ТАСС . \r\nАгенцията отбелязва, че в отговор са вдигнати изтребители от южнокорейските военновъздушни сили (ВВС), които са произвели предупредителни изстрели. \r\nИнцидентът се е случил в района на островите Токто (Такесима), разположени на изток от южната част на Корейския полуостров и които са предмет на спор между Сеул и Токио. \r\nСпоред версията на КНЩ, във вторник сутринта в опознавателната зона на ПВО на Южна Корея са влезли три военни самолета на Русия и два на китайските ВВС. Един руски самолет, както се твърди, е нарушил въздушното пространство на републиката два пъти – в около 09:00 и 09:30 сутринта местно време (03:00 и 03:30 българско). \r\nОтбелязва се, че това е първият подобен случай на навлизане на самолети от руските ВКС във въздушното пространство на Република Корея. \r\nВ средата на юни Южна Корея също вдигна военна авиация, за да бъдат прихванати руски стратегически бомбардировачи Ту-95, навлезли в опознавателната зона на южнокорейската ПВО. \r\n \r\nПревод и редакция:", "date": "2019.07.23", "title": "ТАСС: Руски военен самолет е нарушил въздушното пространство на Южна Корея"}
{"url": "http://www.focus-news.net/news/2019/07/23/2682904/komisiyata-po-pravni-vaprosi-shte-razgleda-na-vtoro-chetene-predlozhenieto-na-gerb-za-otmyana-na-mashinnoto-glasuvane.html", "text": "Комисията по правни въпроси ще разгледа на второ четене предложението на ГЕРБ за отмяна на машинното гласуване. Това предвижда програмата на комисията. Заседанието ще се проведе в 14.30 ч. в зала 238 на парламента. Предложението за отмяна на машинното гласуване управляващите е заложено в новите промени в Изборния кодекс. То предвижда машинният вот да бъде отменен за местни и парламентарни избори и да остане за президентски и европейски. Между двете четения са внесени редица предложения. БСП предлагат вместо 350 души, условието за създаване на кметство да бъде 150 жители. Подобно предложение е внесено и от ПГ на „Обединени патриоти“ съвместно с независимия депутат Спас Панчев. Те предлагат  създаването на кметство да е при наличие на над 200 жители, а не 350, както е досега. От ДПС също са направили предложения между двете четения на законопроекта. Те предлагат софтуерът за всеки вид избори да се изработва от „Информационно обслужване“, АД. От ДПС искат електронните средства да са сертифицирани и тествани от държавна агенция „Електронно управление“ и да се одитират от ДАНС. От ДПС настояват и „Информационно обслужване“ да е преброител на всички бюлетини.", "date": "2019.07.23", "title": "Комисията по правни въпроси ще разгледа на второ четене предложението на ГЕРБ за отмяна на машинното гласуване"}
{"url": "http://www.focus-news.net/news/2019/07/23/2682907/izpalnitelnoto-byuro-na-bsp-shte-provede-izneseno-zasedanie-v-pernik.html", "text": "Продължават поредицата изнесени заседания на Изпълнителното бюро на БСП в страната. Това съобщиха от пресцентъра на  БСП . Бюрото ще проведе заседание в гр. Перник. Ще бъдат обсъдени местни проблеми и подготовката за предстоящите местни избори. В 16.00 часа в залата на ОбС и ОблС на БСП - Перник на ул. \"Радомир\" 1 ще се проведе пресконференция.", "date": "2019.07.23", "title": "Изпълнителното бюро на БСП ще проведе изнесено заседание в Перник"}
{"url": "http://www.focus-news.net/news/2019/07/23/2682906/denyat-23-yuli-v-balgarskata-istoriya.html", "text": "През 1877 г. – по време на Руско-турската освободителна война (1877-1878 г.) части от Предния отряд на руската армия освобождават Калофер. През 1895 г. - свещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун. 1914 г. - Русия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет. На тази дата е роден Стоян Ганев – български юрист и политик. На 23 юли умират: католическият духовник Петър Парчевич, поетът Никола Вапцаров, Антон Иванов, един от ръководителите на БКП, актрисата Катя Паскалева. \r\n \r\n \r\n2006 г. \r\nБорис Георгиев донася първия златен медал на страната ни от провеждащото се в Пловдив Европейско първенство по бокс. На финала в категория до 64 кг. Той побеждава рускана Олег Комисаров с 25:17. Борис Георгиев надиграва съперника си във всички рундове.  \r\nПо рано същия ден Детелин Далаклиев печели сребърен медал. Във финалната среща в категория до 54 кг., Далаклиев губи от Али Алиев (Русия) \r\n \r\n \r\n2004 г. \r\nПо разпореждане на главния прокурор Никола Филчев Върховната касационна прокуратура образува следствено дело срещу “синода на Инокентий” и го възлага на Националното следствие. Обвиненията са по член 206 и 274 от Наказателния кодекс за незаконно владеене на чуждо имущество, самоволно действие и самоуправство – за обсебване на църковно имущество и вещи, принадлежащи на Православната църква, както и за използване на идентични наименования с тези на Българската православна църква – име, печат и документи. \r\nПрез 2004 г. Българската православна църква иска съдействието на Прокуратурата да бъдат отстранени действията на отцепниците. Патриарх Максим призовава чрез нотариални покани всички отделили се да освободят храмовете, да се покаят и да се върнат в лоното на Църквата. Разколниците игнорират поканата доброволно да освободят заетите от тях имоти в определения от закона срок. На 22 юли 2004 г. Прокуратурата взема решение свещениците, окупирали близо 250 храма, параклиси и манастири, да бъдат изведени насила. С прокурорско разпореждане полицията започва акция в цялата страна за отстраняването на свещениците на Инокентий. До третия ден всички окупирани храмове в столицата са запечатани и предадени на свещеници от БПЦ. Предаването на по-голямата част на църковните имоти в страната става без сътресения, но петдесетина свещеника в 30 църкви оказват съпротива. В някои от тях органите на реда насилствено извличат барикадиралите се свещеници и миряни. Някои от неподчинилите се са откарани в полицията, на други е нуоказана медицинска помощ. Полицията запечатва и свещоливницата в столичния квартал \"Илиянци\". Пред храмовете в София и страната е поставена полицейска охрана и се прави опис на документи и имущество. До третия ден единствено църквите в Банско и Разлог остават във владение на “алтернативния синод”. Подкрепяни от кметовете на двата града, свещениците отказват да предадат ключовете на полицията и следователите. \r\n \r\n \r\n2002 г. \r\nПремиерът Симеон Сакскобургготски прави медийно обръщение до българския народ във връзка с годишнината от съставянето на правителството. Премиерът заявява, че правителството работи и ще продължава да работи, но му трябва подкрепа и съпричастност. Той отчита намаляване на безработицата с 4,8 %, нарастване на фискалния резерв и намаляване на държавния дълг. \r\n \r\n \r\n1990 г. \r\nС многохилядно шествие мумията на Георги Димитров е пренесена от Мавзолея, изграден специално за нея до Централните софийски гробища, където тялото е препогребано. \r\nГеорги Димитров умира на 2 юли 1949 г. в курортното градче Барвиха (СССР), откъдето тленните му останки са пренесени в България и поставени в специално изграден за него мавзолей в центъра на столицата. По личното желание на близките му те са извадени от мавзолея и са погребани в Софийските централни гробища. \r\n \r\n \r\n1941 г. \r\nПо решение на задграничното бюро на БКП в Москва и с личното ръководство на Георги Димитров, от Москва започват своите излъчвания Народните радиостанции “Христо Ботев” и “Народен глас”. Те предават комунистически програми до 22 септември 1944 г. В тези предавания те призовават българския народ на въоръжена борба срещу т.нар. монархо-фашистка диктатура. \r\n \r\n \r\n1934 г. \r\nС посредничеството на Турция след кратки преговори в Анкара са възстановени българо-съветските дипломатически отношения. \r\nНа 7 юли 1879 г., една година след подписването на Санстефанския мирен договор, между България и Русия са установени дипломатически отношения. \r\nПрез април 1909 г. Русия първа признава България за независима държава. На 5 септември 1944 г. СССР обявява война на България, дипломатическите отношения между двете страни са прекъснати. Една година по-късно отношения между България и СССР са възстановени. През март 1948 г. между Народна република България и СССР е подписан Договор за дружба, сътрудничество и взаимна помощ. От 1949 г. България е член на Съвета за икономическа взаимопомощ, а от 1955 г. – участник във Варшавския договор. \r\nПрез октомври 1991 г. на официално посещение в РСФСР е президента на България Жельо Желев, по време на което той обявява признаването на Русия за самостоятелна и независима държава, и установяването на дипломатически отношения между двете страни. \r\n \r\n \r\n1914 г. \r\nРусия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет. \r\nСлед убийството на Франц Фердинанд и в Сараево, Австро-Унгария връчва ултиматум на сръбското правителство. На 28 юни 1914 г. австро-унгарския престолонаследник Франц Фердинанд и съпругата му са убити в Сараево от сръбския студент Гаврило Принцип, член на тайното националистическо движение “Млада Босна”, борещо се срещу австро-унгарското господство в Босна и Херциговина. Атентаторите са подпомогнати от сръбската терористична организация, известна като ”Черната ръка”, и поради тази причина австрийците обвиняват сръбското правителство, че е в основата на заговора. Убийството довежда до съдебни процеси и екзекуции на много сърби, живеещи в Босна. Гаврило Принцип е твърде млад за смъртна присъда, той е затворен в крепостта Терезиенщад, където умира на 28 април 1918 г. от туберкулоза. \r\nСлед връчването на ултиматумът кабинетът на Белград отказва да приеме искането за разследване на сръбската армия от австрийските следствени служби и на 28 юли е обявена война на Сърбия. \r\nСърбия е обвинена в съучастничество в Сараевския атентат. Предвид непосредствената опасност от австро-унгарско нападение и по съвета на Русия сръбското правителство приема всички искания, съдържащи се в австро-унгарския ултиматум, с изключение на искането за допускане на австро-унгарски органи на сръбска територия за разследване и „потушаване на превратаджийското движение\". Под влияние на Германия австро-унгарското правителство пренебрегва всички посреднически акции на международната дипломация и на 28 юли 1914 г. обявява война на Сърбия. \r\n \r\n \r\n1895 г. \r\nСвещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун. \r\nПрез епископстването на Епифаний Шанов броят на българските католици в Македония достига до 12 000 души, които разполагат с 30 черкви, обслужвани от 46 свещеници, и 28 училища, в които се учат деца от 32 селища. След Балканската война (1912-1913 г.) българските католици от Солунско, Ениджевардарско, Гевгелийско, Битолско и най-вече от Кукушко напускат родните си места и се установяват в България – главно в София, Пловдив, Бургаско и Петричко. В Струмишко и Гевгелийско остават около 2 000 души. Значителен брой остават и в Солунско. Самият епископ Епифаний Шанов е прогонен от Солун заради неговите пробългарски чувства и заточен на гръцкия о. Трикери. Дошлите в България католици основават свое братство, наречено \"Македонска католическа лига\". \r\n \r\n \r\n1877 г. \r\nПо време на Руско-турската освободителна война (1877-1878 г.) части от Предния отряд на руската армия освобождават Калофер. \r\n \r\n \r\n На тази дата са родени: \r\n \r\n1955 г. \r\nРоден е Стоян Ганев – български юрист и политик. През 1973 г. завършва специалност ”Право” в СУ” Св. Климент Охридски”. През 1985 г. защитава дисертация по конституционно право в МГУ. Преподавател в Юридически факултет на СУ” Св. Климент Охридски” и в школата на МВР, Симеоново. Стоян Ганев е председател на Обединения демократически център, в периода 1991-1992 г. съпредседател на парламентарна група на СДС. През 1991 г. е министър на външните работи в правителството на Ф. Димитров. Председател е на 47. сесия на ОС на ООН (1992 г.). Освободен от тази длъжност през февруари 2002 г. \r\n \r\n \r\n На тази дата умират: \r\n \r\n2002 г. \r\nУмира актрисата Катя Паскалева (1945 - 2002). Родена е на 18 септември 1945 г. Завършва НАТФИЗ, специалност \"Актьорско майсторство\". Играе във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Роли в театъра: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Харолд Пинтър, Йохана в \"Сватба\" от Елиас Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Носителка е на наградите \"Фемина\" за най-добра женска роля в Брюксел, актриса на годината в Панама, за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; две награди за женска роля на годината на Съюза на българските филмови дейци (СБФД) и Съюза на артистите в България (САБ). \r\n \r\n1942 г. \r\nРазстрелян е Атанас Димитров Романов – политически деец. Роден е в София на 22 декември 1911 г. Завършва техническо училище в Бургас, след което се завръща в родния си гр. Включва се в редовете на БКМС и става редактор на партийния в. \"Ехо\". През 1931 г. е сред организаторите на стачката на работниците по водопровода Рила-София. Арестуван е и е интерниран в Петрич. След като е освободен, се завръща в София и продължава революционната си дейност. През периода 1941–1942 г. е сътрудник на Централния комитет (ЦК) на Българската работническа партия (БРП) и на Централната военна комисия, едновременно с това ръководи действията на софийската бойна група. Арестуван във връзка с провала в Централния комитет (ЦК) на Българската работническа партия (БРП). Осъден е на смърт. \r\n \r\n \r\n1942 г. \r\nРазстрелян е Георги Иванов Минчев – политически деец. Роден е на 1 октомври 1907 г. в с. Медово, Старозагорско. След завършването на гимназия в родния си град заминава за Чехия. Там следва строително инженерство в Бърно. Председател е на дружеството на прогресивните студенти \"В. Левски\". Прекъсва следването си и заминава за Прага, където оглавява нелегалния партиен канал за СССР. През 1934 г. се завръща в България и става инструктор към ЦК на БКП. По същото време е избран и за член на Окръжния комитет на БКП в Стара Загора. Заловен е и осъден на 10 г. затвор. През 1941 г. е освободен. Става деловодител на ЦК и осъществява връзката му с окръжните партийни комитети. До февруари 1942 г. е член и на Централната военна комисия. Арестуван, осъден на смърт по процеса срещу Централния комитет (ЦК) на Българската работническа партия (БРП). \r\n \r\n \r\n1942 г. \r\nРазстрелян е Никола Вапцаров – поет революционер, деец на работническото движение. \r\nНикола Йонков Вапцаров е роден на 24 ноември 1909 г. в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 г. се обявява за съюз със СССР и взема участие в Соболевата акция (ноември 1940 г.). Арестуван през май 1941 г., Вапцаров е интерниран за 3 месеца в Годеч. След като се завръща в София, става пръв помощник на Цвятко Радойнов – ръководител на Военния отдел при ЦК на БКП. На 4 март 1942 г. е арестуван, осъден на смърт и впокследствие е разстрелян заедно с А. Иванов, А. Попов, Ат. Романов, П. Богданов и Г. Минчев. През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\". \r\n \r\n \r\n1942 г. \r\nРазстрелян е Антон Иванов (А. И. Козинаров Богданов, Стареца) – политически деец, един от ръководителите на БКП. \r\nАнтон Иванов е роден на 26 октомври 1884 г. в Копривщица. Завършва флотската школа (огнярско училище) във Варна, след което се премества в София. Секретар е на Металоработническия съюз (1907–1919 г.), а след това и негов председател. Член е на Българската работническа социалдемократическа партия (тесни социалисти) (БРСДП) (т. с.), Антон Иванов е избран в градското партийно ръководство през 1910 г. От 1918 г. до 1923 г. е секретар на Софийската партийна организация и на Окръжния комитет на БКП, член е на ЦК на партията и народен представител. Участва в подготовката на Септемврийското въстание през 1923 г., но на 21 септември е арестуван. Освободен от затвора в края на 1925 г., Антон Иванов емигрира в СССР. Там е избран за член на Изпълкома на Профинтерна. От 1927 г. до 1931 г. работи към Задграничното бюро на ЦК на БКП във Виена. През 1931 г. се завръща в Москва и завършва Ленинската школа, след което преподава в Комунистическия университет за националните малцинства от Запада. Завежда Българския сектор на ИККИ. От 1935 г. е отговорен секретар на Задграничното бюро на ЦК на БКП. През 1940 г. се завръща в България, където и избран за член на Политбюро и секретар на ЦК на БКП. Антон Иванов е един от главните организатори на съпротивителното движение в България през 1941–1944 г. Арестуван е след провал на ЦК и Централната военна комисия. \r\n \r\n \r\n1674 г. \r\nУмира Петър Парчевич – католически духовник, борец за освобождението на българския народ от османско владичество. Роден е около 1612 г. в Чипровец (днес Чипровци), област Монтана. Получава образованието си в Италия и става доктор по каноническо право и теология. През 1644 г. е назначен за секретар на марцианополския архиепископ във Влашко. В това си качество той имал възможност да обикаля и българските земи. През 1648 г. е натоварен с мисия до полския крал Владислав IV, за да го помоли да окаже помощ на българите в борбата им против османското владичество. Последвали още две негови мисии до Варшава (1650 г. и 1672 г.), при които посещава още и Виена и Венеция с цел да спечели подкрепата им за българската кауза. Междувременно през 1656 г. е ръкоположен за марцианополски архиепископ, след което посещава папа Климент Х. Като висш католически мисионер Петър Парчевич е изпратил многобройни доклади до Рим, в които съобщава факти за положението на българския народ в средата на XVII в. Установява контакти и с Богдан Хмелницки, чрез когото се опитва да спечели съдействието и на Русия. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.23", "title": "Денят 23 юли в българската история"}
{"url": "http://www.focus-news.net/news/2019/07/23/2682909/dvama-zamestnik-ministri-shte-vrachat-dogovori-za-izpalnenie-na-proekti-po-programata-za-transgranichno-satrudnichestvo-mezhdu-balgariya-i-turtsiya.html", "text": "Двама заместник-министри ще връчат договори за изпълнение на проекти по програмата за трансгранично сътрудничество между България и Турция. Това съобщиха от пресцентъра на  Министерството на регионалното развитие и благоустройството . Заместник-министърът на регионалното развитие и благоустройството Деница Николова и заместник-министърът на външните работи на Република Турция Фарук Каймакчъ ще връчат договори на бенефициенти, сключени по втората покана за подаване на проектни предложения по Програмата за трансгранично сътрудничество Interreg-ИПП България – Турция 2014-2020 г.  \r\nЦеремонията ще се състои от 14.30 часа в зала „Пресцентър“ на Министерството на регионалното развитие и благоустройство.", "date": "2019.07.23", "title": "Двама заместник-министри ще връчат договори за изпълнение на проекти по програмата за трансгранично сътрудничество между България и Турция"}
{"url": "http://www.focus-news.net/news/2019/07/23/2682911/denyat-23-yuli-v-svetovnata-istoriya.html", "text": "През 1903 г. - американската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието. През 1914 г. след убийството на Франц Фердинанд и в Сараево, Австро-Унгария връчва ултиматум на сръбското правителство. 1944 г. - в хода на Втората световна война Съветската армия освобождава концлагера в Майданек. Майданек е нацистки концентрационен лагер (1941-1944 г.) до гр. Люблин, Полша. В него са умъртвени около 1,5 млн. души (предимно евреи). 1952 г. - в Египет избухва юлската революция извършена с военен преврат от тайната организация \"Свободни офицери\" начело с Гамал Абдел Насър. 1974 г. - Гръцката военна хунта кани Константинос Караманлис да се завърне от изгнание и да състави правителство. На 23 юли е роден американският писател Реймънд Чандлър. На 23 юли умира Анри Филип Петен – френски офицер, държавник и политически деец, маршал. \r\n \r\n \r\n2016 г. \r\nДве експлозии, дело на атентатори-самоубийци, разтърсиха масова протестна акция на шиитската общност на хазереите в афганистанската столица Кабул, убивайки най-малко 80 души и ранявайки 230 други. Отговорност за атентата пое групировката \"Ислямска държава\" \r\n \r\n \r\n2015 г. \r\nТелескопът Кеплер открива планетата Кеплер-452в и звезда, които приличат на нашата Земя и Слънце. \r\n \r\n \r\n2015 г. \r\nИталианските власти блокират имущество на стойност 2 милиарда евро, собственост на калабрийска мафиотска групировка, действаща в хазартния сектор. \r\n \r\n \r\n2014 г. \r\nУказ на президента на Русия фиксира 11 часови зони за страната и забрана сезонен преход. \r\n \r\n \r\n2012 г. \r\nВ резултат от серия взривове в Ирак загиват над 110 човека, а ранените са над 275. \r\n \r\n \r\n2012 г. \r\nПравителството на Перу подава оставка. \r\n \r\n \r\n2011 г. \r\nПри взрив до 17 етажното здание на норвежкото правителство в Осло загинават осем човека, а още десетки други са ранени. \r\n \r\n \r\n1998 г. \r\nНа полуостров Камчатка се активизира най-големият вулкан в Евразия – Ключевският, изригвал за последен път през 1994 г. \r\n \r\n \r\n1997 г. \r\nШвейцария оповестява списък с над 2000 притежатели на сметки, открити в швейцарски банки до 1945 г. \r\n \r\n \r\n1996 г. \r\nОсмият архиерейски събор решава да накаже с анатема архиепископите и архимандритите, участвали в църковно-народния събор на Пимен. \r\n \r\n \r\n1994 г. \r\nВ Италия започва операцията “Чисти ръце” за борба срещу мафията. \r\n \r\n \r\n1974 г. \r\nГръцката военна хунта поканва Константинос Караманлис да се завърне от изгнание и да състави правителство. \r\nКонстантинос Караманлис е гръцки политик. Роден е в с. Проти, окръг Серес, област Източна Македония и Тракия. Баща му е участник в борбата за освобождение на Гърция. Учи в Неа Зихни и Серес. През 1929 г. завършва право в Атинския университет и започва адвокатска практика в Серес. През 1935 г. е избран за депутат от Народната партия. След преврата на генерал Метаксас (4 август 1936 г.) напуска депутатското си място в знак на протест и се завръща към адвокатската си практика. През 1941 г. се установява в Атина, работи като адвокат. След германската инвазия в Гърция напуска страната и емигрира в Близкия Изток. Завръща се през 1944 г. и отново се включва в политическия живот на страната. В първите следвоенни избори (1946 г.) отново е избран за депутат. \r\nПрез 1951 г. участва в опитите за създаване на коалиция, способна да се справи с кризата в гръцкия политически живот. Влиза в партията “Гръцки сбор” на Александрос Папагос. След смъртта на Папагос (1955 г.) съставя правителство и става министър-председател на Гърция. Същата година основава партията Национален радикален съюз. \r\nВ периода 1956 – 1963 г. е министър-председател последователно три пъти, след предсрочните избори (1956 г., 1958 г., 1961 г.). Едни от големите му успехи са извоюване на независимостта на Република Кипър (1959 г.) и подписване на споразумение за кооптиране към Европейската икономическа общност (юли 1961 г.). През юни 1961 г. подава оставка, поради разногласия с крал Павел. На изборите през ноември 1963 г. партията му губи и Караманлис напуска страната. \r\nВ периода 1963 – 1974 г. Карамналис живее в Париж, Франция. Наблюдава от близо ставащото в Гърция. Осъжда остро военният преврат през 1967 г., а след това и политиката на хунтата в свои политически послания (1969 г., 1973 г.). \r\nЗавръща се в Гърция през юли 1974 г., след падането на хунтата. Октомври същата година основава партията Нова демокрация. На изборите през ноември 1974 г. партията печели мнозинство и Караманлис става министър-председател. Успеха е повторен и през 1977 г. В този период основната му политическа линия е твърдо ориентирана към създаването на обединена Европа. На 28 май 1979 г. Гърция се присъединява към Европейската общност. \r\nНа президентските избори през 1980 г. е избран за президент на Гърция. През 1985 г. се отказва от президентските си правомощия, след като партията му не го подкрепя за втори мандат. В периода 1985 – 1990 г. не участва в политическия живот на страната. Отново участва в президентските избори през 1990 г. Избран е за президент на страната. Изкарва целия си мандат. \r\n \r\n \r\n1952 г. \r\nВ Египет избухва юлската революция, извършена с военен преврат от тайната организация \"Свободни офицери\" начело с Гамал Абдел Насър. Крал Фарук I е принуден да напусне страната, след като завещава престола на седеммесечния си син. Властта практически преминава в ръцете на военните. Изграждат се нови държавни институции, провеждат се социални и икономически реформи, започват преговори с Великобритания за извеждане на британските военни части от базата в зоната на Суецкия канал. Споразумението за евакуацията на британските части е подписано през 1954 г. \r\nГамал Абдел Насър (Гамал Абд ан-Насир) е египетски държавник и политически деец. \r\nТой е роден на 15 януари 1918 г. в Бени Мур, Египет. Завършва Военното училище в Кайро през 1939 г. Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948-1949 г.). Преподавател във военния колеж към Генералния щаб (1949-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Заместник-председател е, а след това е председател на Революционния съвет. Министър-председател е, като едновременно изпълнява и задълженията на президент (1954-1956 г., с прекъсвания). Главнокомандващ е на въоръжените сили (от 1956 г.). От 1963 г. е председател на Арабския социалистически съюз. През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Гамал Насър предлага програма за ликвидиране на последиците от поражението на Египет. Разширява контактите на държавата със страните от бившия социалистически лагер и особено със СССР. \r\n \r\n \r\n1944 г. \r\nВ хода на Втората световна война Съветската армия освобождава концлагера в Майданек. \r\nМайданек е нацистки концентрационен лагер (1941 - 1944) до гр. Люблин, Полша. В него са умъртвени около 1,5 милиона души (предимно евреи). \r\n \r\n \r\n1908 г. \r\nВ Османската империя е извършен младотурският преврат. \r\nСлед Илинденско-Преображенското въстание (1903 г.) противоречията в Османската империя се изострят и младотурците започват борба срещу султан Абдул Хамид II. Те търсят взаимодействие с революционни организации на поробените народи – ВМРО, Дашнакцутюн (арменска революционна организация) и др. На конгрес в Париж, проведен между 27 и 29 декември 1907 г., приемат четническата борба и всеобщото въстание като основни методи за действие. Комитетът “Обединение и напредък” предприема акция, за да укрепи вътрешното положение в империята и да предотврати намесата на Великите сили след срещата на руския цар и английския крал в Ревел (юни 1908 г.). Албанския майор Ахмед Ниязи от гарнизона в Ресен извежда батальона си в планината на 3 юли 1908 г. и започва четническа борба срещу султана. Частите на III армия (Битоля) и II армия (Одрин) отказват да се подчиняват на властите. Към младотурците се присъединяват и изпратените от Анадола войски. През нощта на 23 срещу 24 юли Абдул Хамид II, остава без подкрепата на армията, обявява, че ще се проведат парламентарни избори, и възстановява конституцията от 1876 г. Успехът на революцията е посрещнат с удовлетворение от народите в империята, но на 12 юли 1909 г. реакционните сили извършват контрапреврат и започват терор срещу младотурците. Метежът е потушен с помощта на армията в Македония и Тракия и български революционни чети на ВМОРО. Формирана е т. нар. походна армия с командващ Мехмед Шевкет паша и началник-щаб Мустафа Кемал паша (бъдещия Ататюрк). В армията участват и български революционни чети. Столицата е овладяна на 26 април 1909 г. и султан Абдул Хамид II е детрониран. Султан става Мехмед V. \r\n \r\n \r\n1903 г. \r\nАмериканската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието. \r\n \r\n \r\n1865 г. \r\nАмериканецът Уилям Бут създава религиозно движение, прераснало по-късно в Армията на спасението. \r\n \r\n \r\n306 г. \r\nКонстантин І е обявен от римските легиони за император на Източната Римска империя. \r\n \r\n \r\n На тази дата са родени: \r\n \r\n \r\n1888 г. \r\nРоден е Реймънд Чандлър – американски писател, автор на криминални романи, един от вдъхновителите на “твърдата школа” в жанра. През 1905 г. завършва колежа в Дълич, Англия, и продължава образованието си във Франция и Германия. След завръщането си в Англия работи в Адмиралтейството, учителства, работи като журналист (сътрудничи на “Уестминстър Газет” и “Академи”). След 1912 г. заминава за САЩ, където работи в една фирма в Сент Луис, а след това – в Сан Франциско. По време на Първата световна война се записва като доброволец в полка “Гордън Хайландърс”, Канада, с който участва в боевете във Франция; удостоен е с 2 медала за храброст. През 1919 г. се завръща в САЩ, където без успех се опитва да започне собствен бизнес. Започва да пише. Първият му криминален разказ – “Изнудвачите не стрелят”, е публикуван в сп. “Блек Маси” (1933 г.). Първия си криминален роман – “Големият сън”, издава през 1939 г. Автор е на “Сбогом, моя красавице” (1940 г.), “Високият прозорец” (1942 г.), “Жената в езерото” (1943 г.), “Сестричката” (1949 г.), “Дългото сбогуване” (1953 г., награда “Едгар Алан По”) и “Насрещна игра” (1958 г.). Незавършен остава романът “Загадката на Пудъл Спрингс”. Реймънд Чандлър умира на 26 март 1959 г. \r\n \r\n \r\n На тази дата умират: \r\n \r\n \r\n1951 г. \r\nУмира Анри Филип Петен – френски офицер, държавник и политически деец, маршал (1918 г.). Петен е роден на 24 април 1856 г. Член е на Френската академия (1929 г., изключен през 1945 г.). Завършва военното училище \"Сен Сир\" през 1878 г. и офицерска школа през 1888 г. През Първата световна война е командир на пехотна бригада, на корпус, от май 1915 г. е командващ френската армия; през 1916 г. командва групата армии \"Център\", а от май 1917 г. е главнокомандващ френската армия в Европа. Заместник-председател е на висшия военен съвет и е генерален инспектор на армията (1920-1931 г.). През 1934 г. е военен министър на Франция. През 1939-1940 г. е посланик в Испания. От 17 май 1940 г. е заместник министър-председател. Подписва Компиенското примирие (1940 г.). В периода 1940-1944 г, възглавява колаборационисткия режим \"Виши\". Осъден е на смърт през 1945 г. По-късно присъдата е заменена с доживотен затвор. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.23", "title": "Денят 23 юли в световната история"}
{"url": "http://www.focus-news.net/news/2019/07/23/2682905/makfaks-makedoniya-haradinay-patuva-za-haga-v-sryada-shte-se-yavi-pred-sada.html", "text": "Косовският премиер в оставка Рамуш Харадинай ще замине за Хага във вторник, за да даде показания пред Специализирания съд за военни престъпления в качеството на обвиняем, предава агенция  „Макфакс“ . \r\nКакто съобщават косовските медии, в сряда той ще се яви пред обвинителите в съда. \r\nВ същия ден ще бъде разпитан и бившият говорител на Главния щаб и бивш председател на косовския парламент Якуб Красничи. \r\nВсе още не се знае, дали Красничи ще се яви в съда като обвиняем, или като свидетел, отбелязва агенция „Онаса“. \r\n \r\nПревод и редакция:", "date": "2019.07.23", "title": "„Макфакс“ (Македония): Харадинай пътува за Хага, в сряда ще се яви пред съда"}
{"url": "http://www.focus-news.net/news/2019/07/23/2682908/mayk-pompeo-velikobritaniya-tryabva-da-obezpechi-sigurnostta-na-sobstvenite-si-korabi.html", "text": "Държавният секретар на САЩ Майк Помпео даде ясно да се разбере, че Великобритания трябва сама да обезпечи сигурността на собствените си кораби в Персийския залив, пише европейската редакция на  Politico . \r\nВ хода на интервю пред Fox News първият дипломат на Вашингтон бе помолен да коментира залавянето в петък на британския петролен танкер „Стена“ от Иран. „На първо място, отговорността да се грижи за своите кораби е на Великобритания“, заяви той. \r\nНаричайки Иран „лош режим“, Помпео каза, че „те вече са извършили това, което е национално пиратство, национална държава, която завзема кораб, плаващ в международни води“. \r\n„САЩ имат отговорност да изпълняват своята роля, но светът също има голяма роля в това, да пази тези морски пътища отворени“. \r\n„Не искаме война с Иран. Искаме той да се държи като нормална държава. Мисля, че те разбират това и мисля, че целият свят вече осъзнава факта, че заплахата е реална“, посочи Помпео. \r\nКорабът, чийто екипаж е основно от индийци, в момента е задържан в иранското пристанище Бандар Абас. \r\n \r\nПревод и редакция:", "date": "2019.07.23", "title": "Майк Помпео: Великобритания трябва да обезпечи сигурността на собствените си кораби"}
{"url": "http://www.focus-news.net/news/2019/07/23/2682910/zamestnik-ministarat-na-obrazovanieto-i-naukata-karina-angelieva-shte-uchastva-v-ofitsialnoto-otkrivane-na-nauchnoizsledovatelski-tsentar-share-eric-balgariya.html", "text": "Заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България. Това съобщиха от пресцентъра на  министерството . Откриването ще започне в 9.30 ч. в Института за изследване на обществата и знанието при БАН на ул. \"Сердика\".", "date": "2019.07.23", "title": "Заместник-министърът на образованието и науката Карина Ангелиева ще участва в официалното откриване на Научноизследователски център SHARE – ERIC България"}
{"url": "http://www.focus-news.net/news/2019/07/23/2682912/pp-abv-shte-dade-preskonferentsiya-v-tsentralata-na-partiyata.html", "text": "ПП АБВ ще даде пресконференция в централата на партията след заседание на ИБ на ПП АБВ. Това съобщиха от пресцентъра на  партията . Събитието ще се проведе от 13.00 часа в централата на ПП АБВ на улица „Врабча“ 23. Участие ще вземат председателят на ПП АБВ Румен Петков и членовете на ИБ на партията проф. Михни Люцканов и д-р Николай Цуцумански. Основни теми на събитието ще бъдат: \r\n- предложенията на ПП АБВ за действия на институциите по предотвратяване, ограничаване и ликвидиране на масовите заболявания по животните;  \r\n- позицията на ПП АБВ във връзка с предложената здравна реформа; \r\n- актуални политически теми.", "date": "2019.07.23", "title": "ПП АБВ ще даде пресконференция в централата на партията"}
{"url": "http://www.focus-news.net/news/2019/07/23/2682913/dobrich-zaradi-remontni-deynosti-e-zatvorena-chast-ot-ul-maksim-gorki.html", "text": "Заради ремонтни дейности е затворена част от ул. „Максим Горки“. Временната организация е за времето от 8.00 до 17.00 часа. Затворена за движение е улицата в участъка от бул. „Трети март“ до ул. „Славянска. Отправен е апел към водачите на автомобили да не паркират в посочения участък, за да не възпрепятстват ремонтите дейности, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли. В рехабилитация са пътните отсечки Спасово-Вичево и отсечката от път Спасово-Дуранкулак в посока с. Александър Стамболийски в община Генерал Тошево. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е ясно и слънчево, тихо е, температурата на въздуха е около 20 градуса.  \r\nЖулиета НИКОЛОВА", "date": "2019.07.23", "title": "Добрич: Заради ремонтни дейности е затворена част от ул. „Максим Горки“"}
{"url": "http://www.focus-news.net/news/2019/07/23/2682914/new-europe-germaniya-shte-izpalni-iziskvaneto-na-nato-da-harchi-2-ot-bvp-za-otbrana-do-2024-godina-obeshta-akk.html", "text": "Новият министър на отбраната на Германия и наследник на канцлера Ангела Меркел начело на Християндемократическия съюз (ХДС) Анегрет Крамп-Каренбауер, известна още като АКК, увери, че федералната република ще изпълни изискването на НАТО да харчи по 2% от брутния си вътрешен продукт за отбрана до 2024 година, пише базираното в Брюксел издание  New Europe . \r\nБившият министър на отбраната и председател на следващата Европейска комисия, Урсула фон дер Лейен, обеща да увеличи германските разходи за отбрана до 1,5% до 2024 г., с което предизвика гнева на младшите коалиционни партньори на правителството - социалдемократите. \r\nАКК сега направи по-амбициозно обещание, като обеща да продължи да увеличава разходите, в размер на двуцифрен ръст от милиарди евро. Текущите разходи за отбрана в Германия са в региона с 1,25%. \r\nПрез 2014 г. членките на НАТО обещаха да отделят минимум 2% от БВП за отбрана до 2024 г., най-вече в отговор на възраждането на Русия. Германия никога не е била близо да достигне това ниво, докато очакванията за забавяне на икономическия растеж направиха ангажимента за увеличаване на военните разходи по-малко политически привлекателен. \r\nВ миналото канцлерът Ангела Меркел се зае с този недостиг, като посочи невоенни средства, предназначени за предотвратяване на кризи и хуманитарна помощ, които Германия е увеличила. Крамп-Карренбауер обаче се опитва да направи тест за отбраната на политическото си ръководство, като се стреми да покаже способността си да изгражда политически съюзи дори срещу опозицията на Германската социалдемократическа партия (ГСДП). \r\nВ изявление пред неделното издание на Frankfurter Allgemeine Zeitung новият лидер на ХДС показва, че Германия все още може да отговори на очакванията на НАТО, а бюджетът за 2020 г. показва ясно увеличение на разходите за отбрана. \r\nМладшите коалиционни партньори на правителството бързо реагираха. В писмо, публикувано в понеделник от Redaktionsnetzwerks Deutschland, действащият лидер на социалдемократите Торстен Шефер-Гюмбел обвини АКК, че се е поддала на натиска от американския президент Доналд Тръмп. \r\nЗелените не изключват категорично възможността за одобряване на увеличение на разходите за отбрана, но само ако военните се преструктурират. В изявление пред обществения канал ZDF, съпредседателят на партията Робърт Хабек ясно посочи, че планът на АКК няма да бъде подкрепен от Зелените, освен ако няма военна реформа, \"което не е преди всичко въпрос на пари\". \r\n \r\nПревод и редакция:", "date": "2019.07.23", "title": "New Europe: Германия ще изпълни изискването на НАТО да харчи 2% от БВП за отбрана до 2024 година, обеща АКК"}
{"url": "http://www.focus-news.net/news/2019/07/23/2682916/sport-tsska-privleche-tsentralen-zashtitnik-sas-100-macha-v-primera-division.html", "text": "ЦСКА привлече привлече испанския защитник Раул Албентоза. Роденият на 7 септември 1988 г. футболист е висок 193 см и се изявява в центъра на ариергарда. Той премина медицински прегледи в понеделник и подписа личния си договор, а от вторник ще се включи в тренировките на \"червените\". Бранителят игра през изминалия сезон във втородивизионния Химнастик Тарагона, но преди това записва 93 мача, 6 гола и 3 асистенции в Примера дивисион с екипите на Ейбар, Малага и Ла Коруня.", "date": "2019.07.23", "title": "Спорт: ЦСКА привлече централен защитник със 100 мача в Примера дивисион"}
{"url": "http://www.focus-news.net/news/2019/07/23/2682915/sofiya-zamestnik-ministarat-na-obrazovanieto-denitsa-sacheva-shte-gostuva-na-lyatnata-zanimalnya-na-stolichna-biblioteka.html", "text": "Заместник-министърът на образованието Деница Сачева ще гостува на лятната занималня на Столична библиотека. Това съобщиха от пресцентъра на  Столична библиотека .  \r\nЛятната занималня на Библиотеката на София предлага две интересни срещи на малките си приятели. От 10:00 ч. поради големия интерес създателят на „Кало Змея“ Милен Хальов отново ще гостува на Детския център, където децата  ще могат да се срещнат на живо с автора и да закупят книга с отстъпка. От 14:00 ч. госпожа Деница Сачева – заместник министър на образованието и науката – ще чете на любознателните читатели откъси от книгата „Приключенията на мотовете“ от Радостина Николова.", "date": "2019.07.23", "title": "София: Заместник-министърът на образованието Деница Сачева ще гостува на лятната занималня на Столична библиотека"}
{"url": "http://www.focus-news.net/news/2019/07/23/2682917/sofiya-otborat-na-nadezhdata-gostuva-v-stolichna-obshtina-za-sreshta-s-kmeta-yordanka-fandakova.html", "text": "Столична община ще отвори врати за „Отбора на надеждата“ от 10.00 часа. Това съобщиха от пресцентъра на  Общината . \r\n„Отбор на надеждата” е социален проект, който доказва, че подобни проекти са от основно значение за приобщаването на младите мъже и жени с различен социален статус и етнически произход. \r\nЗа поредна година България участва с отбор на световни форуми и прославя страната със завоювани отличия.  \r\nВ годините отборът демонстрира дух, професионални умения и отлични успехи, както на национално, така и на световно ниво. \r\nВсяка година, осем момчета от София участват на международни първенства за бездомни – Homeless Cup.  \r\nТреньорът на отбора е Борислав Фердинандов, а създателят на проекта е Виктор Кирков. \r\nОт 10.00 часа в сградата на Столична община, мраморно фоайе, кметът на Столична община Йорданка Фандъкова и заместник-кметът доц. д-р Тодор Чобанов ще приветстват момчетата по повод предстоящото им участие на световното първенство по футбол за бездомни хора в Кардиф, Уелс, от 27 юли до 3 август 2019 г.", "date": "2019.07.23", "title": "София: „Отборът на надеждата“ гостува в Столична община за среща с кмета Йорданка Фандъкова"}
{"url": "http://www.focus-news.net/news/2019/07/23/2682919/plevenshte-se-provede-posledniyat-kandidatstudentski-izpit-po-biologiya-za-bakalavarskite-spetsialnosti.html", "text": "Предстои третият последен кандидатстудентски изпит от редовната сесия на Медицински университет – Плевен (МУ - Плевен) - тестът по биология за бакалавърските специалности. Той ще се проведе от 9.00 до 11.00 часа в Учебния корпус на висшето училище. Това съобщиха от пресцентъра на  МУ - Плевен . \r\nСлед приключване на приема на кандидатстудентски документи за бакалавърските специалности общият брой на кандидатите е 383, от които на теста ще се явят 164 зрелостници. Няколко са възможностите на кандидатит-студентите за участие в класирането за специалностите на Факултетите „Обществено здраве“, „Здравни грижи“ и на Медицинския колеж – с оценка от теста по биология от редовната сесия, с оценка от изнесената и предварителната сесии; със зрелостен изпит по биология или с оценка от друга матура по избор.  \r\nБакалавърските програми на Медицински университет – Плевен са общо 10 в 3 професионални направления – здравни грижи, обществено здраве и социални дейности. Непроменени остават таксите за обучение по държавна поръчка и в платена форма. Бакалавърските специалности във Факултет „Здравни грижи“ са „Медицинска сестра“ и „Акушерка“; във Факултет „Обществено здраве“ - „Медицинска рехабилитация и ерготерапия“ и „Опазване и контрол на общественото здраве“ и в Медицински колеж - „Медицински лаборант“, „Рентгенов лаборант“, „Помощник-фармацевт“ и „Медицинска козметика“. \r\nЗа учебната 2019/2020 година МУ - Плевен разкри две нови специалности във Факултет „Обществено здраве“. Новата бакалавърска програма по „Социални дейности в здравеопазването“ е с прием след средно образование по държавна поръчка. От 2019 г. стартира и приемът на документи за новоразкритата магистратура по „Медицинска рехабилитация и ерготерапия“ в задочна, платена форма на обучение, след завършена бакалавърска степен. Висшето училище запазва приема по специалност „Социални дейности“ в платена форма на обучение.  \r\nВече са запълнени повече от половината места по държавна поръчка и за двете специалности. На 24 юли ще излезе трето класиране на кандидатите за тези специалности. На първо класиране за „Медицина“ и „Фармация“ кандидатите с максимален състезателен бал (36) са трима, от които едно момче и две момичета, изкарали пълни шестици на конкурсните изпити по биология и химия.  \r\nНа сайта в раздел Прием 2019 МУ - Плевен публикува График за класиране и записване на новоприетите студенти. Неприетите кандидати участват автоматично до трето класиране, без да заявяват желанието си за това. След трето класиране попълването на незаетите места става след задължително подаване на заявление в МУ - Плевен. Заявлението, по образец, публикуван на сайта, се подава  на посочената за целта електронна поща. \r\nВ 8.40 часа ще се състои тегленето на варианта на кандидатстудентския тест по биология за бакалавърските специалности в зала 405, ет. IV на Медицински колеж, Учебен корпус при Медицински университет - Плевен.", "date": "2019.07.23", "title": "Плевен:Ще се проведе последният кандидатстудентски изпит по биология за бакалавърските специалности"}
{"url": "http://www.focus-news.net/news/2019/07/23/2682918/sofiya-shte-se-provede-vazpomenatelen-miting-poklonenie-po-povod-77-ata-godishnina-ot-razstrela-na-nikola-vaptsarov.html", "text": "На 23 юли се навършват 77 години от разстрела на поета Никола Вапцаров и неговите другари. Това съобщиха от  БСП – София . От 10.00 часа по този повод ще се проведе възпоменателен митинг-поклонение на Мемориала „Гарнизонно стрелбище“ в София. Организатори са Съюзът на българските писатели, Българският антифашистки съюз и Градският съвет на БСП – София. \r\nВ събитието ще вземат участие вицепрезидентът на Република България Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов.  \r\nПо-късно през деня, в 18.00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров. В събитието ще вземе участие председателят на Съюза на българските писатели Боян Ангелов.", "date": "2019.07.23", "title": "София: Ще се проведе възпоменателен митинг-поклонение по повод 77-ата годишнина от разстрела на Никола Вапцаров"}
{"url": "http://www.focus-news.net/news/2019/07/23/2682924/pernik-kmetat-vyara-tserovska-shte-poluchi-proklamatsiya-ot-imeto-na-kmeta-na-chikagskoto-predgradie-elk-grouv.html", "text": "На кмета на Община Перник Вяра Церовска ще бъде връчена прокламация от името на кмета на чикагското предградие Елк Гроув от 11.30 часа. Това съобщиха от пресцентъра на  Общината . В рамките на срещата ще бъде представена и информация за програмата по повод 100 години „Миньор“-Перник. Събитията, свързани с празника, ще бъдат на 26 и 27 юли.", "date": "2019.07.23", "title": "Перник: Кметът Вяра Церовска ще получи прокламация от името на кмета на чикагското предградие Елк Гроув"}
{"url": "http://www.focus-news.net/news/2019/07/23/2682920/tsik-shte-otkrie-natsionalen-forum-kragla-masa-za-otchitane-i-analiz-na-provedenoto-obuchenie-na-izbornata-administratsiya-i-chlenove-na-sektsionnite-izbiratelni-komisii.html", "text": "Централната избирателна комисия съвместно с Националното сдружение на общините в Република България ще открият Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии от произведените избори за членове на Европейския парламент на 26 май 2019 г., както и обсъждане на актуални въпроси във връзка с организационно-техническата подготовка на предстоящите избори за общински съветници и кметове на 27 октомври 2019 г. Това съобщиха от  ЦИК .  \r\nОткриването ще се състои на от 13.30 часа в гр. София, хотел „Рамада София Сити Център“, зала „Опал“. \r\nНа форума са поканени да присъстват секретарите на общините; директорите на дирекции ГРАО и експерти от същите дирекции; други експерти от общинските администрации, ангажирани както в организацията и провеждането на избори, така и с предоставянето на административни услуги.", "date": "2019.07.23", "title": "ЦИК ще открие Национален форум – Кръгла маса за отчитане и анализ на проведеното обучение на изборната администрация и членове на секционните избирателни комисии"}
{"url": "http://www.focus-news.net/news/2019/07/23/2682921/sofiya-mobilni-cheshmi-na-sofiyska-voda-po-bul-vitosha-utolyavat-zhegata.html", "text": "Трите мобилни чешми, познати като „водните човеци“ на „Софийска вода“, посрещат софиянци и гости на града в най-горещите часове. Инициативата се провежда за девети пореден път под мотото „Утоли жегата!“. Това съобщиха от пресцентъра на  „Софийска вода“ . Инсталациите са разположени на пешеходната зона на булевард „Витоша“.  \r\n„Водните човеци“ са направени изцяло от материалите, от които е изградена ВиК мрежата на София.  \r\nТрадиционно всяка година в най-горещите дни на месец юли „Софийска вода“ раздава в центъра на столицата чиста питейна вода. Целта е да напомним колко е важно за здравето ни да пием вода и хидратираме тялото си, особено в по-топлите дни, и да изтъкнем конкретните предимства на питейната вода на София и ползването й по щадящ природата начин – без пластмаса и еднократни опаковки поне за вода.", "date": "2019.07.23", "title": "София: Мобилни чешми на „Софийска вода“ по бул. „Витоша“ утоляват жегата"}
{"url": "http://www.focus-news.net/news/2019/07/23/2682922/blagoevgrad-v-edna-lenta-se-osashtestvyava-dvizhenieto-na-vtoroklasen-pat-84-v-rayona-na-selo-cherna-mesta.html", "text": "В една лента се осъществява движението на второкласен път 84 в района на село Черна Места заради преливане на реката в участъка. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и АМ „Струма“ в участъка от Благоевградска област. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\n \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\n \r\nНатали СТЕФАНОВА", "date": "2019.07.23", "title": "Благоевград: В една лента се осъществява движението на второкласен път 84 в района на село Черна Места"}
{"url": "http://www.focus-news.net/news/2019/07/23/2682923/predstoyashti-mezhdunarodni-sabitiya-za-23-yuli-agentsiya-fokus.html", "text": "*** \r\n  Обявяват новия лидер на Консервативната партия \r\n \r\n*** \r\n  Гласуване на премиерски мандат на Педро Санчес \r\n \r\n*** \r\n  ЕЦБ обявява данни за банковото кредитиране в Еврозоната \r\n \r\n*** \r\n  Среща на Еманюел Макрон с Урсула фон дер Лайен \r\n \r\n*** \r\n  Мълчалив протест една година след смъртоносните пожари край Атина \r\n \r\n*** \r\n  Сенатът гласува за новия постоянен представител на САЩ в ООН \r\n \r\n*** \r\n  Брифинг на МВФ за състоянието на световната икономика \r\n \r\n*** \r\n  20 години от възкачването на трона на крал Мохамед VI \r\n \r\n*** \r\n  Среща на групата „Лима“ за обсъждане на обстановката във Венецуела \r\n \r\n*** \r\n  Визита на Сергей Лавров", "date": "2019.07.23", "title": "Предстоящи международни събития за  23 юли  (Агенция \"Фокус\")"}
{"url": "http://www.focus-news.net/news/2019/07/23/2682925/mzhg-v-tsarevo-shte-se-provede-informatsionen-den-za-predstavyane-na-otvorenite-merki-po-programata-za-morsko-delo-i-ribarstvo-2014-2020-g.html", "text": "В Царево ще се проведе информационен ден за представяне на отворените мерки по Програмата за морско дело и рибарство 2014-2020 г. Информационните дни за представяне на четири новооткрити мерки по Програмата за морско дело и рибарство (ПМДР) 2014-2020 г. започнаха на 22 юли. Това съобщиха от пресцентъра на  Министерството на земеделието, храните и горите . Експерти от Управляващия орган на Програмата ще представят пред заинтересованите страни възможностите за кандидатстване по вече откритите за първи път мерки 1.2 „Здраве и безопасност“ и 2.5 „Аквакултури, осигуряващи екологични услуги“. До края на седмицата предстои да бъде открит и прием по мерките 2.2 „Продуктивни инвестиции в аквакултурите“ и 5.4. Преработване на продуктите от риболов и аквакултури“.  \r\nИнформационната кампания ще продължи в Царево. Събитието ще се проведе от 13.00 часа в залата на Общинския съвет, читалище „Георги Кондолов“ .   \r\nВ Стара Загора ще се проведе следващата среща. Тя ще се състои на 30 юли от 13.00 часа в залата на хотел „Мериан Палас“.", "date": "2019.07.23", "title": "МЗХГ: В Царево ще се проведе информационен ден за представяне на отворените мерки по Програмата за морско дело и рибарство 2014-2020 г."}
{"url": "http://www.focus-news.net/news/2019/07/23/2682926/api-ot-2200-ch-dnes-do-0500-ch-na-24-ti-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya.html", "text": "От 22.00 ч. днес до 05.00 ч. на 24-ти юли ще бъде ограничено движението в тунел „Витиня“ на АМ „Хемус“, в посока София. Това съобщиха от пресцентъра на  Агенция \"Пътна инфраструктура\" .  \r\nПоради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река“, ще се включва отново в магистралата. Движението за Варна в тунела ше се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.23", "title": "АПИ: От 22.00 ч. днес до 05.00 ч. на 24-ти юли ще бъде ограничено движението в тунел „Витиня“ на АМ „Хемус“, в посока София"}
{"url": "http://www.focus-news.net/news/2019/07/23/2682927/blagoevgrad-hristo-stoichkov-shte-otkrie-obnoven-sporten-teren-v-petrich.html", "text": "Най-добрият и титулуван български футболист Христо Стоичков ще бъде гост на Петрич. Това съобщиха от пресцентъра на  Община Петрич . В 16.30 часа той ще се срещне с трениращите в детско-юношеската школа на ОФК „Беласица“, а в 18.00 часа в залата на хотел „България“ ще представи биографичната си книга „Христо Стоичков. Историята“.  \r\nВсички желаещи ще могат да се снимат за спомен с Христо Стоичков, както и да получат автограф върху биографията на Камата. Христо Стоичков ще покаже и оригиналната статуетка на Златната топка, която списание „Франс футбол“ му връчи през 1994 г.  \r\nВ 21.30 часа кметът на Община Петрич Димитър Бръчков и Христо Стоичков официално ще открият обновения спортен терен в Профилирана гимназия „Пейо Яворов“.  \r\n„За Петрич е изключително голяма чест, че става един от градовете, в които Христо Стоичков идва за представяне на биографичната си книга. Легендата удостои града и със съгласието си лично да открие напълно обновения спортен терен в гимназия “Пейо Яворов“, коментират от Община Петрич.", "date": "2019.07.23", "title": "Благоевград: Христо Стоичков ще открие обновен спортен терен в Петрич"}
{"url": "http://www.focus-news.net/news/2019/07/23/2682932/veliko-tarnovo-tretirane-sreshtu-komari-shte-bade-izvarsheno-v-grada-i-selo-arbanasi.html", "text": "Третиране срещу комари ще бъде извършено на днес и 24 юни във Велико Търново и село Арбанаси. Това съобщиха за  Радио „Фокус“ – Велико Търново  от Община Велико Търново. И в двата дни пръскането ще започне в 22.00 часа и ще е в зелените пространства в населените места. На 23 юли ще бъдат обработени парковете „Картала”, боровата гора в кв. „Акация”, „Света гора”, „Ксилифор“, село Арбанаси и парк „Лакото”.", "date": "2019.07.23", "title": "Велико Търново: Третиране срещу комари ще бъде извършено в града и село Арбанаси"}
{"url": "http://www.focus-news.net/news/2019/07/23/2682928/dobrich-sastavi-ot-balgariya-arzhentina-i-gruziya-shte-se-predstavyat-vav-vtorata-festivalna-vecher-na-folklor-bez-granitsi.html", "text": "Състави от България, Аржентина и Грузия ще се представят във втората фестивална вечер на „Фолклор без граници“, предаде кореспондентът на  Радио „Фокус” – Варна . В репертоара на Детска танцова школа „Хорце“ от Добрич има танци от всички фолклорни области на България и техните концерти редовно са включени в културния календар на Община град Добрич. С голям успех са и участията им в организираните комплексни програми по повод значими събития. „Ballet Folklorico Latinoamericano Santiago del Estero“ е ансамбъл - културен посланик на Аржентина, обиколил света, представяйки изключително богатия си репертоар, носител на множество награди и отличия. Основател и ръководител е Мария Де Лас Мерцедес Балерини. Ансамбълът Georgian Folklore Ensemble “Bolneli” идва от град Болниси, разположен на брега на река Машавера на около 30 км. югозападно от столицата Тбилиси и е създаден през 1992 г. В анотацията му спечелените награди и първите места от различни конкурси и фестивали заемат няколко страници. Публиката ще се наслади на вихрени мъжки танци, от които хвърчат искри, а танцьорите сякаш прелитат по сцената. Изданието се организира съвместно с националната секция на  CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на Юнеско). В 19.00 часа от „Стара къща“ по централната пешеходна зона ще започне дефиле на участниците. Откриването и концертът са с начален час 19.30 на площад „Свобода“. В третата, последна фестивална вечер ще участват състави от Република Башкирия и Египет. \r\nЖулиета НИКОЛОВА", "date": "2019.07.23", "title": "Добрич: Състави от България, Аржентина и Грузия ще се представят във втората фестивална вечер на „Фолклор без граници“"}
{"url": "http://www.focus-news.net/news/2019/07/23/2682931/burgas-izlozhbata-kapki-smyah-shte-bade-otkrita-v-hudozhestvena-galeriya-petko-zadgorski.html", "text": "От 18.00 часа в Бургаска художествена галерия „Петко Задгорски“ ще бъде открита изложбата „Капки смях“. Това съобщиха от пресцентъра на  Общината . Тя е кураторски проект на Георги Динев, съфинансиран от Община Бургас. Откриването ще започне с хумористичен монолог на актьора от Драматичен театър „Адриана Будевска“ – Стоян Памуков. Изложбата „Капки смях“ е проект, чиято цел е да се избяга от първообраза на възприятието за хумор. Това е проект за интерпретация на смешното, странностите и  малките чудеса с  хиляди лица в живота на хората и света около нас. Експозицията има за цел да представи един нов начин на провокация. Да даде възможност на художници да покажат пред публика произведения, създадени и свързани изцяло със забавния поглед на живота, през очите на твореца. В изложбата ще вземат участие 32-ма автори от страната и Бургас, които в своето творчество акцентират върху сатиричното, необичайното и самоиронията. Към всеки един от авторите е отправена лична покана. В Бургас до момента не е имало подобна хумористична изложба. В световен план подобен род представяне има голяма популярност и предизвиква повишен интерес от страна на публиката в широк обхват.", "date": "2019.07.23", "title": "Бургас: Изложбата „Капки смях“ ще бъде открита в художествена галерия „Петко Задгорски“"}
{"url": "http://www.focus-news.net/news/2019/07/23/2682934/mbal-sv-panteleymon-se-prisaedinyava-kam-programa-mobilni-sotsialni-ekipi-v-obshtina-plovdiv.html", "text": "МБАЛ „Св. Пантелеймон“ в града се присъединява към програма „Мобилни социални  екипи в Община Пловдив“. Това съобщиха за  Радио „Фокус“ – Пловдив  от Областния съвет на БЧК. Програма „Мобилни социални екипи в Община Пловдив“ e иновативен проект, който се осъществява вече втора година. Основната цел на програмата е подкрепа чрез предоставяне на социални услуги, здравни консултации  и защита на самотно живеещи възрастни хора. \r\nОсновен партньор на БЧК е Община Пловдив. В програмата като партньори участват частна компания и УМБАЛ „Свети  Георги“. МБАЛ „Св. Пантелеймон“ в Пловдив е втората болница, която се включва  като партньор. От месец август към спешното отделение на болничното заведение ще бъде разкрита доброволческа приемна на БЧК.", "date": "2019.07.23", "title": "МБАЛ „Св. Пантелеймон“ се присъединява към програма „Мобилни социални екипи в Община Пловдив“"}
{"url": "http://www.focus-news.net/news/2019/07/23/2682933/burgas-47-godishen-peshehodets-ot-selo-kaloyanovo-e-s-opasnost-za-zhivota-sled-paten-intsident-vav-vilna-zona-cholakova-cheshma.html", "text": "47-годишен пешеходец от село Калояново е с опасност за живота след пътен инцидент във вилна зона „Чолакова чешма“. Това съобщиха от пресцентъра на  ОДМВР – Бургас . На 22.07.т.г. около 18.15 ч. на пътя Слънчев бряг – с. Кошарица (вилна зона „Чолакова чешма“), водачът на л.а. с бургаска регистрация – 85-годишен мъж оът Несебър, по неустановени до момента причини, допуска ПТП с 47-годишен пешеходец от с. Калояново, обл. Пловдив, който с политравматизъм, с опасност за живота, и е настанен за лечение в УМБАЛ – Бургас.", "date": "2019.07.23", "title": "Бургас: 47-годишен пешеходец от село Калояново е с опасност за живота след пътен инцидент във вилна зона „Чолакова чешма“"}
{"url": "http://www.focus-news.net/news/2019/07/23/2682935/sliven-vavezhda-se-vremenna-organizatsiya-na-dvizhenieto-na-zhp-preleza-v-uchastaka-tvarditsa-shivachevo-zaradi-remont.html", "text": "Временна организация на движението се въвежда на жп прелеза в участъка Твърдица - Шивачево. Това съобщиха от пресцентъра на  Община Сливен . Причината е продължаващ ремонт в района на релсите и на прелеза. Движението ще се отбива по обходен маршрут, като ще бъдат поставени и съответните табели. Мярката ще важи в сила от 07.00 часа днес до 18.00 часа на 24 юли.", "date": "2019.07.23", "title": "Сливен: Въвежда се временна организация на движението на жп прелеза в участъка Твърдица - Шивачево заради ремонт"}
{"url": "http://www.focus-news.net/news/2019/07/23/2682938/dobrich-kavarna-shte-otbelezhi-142-godini-ot-kavarnenskoto-vastanie.html", "text": "От 11.00 часа пред паметника на водача на Каварненското въстание от 1877 година – Андрей Василев – Амира ще се положат венци и цветя. Това съобщиха от пресцентъра на  Общината .  \r\nПред НЧ “Съгласие-1890“ от 9.00 часа до 12.00 часа ще се проведе музей на открито, който ще представи военно-историческо оръжие от 19 век. Инициативата е съвместно с клуб “Традиция“-Добрич.  \r\nАндрей Василев е известен като предводител на самозащитата на Каварна от нередовна турска войска и башибозушки орди, които разрушават и опожаряват града през лятото на 1877 година. В историята събитието влиза с името Каварненско въстание.  \r\nСлед освобождението на Каварна Андрей Василев оглавява доброволческа конна чета от 80 добруджанци, която действа в тила на турската войска. Като редовен разузнавателен ескадрон под руско командване четниците взривяват железопътната линия между Варна и Шумен. Конният отряд пленява керван от 75 коли, охранявани от башибозук. При разпита им се установява, че 25 от пленниците са участвали в Каварненските кланета.  \r\nВодачът на Каварненското въстание доживява до 103-годишна възраст и почива на 12 април 1934 г.", "date": "2019.07.23", "title": "Добрич: Каварна ще отбележи 142 години от Каварненското въстание"}
{"url": "http://www.focus-news.net/news/2019/07/23/2682936/bansko-obshtinata-shte-pochete-tarzhestveno-pametta-na-poeta-nikola-vaptsarov.html", "text": "Община Банско ще почете тържествено паметта на поета Никола Вапцаров. Това съобщиха за  Радио „Фокус“-Пирин  от отдел „Култура“ към Общината. В 12:00 часа в Семинарната зала на Дома на изкуствата към Музеен комплекс „Никола Вапцаров“ ще започне четене на стихове на поета. В 12:20 часа там ще бъде открита изложба за живота на Елена и Йонко Вапцарови, по повод 50 и 80 години от кончините им. В 12:30 часа започва поклонението пред паметника на Вапцаров на централния площад в Банско. \r\n \r\nНатали СТЕФАНОВА", "date": "2019.07.23", "title": "Банско: Общината ще почете тържествено паметта на поета Никола Вапцаров"}
{"url": "http://www.focus-news.net/news/2019/07/23/2682940/kardzhali-ogranicheno-e-pridvizhvaneto-na-tezhkotovarni-mps-nad-15-t-po-republikanski-pat-i-5-haskovo-kardzhali-v-posoka-ot-chernoochene.html", "text": "Ограничено е придвижването на тежкотоварни МПС над 15 т само в посока от Черноочене към Кърджали по републикански път I-5  Хасково – Кърджали. Това съобщиха за  Радио „Фокус“  от ОПУ-Кърджали. Срокът на ограничението е до 31.12.2019 год. Обходните маршрути са по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – иМост – Чифлик – Кърджали. \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nПоетапно се затварят за движение и паркиране на превозни средства улиците ”Македония”, „Иван Вазов” и  ул. „Беласица” в участъка на кръговото кръстовище на Пазара, поради ремонтни и строителни работи в стара градска част, включващи площад „Хаджи Димитър”, ул. „Климент Охридски” и ул. ”Добруджа”. Трафикът в участъка на кръговото кръстовище на пл. „Хаджи Димитър” се извършва в свободното платно, което се променя в двупосочен режим на  движение. Необходимо е водачите да спазват временната сигнализация за движение при преминаване през участъка. Извършва се: реконструкция на уличните платна, тротоарите, вертикална планировка и подмяна на уличното осветление. \r\nДарина ДЕЕНИЧИНА", "date": "2019.07.23", "title": "Кърджали: Ограничено е придвижването на тежкотоварни МПС над 15 т по републикански път I-5  Хасково – Кърджали в посока от Черноочене"}
{"url": "http://www.focus-news.net/news/2019/07/23/2682937/zamestnik-glavniyat-prokuror-ivan-geshev-iskam-prokuratura-koyato-da-e-otvorena-kam-problemite-i-bolkite-na-horata.html", "text": "Искам прокуратура, която да е отворена към проблемите и болките на хората. Това каза заместник-главният прокурор и номинираният за поста главен прокурор Иван Гешев в „Сутрешен блок“ по  БНТ . „Аз не харесвам революциите и революционните подходи, те са показали, че са неефективни, дори в краткосрочен план. Прокуратурата е в най-добрата си кондиция, от който и да е предишен мандат. Има много неща, които трябва да бъдат запазени и трябва да бъдат надградени“, посочи още Гешев. Той заяви, че не споделя виждането всичко да почва от начало. „Добрите практики трябва да е запазят и да се промени това, което подлежи на промяна“, каза още Гешев. Във връзка със Специализираната прокуратура, Гешев коментира, в резултат на правомощията, които са й  предоставени от законодателя, в момента е обяснимо във фокуса на обществетното внимание. „Тя има правомощия в областта на организираната престъпност, корупцията по високите етажи и тероризма“, посочи още той. По думите му прокуратурата  се справя добре и това не е негова оценка. Според него приоритет на прокуратурата трябва да бъде  развитието на специализираните структури.", "date": "2019.07.23", "title": "Заместник-главният прокурор Иван Гешев: Искам прокуратура, която да е отворена към проблемите и болките на хората"}
{"url": "http://www.focus-news.net/news/2019/07/23/2682930/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nДнес и на 24 юли 2019 г. във връзка с монтаж на измервателно устройство след ПСПВ Мала Църква и ремонт на спирателен кран се налага спиране на водоподаването на клиентите на „Софийска вода”, живеещи в района на. с. Плана – от 14.00 часа днес до 02.00 часа на 24 юли 2019 г.; с. Железница -  от 14.00 часа днес до 02.00 часа на 24 юли 2019 г.; с. Бистрица -  от 13.30 часа на днес до 01.30 часа на 24 юли 2019 г.; с. Панчарево (висока зона) и с. Кокаляне (висока зона) - от 14.30 часа днес до 02.30 часа на 24 юли 2019 г.; в.з. „Косанин дол“ -  от 14.30 часа днес до 02.30 часа на 24 юли 2019 г.; в.з. „Ловджийска чешма“ – от 14.30 часа днес  до 02.30 часа на 24 юли 2019 г.; в.з. „Бункера“ – горна част  – от 14.30 часа на днес до 02.30 часа на 24 юли 2019 г.; в.з. „Градище“ – от 14.30 часа днес  до 02.30 часа на 24 юли 2019 г.; кв. „Симеоново“, в.з. „Симеоново – Драгалевци“, кв. „Драгалевци“ - от 14.00 днес до 02.00 часа на 24 юли 2019 г.; в.з. „Малинова долина“  – от 14.30 часа днес  до 02.00 часа на 24 юли 2019 г.; кв. „Киноцентъра“ - от 15.00 часа днес  до 03.00 часа на 24 юли 2019 г.; c. Владая - района заключен между ЖП линия „София-Перник“, ул. „Лесковец“, ул. „Войнишко въстание“ , ул. „Любомир Миланов“, ул. „Акад. П. Стайнов“, ул. „Равнище“ и в.з. „Приплат“ - от 14.00 часа днес до 02.00часа на 24 юли 2019 г.; кв. „Бояна“-  от 16.30 часа днес  до 04.30 часа на 24 юли 2019 г.; в.з „Беловодски път“- от 17.00 часа днес до 05.00 часа на 24 юли 2019 г.;  в.з. „Килиите“ - от 17.30 часа днес до 05.30 часа на 24 юли 2019 г.; в.з. „Мала кория“- от 17.30 часа днес до 05.30 часа на 24 юли 2019 г.; кв. „Княжево“, района заключен между ул. “Панорамен път”, ул.  „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17.30 часа на 23  юли 2019 г. до 05.30 часа на 24 юли 2019 г.; кв. „Княжево“, района заключен между бул. „Цар Борис” III и ул. „Княжевска”, жп линията „София  - Перник“ и ул. „Владайско въстание”-  от 17.30 часа днес до 05.30 часа на 24 юли 2019 г.; кв. „Горна баня“ и в.з. „Горна баня“ – от 17.30 часа днес до 05.30 часа на 24 юли 2019 г. При продължителност на спирането над дванадесет часа, ще бъде осигурено алтернативно водоснабдяване с водоноски на адреси. с. Бистрица - на площада  от 01.30 часа на 24 юли 2019 г.; кв. „Симеоново“ – на площада  от 02.00 часа на 24 юли 2019 г.; кв. „Драгалевци“ - на площада  от 02.00 часа на 24 юли 2019 г. \r\nкв. „Княжево“ - ул. “Войводина могила” и ул. „Стойчасао Бачасаийски“ от 05.30 часа на 24 юли 2019 г.; кв. „Горна баня“ на площада до хотел „Горна баня“ от 05.30 часа на 24 юли 2019 г. \r\nВъв връзка с изпълнение на инвестиционен проект за подмяна на уличасаен водопровод на ул. „Феликс Каниц“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на. ул. “Феликс Каниц“ от ул. „Богдановец“ до ул. „Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Яков Крайков“ ъгъла с ул. „Феликс Каниц“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на бул. „Никола Петков“ в местност Гърдова глава се налага спиране на водоподаването от 09.00 до 21.00 часааса на клиентите на „Софийска вода”, живеещи в района на. ул. „Карамфил“ от ул. „Ген. Михаил Кутузов“ до ул. „Маринковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Карамфил“ ъгъла с ул. „Ген. Михаил Кутузов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http.//www.sofiyskavoda.bg/water_stops.aspx.", "date": "2019.07.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/23/2682941/yambol-kmetat-georgi-slavov-shte-proveri-saniraneto-na-blok-14-v-k-s-hale.html", "text": "Кметът на Ямбол Георги Славов ще направи проверка по извършваното саниране на блок № 14 в жилищен комплекс „Хале“ от 16.45 часа. Това съобщиха от пресцентъра на  Общината . Заедно с директора на строителната дирекция той ще се запознае с напредъка по обновяването на блока. На място ще разговаря с представителите на строителната фирма, изпълняваща обекта, както и с живущите в блока. Срещата е част от редовните инспекции, които кметът прави по строителните обекти в града.  \r\nВ момента енергийно ефективни мерки се прилагат  по сградите на бл. 19 на „Д. Благоев“, бл. 14 в к-с „Хале“, както и на  ул. „Стара планина“ № 1. Предстои строително-монтажни работи да стартират и в ж.к. „Диана“, бл. 10.", "date": "2019.07.23", "title": "Ямбол: Кметът Георги Славов ще провери санирането на блок 14 в к-с „Хале“"}
{"url": "http://www.focus-news.net/news/2019/07/23/2682944/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.07.23", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/07/23/2682942/veliko-tarnovo-remontni-deynosti-se-izvarshvat-po-patya-mezhdu-tvarditsa-i-elena-v-uchastaka-ot-km-47-do-km-48.html", "text": "Частично мокри са пътните настилки в областта. В ранните часове на сутринта на места преваля слаб дъжд. Към този час времето навсякъде е ясно и слънчево, а трафикът – натоварен, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Нови затворени участъци няма. Интензивно е движението в района на двата пътни възела – \"Южен\" и \"Качица\", по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба и пътни знаци, а при необходимост и от регулировчици. Дейностите ще продължат до края на септември. Ремонтни дейности се извършват по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.23", "title": "Велико Търново: Ремонтни дейности се извършват по пътя между Твърдица и Елена в участъка от км 47 до км 48"}
{"url": "http://www.focus-news.net/news/2019/07/23/2682929/zam-glavniyat-prokuror-ivan-geshev-nominatsiyata-mi-za-glaven-prokuror-e-ogromno-doverie-ne-tolkova-za-men-personalno-kolkoto-za-truda-na-kolegite.html", "text": "Номинацията ми за главен прокурор е огромно доверие не толкова за мен персонално, колкото за труда на колегите. Това каза заместник-главният прокурор и номинираният за поста главен прокурор Иван Гешев в „Сутрешен блок“ по  БНТ . \r\n„Ще ви отговоря, по начин, по който отговорих на прокурарската колугия. Това беше първия въпрос, който те ми зададоха след като изразих съгласие. Номинация от 11 членове на ВСС за мен означава огромно доверие, не толкова за мен пероснално, колкото за труда на колегите, с които работим последните години. Аз нямам право да излъжа това доверие и да отиде на вятъра трудът на много хора. Отделно срещу това доверие седи отговорност. Аз не съм човек, който бяха нито от битките, нито от отговорност“, подчерта още Гешев.  \r\nНа въпрос колко кално се очертава да бъде състезанието за поста и във връзка с вероятността той да е единственият кандидат, Гешев коментира: „Това дали има един или повече кандидати, не изключва по никакъв начин дали ще има състезание. Доколкото виждам и г-жа Кьовеши е единствен кандидат. Никой не казва, че няма да има състезание. Когато казах, че ще е кално, имах предвид калта, която ще се изсипе и вече се изсипва върху всеки, който ще участва в това състезание. Ще бъде кално като всеки друг път, може би и една идея повече, защото залогът тук е по-голям. Залогът е оцеляването на всякакви олигарси, мутри и кой ли още не, срещу които водим дела\".", "date": "2019.07.23", "title": "Зам.-главният прокурор Иван Гешев: Номинацията ми за главен прокурор е огромно доверие не толкова за мен персонално, колкото за труда на колегите"}
{"url": "http://www.focus-news.net/news/2019/07/23/2682948/vratsa-13-godishno-momiche-e-zaginalo-pri-katastrofa-na-patya-mezhdu-selo-sofronievo-i-selo-krushovitsa.html", "text": "13-годишно момиче е загинало при катастрофа на пътя между село Софрониево и село Крушовица. Това съобщиха от  ОДМВР - Враца . Инцидентът е станал на 22 юли 2019 г. около 20.00 часа на път между с. Софрониево и с. Крушовица в посока с. Крушовица. Катастрофирал е лек автомобил „Сеат Леон”, като излиза в дясно от пътното платно по посока на движението и се преобръща . Автомобилът е управляван от лице с инициали В. И. (на 52 г.) от с.Бутан. Загинала е возещата се на задна седалка девойка с инициали Й. Г. (на 13 г.) от с. Бутан. Леко ранени са пътничка с инициали В. Д.  (на 13 г.) от с. Бутан, получила контузия на гръден кош и водачът с инициали В. И., който е получил фрактура на лява предмишница. Пострадалите са откарани с линейки до МБАЛ „Хр.Ботев“ - Враца и оставени под наблюдение без опасност за живота. Водачът е изпробван за употреба на алкохол с техническо средство алкотест дрегер който е отчел 0.00 промила, взета му е кръвна проба и урина във МБАЛ „Хр.Ботев“ - Враца.   \r\nПричина за инцидента е несъобразена скорост с пътните условия. Извършен е оглед. Случаят е докладван на дежурен прокурор при Окръжна прокуратура - Враца. Образувано е досъдебно производство по описа на РУ - Оряхово.", "date": "2019.07.23", "title": "Враца: 13-годишно момиче е загинало при катастрофа на пътя между село Софрониево и село Крушовица"}
{"url": "http://www.focus-news.net/news/2019/07/23/2682946/el-pais-pedro-sanches-prizova-ispanskiya-kongres-da-podkrepi-progresivnoto-ekologichno-feministko-i-proevropeysko-pravitelstvo-na-negovata-sotsialisticheska-partiya.html", "text": "Действащият премиер на Испания Педро Санчес в понеделник призова конгреса да го подкрепи, за да не влезе страната в безизходица. Лидерът на Социалистическата партия (СП) заяви още на 28 април, че испанците са гласували за „прогресивното, екологично, феминистко и проевропейско правителство“. Но близо три месеца след като спечели парламентарните избори, Санчес все още се опитва да формира мнозинство и да направи правителство. Ако се провали, държавата отива на нови избори през есента – четвъртите за по-малко от четири години, пише местното издание  El Pais . \r\nВъпреки комфортната победа през април, която му даде 123 места в долната камара на парламента, Санчес все още е доста далеч от необходимите за абсолютно мнозинство. А 80-те дни на разговори с левичарската „Унидас Подемос“, най-вероятният партньор на социалистите, все още не са дали ясни резултати. \r\nВ двучасово обръщение, Санчес обсъди предизвикателствата, с които ще се заеме като нов премиер на Испания: „Безработицата и несигурните работни места, цифровата революция, извънредната ситуация с климата, дискриминацията на жените и бъдещето на Европа“. Освен това той защити конституционните реформи, за да предотврати бъдещи ситуации на безизходица след изборите. \r\nКъм края на речта си, Санчес се обърна директно към Унидас Подемос: „Постигането на сделка не е лесно, но ние сме обединени от обещанието на левицата“. \r\nПодемос, която се стреми към коалиционно правителство със социалистите, казва, че досега Санчес им е предлагал само „символични отговорности” в бъдещото си правителство. Социалистите, от своя страна, казват, че съвместно правителство с Подемос би било невъзможно поради непримирими различия по критични въпроси като ситуацията в Каталуния. \r\n \r\n Каталунският въпрос \r\nВ понеделник Санчес избягваше изобщо да обсъжда Каталуния. Този пропуск предизвика тежки критики от страна на опозиционните партии от целия политически спектър, от консервативната Народна партия (ПП), от дясноцентристката „Суидаданос“, дясната „Вокс“ и регионалните партии Каталунската републиканска левица (ERC), Навара Сума, Коалицията на Канарските острови. , Компромис, Регионалистическата партия на Кантабрия и дори баската радикално лява Билду. \r\nГоворителят на ERC в конгреса Габриел Руфиян определи Санчес като „безотговорен и небрежен“. А лидерът на основната опозиционна НП Пабло Касадо отбеляза: „Не забелязахте белия слон, а той беше точно пред вас“. \r\nВ един момент Касадо спомена също за „лилавия слон с жълти панделки“, което потвърждава главното му послание, че Санчес е заложник на Подемос (чийто партиен цвят е пурпурен) и каталунските сепаратисти (които използват жълти ленти като символи на подкрепата за вкараните в затвора свои лидери): \"С тях ще успеете да получите властта, но няма да можете да управлявате\", прогнозира той. \r\nНякои от по-малките партии държат ключа за завръщането на левия-либерал Санчес на власт, ако той не се завърне на длъжността във вторник и се проведе втори тур в четвъртък, което изглежда все по-вероятно. Тогава социалистическият кандидат ще има нужда от просто мнозинство на повече гласували „за“, отколкото „против“ и тогава вота „въздържал се“ ще е ключов. \r\n \r\nПревод и редакция:", "date": "2019.07.23", "title": "El Pais: Педро Санчес призова испанския конгрес да подкрепи „прогресивното, екологично, феминистко и проевропейско правителство“ на неговата Социалистическа партия"}
{"url": "http://www.focus-news.net/news/2019/07/23/2682939/d-r-aleksandra-miteva-babh-nyama-meso-s-afrikanska-chuma-v-targovskata-mrezha.html", "text": "Няма месо с африканска чума в търговската мрежа. Вирусът на африканската чума по свинете не е опасен за хората. Няма никаква опасност за здравето на хората и потребителите”.  Това каза началникът на отдел „Здравеопазване на животните” към Българската агенция по безопасност на храните /БАБХ/д-р Александра Митева в интервю за предаването „Здравей, България” на  Нова телевизия .  \r\n„Месото се изземва, за да се предотврати евентуално разпространение на заболяването сред основните възприемчиви животни – домашните и дивите свине”, добави тя. \r\nД-р Митева  заяви, че африканската чума е изключително опасно заболяване и се разпространява много бързо. „Основният фактор в разпространението е човешкия фактор – ботушите, оборудването, колите, хората, преминали през инфектирани зони,  хората, които посещават горите, могат да пренесат заболяването”, обясни тя.", "date": "2019.07.23", "title": "Д-р Александра Митева, БАБХ: Няма месо с африканска чума в търговската мрежа"}
{"url": "http://www.focus-news.net/news/2019/07/23/2682945/zamestnik-glavniyat-prokuror-ivan-geshev-osnovnata-versiya-na-razsledvaneto-po-atakata-sreshtu-nap-e-kiberreket.html", "text": "Основната версия на разследването по атаката срещу НАП е киберрекет. Това каза заместник-главният прокурор и номинираният за поста главен прокурор Иван Гешев в „Сутрешен блок“ по  БНТ .„Накратко от начало разследването започна в насока – лицето, за което знаете. В момента за нас е ясно, че този обвиняем е просто оръдие и маша. Разследването и основната версия, по която се работи, че фирмата, в която той работи се занимава с нещо като киберрекет. С удряне на фирми, търговски дружества, държавни организация с цел нарушаване на тяхната компютърна информационно сигурност и съответно по-късно да бъдат привлечени като клиенти. Дали цялата фирма, или части от нея, или отделни нейни ръководители, това е водещата версия, по която се работи в момента.  \r\nЗа мен последните години се налага терминът кибертероризъм. Едно от определенията за него е, когато с компютърни програми, информационни системи хакваш или удряш опр еделени бази данни, за да постигнеш определени политически цели, да въздействаш върху обществото психически или върху нагласите му. Това също е обект и една от версиите на работа“, каза Гешев и посочи, че това е много вероятна дейност. Той обърна внимание на политическата реакция на „Да, България“.", "date": "2019.07.23", "title": "Заместник-главният прокурор Иван Гешев: Основната версия на разследването по атаката срещу НАП е киберрекет"}
{"url": "http://www.focus-news.net/news/2019/07/23/2682947/pregled-na-osnovnite-temi-v-dobrudzhanskiya-pechat.html", "text": "„Кого не лъже Пламен Николов - ВСС или журналисти“,  на този въпрос търси отговор в днешното си издание вестник  „Добруджанска трибуна“ . Каква е гаранцията този път, че концепцията, с която кандидатства за втори мандат административен ръководител на Окръжна прокуратура –Добрич, ще бъде изпълнена от отстранения административен ръководител на Окръжна прокуратура -Добрич Пламен Николов. Според всекидневника „заблуждава или журналистите или членовете на Висшия съдебен съвет с ясното съзнание, че изреченото от него пред тях стига не само до добруджанци но и до целия свят по темата, която е личната му мотивация за участие в конкурса за втори мандат шеф на държавното обвинение. В рубриката „Новини“ – „Държавна карантина не пусна участниците в 18-тия Международен фолклорен фестивал от Тимор“. Те няма да участват. Артистите са възпрепятствани от обявената карантина заради „жълта треска“. На всички граждани е забранено напускането на държавната територия. Снощи бе открит фестивалът в Добрич. Всеки ден в програмата са предвидени от 19.00 часа дефиле от „Стара къща“ до сцената на площад „Свобода“. От 19.30 часа са концертите на ансамблите. „Експерти - ветеринарни медици идват в Добрич заради чумата по свинете“, съобщава изданието. За опасностите от заболяването и какви превантивни мерки могат да се вземат ще разясняват в Областната администрация проф. д-р Паскал Желязков и доц. д-р Чавдар Филипов. Заседанието на Областната епизоотична комисия ще се проведе под председателството на областния управител Красимир Кирилов. „Два пъти по-малко лавандулово масло тази година“, съобщава другият регионален вестник  „Нова добруджанска трибуна“ . Въпреки по-високите добиви от суха лавандулова маса произведеното масло тази година е два пъти по-малко. Това показват резултатите на дестилериите и на производителите в Добричка област. През последната година площите, засети с лавандулови насаждения в областта, почти са се удвоили. По информация на Областна дирекция „Земеделие“ анализ на ситуацията с лавандуловото масло към момента прави изпълнителният директор на „Есетере“ Пламен Николов. За предстояща информационна среща в Добрич съобщава изданието. Тя ще се състои на 24 юли от 11.00 часа в залата на Търговско-промишлената палата – Добрич. Организират я Областният информационен център в партньорство с Еnterprise Europe Network – Добрич. На срещата са поканени представители на общини, фирми и неправителствени организации. Темата е свързана с управление на отпадъците.", "date": "2019.07.23", "title": "Преглед на основните теми в добруджанския печат"}
{"url": "http://www.focus-news.net/news/2019/07/23/2682949/prof-iskra-baeva-istorik-nikola-vaptsarov-e-edin-ot-nay-golemite-poeti-na-balgariya.html", "text": "Никола Вапцаров е един от най-големите поети на България през 20 век именно със своя нов подход, нов стих, нов начин за представяне на чувствата и един изцяло нов поглед върху развитието на България. Това каза в интервю за   Агенция „Фокус“  проф. Искра Баева – историк, по повод 77-годишнината от разстрела на Никола Вапцаров. „Преди всичко с неговата поезия, която е невероятно модернистична, изцяло нова, силно въздействаща, което за неговото време е изглеждало, че не е в течението на тогавашната поетична дейност. Вапцаров не е бил признат като поет приживе, бил е възприеман по-скоро в духа на самоуките, самодейни поети, не е бил възприеман като голям поет. Това ще стане по-късно. И за съжаление бих казала, че това е резултат не на политиката, а на трудния път на всяко новаторско изкуство – признанието в такива случаи рядко идва, докато творецът е жив. Така става и с творчеството на Никола Вапцаров“, допълни още Искра Баева. \r\nДейността, заради която Вапцаров е осъден на смърт, не е нещо ново. Той е роден в революционно семейство и без никакво съмнение – особено в годините на Втората световна война – става част от онази може би отричана сега, но не малка част от българското общество тогава, която се противопоставя на идеята, че България може да реализира своите национални интереси в съюзничество с Третия райх и застава на страната на Съветския съюз в Германо-съветската война след 22 юни 1941 г. Той не е единственият, който плаща с живота си за това. „За съжаление, днес оценките на тази дейност са съвсем различни. Водещата тенденция в сегашния политически живот е насочена към подчертаване на патриотичните дейности на тогавашното правителство, но това противоречи на оценките в световната история, защото правителството на Филов е съюзник на Третия райх, а тези, които са се противопоставили срещу него, които са участвали в съпротивата, са били част от европейската антифашистка съпротива. Вместо по този начин да гледаме, ние всъщност отричаме тяхната дейност. Затова днес Вапцаров се превръща в проблемна фигура заради своята дейност. Това слага петно и върху творчеството му. Тъй като то не може да бъде прескочено, не може да бъде отречено, се правят опити да бъде променена идейната му същност. Аз съм уверена, че този опит за замяна на идеите му ще бъде преодолян с времето. Но той говори за неумението на съвременното българско общество да направи ценностна характеристика на миналото на България“, каза проф. Баева. \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.23", "title": "Проф. Искра Баева, историк: Никола Вапцаров е един от най-големите поети на България"}
{"url": "http://www.focus-news.net/news/2019/07/23/2682953/sport-padna-obvinenieto-v-iznasilvane-sreshtu-kristiano-ronaldo.html", "text": "Нападателят на Ювентус Кристиано Роналдо няма да бъдат обвинени в изнасилване на американската Катрин Майорга. Полицията ще спре разследването, тъй като вината на португалеца не може да бъде доказана. Английските медии предават, че американската прокуратура няма да заведе дело срещу Кристиано поради недостатъчно доказателство за вината на играча.", "date": "2019.07.23", "title": "Спорт: Падна обвинението в изнасилване срещу Кристиано Роналдо"}
{"url": "http://www.focus-news.net/news/2019/07/23/2682951/ria-novosti-sluga-naroda-zapazva-rezultata-si-sled-obrabotvaneto-na-poveche-ot-90-ot-protokolite.html", "text": "Партията на президента на Украйна Владимир Зеленски „Слуга народа“ запазва лидерството си на парламентарните избори, като за нея са гласували 43,11% от гражданите, показват резултатите на Централната избирателна комисия на страната след обработването на 92,33% от протоколите, предава  РИА Новости . \r\nНа второ място е партията на Юрий Бойко „Опозиционна платформа – за живот“ с 13,03%. На трето е „Баткивщина“ на бившия премиер Юлия Тимошенко (8,17%), а след нея са „Европейска солидарност“ на бившия президент Петро Порошенко (8,15%) и „Голос“ на музиканта Святослав Вакарчук с 5,87%. \r\nПредсрочните парламентарни избори в Украйна се проведоха в неделя. ЦИК трябва да обяви официалните резултати до 5 август. \r\nСпоред предварителните данни, „Слуга народа“ ще получи мнозинство в Радата и може да създаде правителство самостоятелно. \r\n \r\nПревод и редакция:", "date": "2019.07.23", "title": "РИА Новости: „Слуга народа“ запазва резултата си след обработването на повече от 90% от протоколите"}
{"url": "http://www.focus-news.net/news/2019/07/23/2682952/kyustendil-dvizhenieto-po-am-struma-pri-pv-boboshevo-da-se-osashtestvyava-s-povisheno-vnimanie-poradi-deynosti-po-elektronnata-tol-sistema.html", "text": "Движението по автомагистрала „Струма” при пътен възел „Бобошево” трябва да се осъществява с повишено внимание поради дейности по електронната тол система. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите се извършват в посока София при километър 72. Участъкът е сигнализиран с пътни знаци. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности заради падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница в района на град Дупница, като движението се осъществява в една лента. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.23", "title": "Кюстендил: Движението по АМ „Струма” при п.в. „Бобошево” да се осъществява с повишено внимание поради дейности по електронната тол система"}
{"url": "http://www.focus-news.net/news/2019/07/23/2682950/smolyan-dvizhenieto-po-patya-srednogortsi-rudozem-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата. Движението по път ІІ-86 Средногорци – Рудозем трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.23", "title": "Смолян: Движението по пътя Средногорци – Рудозем трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/07/23/2682954/pregled-na-osnovnite-temi-v-burgaskiya-pechat.html", "text": "„Бургаските политици – повечето с доходи само от заплати“ е водещото заглавие в днешния брой на бургаския ежедневник  „Черноморски фар“ . Повечето бургаски депутати имат доходи само от заплати и влогове. Това сочи справка на сайта на Комисията за противодействие на корупцията и отнемане на незаконно придобитото имущество за изминалата година. Живеят в ипотекирани жилища, пише още вестникът. „Договорени са 64% от бюджета на Програмата за морско дело и рибарство“ е друга статия от страниците на вестника. Към настоящия момент по Програмата за морско дело и рибарство 2014-2010 г. са договорени 130,9 млн. лв. финансова помощ или 64% от бюджета ѝ. Това заяви заместник-минстърът на земеделието, храните и горите Лозана Василева при откриването на информационна кампания в Поморие. По думите ѝ предстои сключването на договори по още осем процедури, по които в процес на оценка са проектни предложения на обща стойност около 15 млн. лева. До края на месеца предстои да бъде открит прием по две мерки 2.2 „Продуктивни инвестиции в аквакултурите“ и 5.4 „Прерабиотването на продуктите от риболов и аквакултури“. „Шокови намаления на пакети в Слънчев бряг“ е друго заглавие от днешния брой. До 30% отстъпки, има единици и на 50% от цената. Големите туроператорски агенции рекламират най-големите туристически комплекси и хотелите, които предлагат различните видове почивка като голяма далавера, пише още вестникът. В страницата „Общество“ е поместена статията „Лукс ли е раждането?“ със съвети за това какво да пренебрегнем и на какво да наблегнем за първо дете. „Заради съдебен спор с частен съдебен изпълнител пенсионер мизерства седем месеца в Чехия“ и „Бюрата по труда влизат в селата“ са още заглавия в днешния брой. Интервюто е с обществения посредник Тодор Стамболиев.", "date": "2019.07.23", "title": "Преглед на основните теми в бургаския печат"}
{"url": "http://www.focus-news.net/news/2019/07/23/2682955/gd-granichna-politsiya-normalno-se-osashtestvyava-preminavaneto-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.23", "title": "ГД „Гранична полиция“: Нормално се осъществява преминаването граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/07/23/2682956/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Действащият премиер на Испания Педро Санчес в понеделник призова конгреса да го подкрепи, за да не влезе страната в безизходица. Лидерът на Социалистическата партия (СП) заяви още на 28 април, че испанците са гласували за „прогресивното, екологично, феминистко и проевропейско правителство“. Но близо три месеца след като спечели парламентарните избори, Санчес все още се опитва да формира мнозинство и да направи правителство. Ако се провали, държавата отива на нови избори през есента – четвъртите за по-малко от четири години, пише местното издание  El Pais . \r\nВъпреки комфортната победа през април, която му даде 123 места в долната камара на парламента, Санчес все още е доста далеч от необходимите за абсолютно мнозинство. А 80-те дни на разговори с левичарската „Унидас Подемос“, най-вероятният партньор на социалистите, все още не са дали ясни резултати. \r\nВ двучасово обръщение, Санчес обсъди предизвикателствата, с които ще се заеме като нов премиер на Испания: „Безработицата и несигурните работни места, цифровата революция, извънредната ситуация с климата, дискриминацията на жените и бъдещето на Европа“. Освен това той защити конституционните реформи, за да предотврати бъдещи ситуации на безизходица след изборите. \r\nКъм края на речта си, Санчес се обърна директно към Унидас Подемос: „Постигането на сделка не е лесно, но ние сме обединени от обещанието на левицата“. \r\nПодемос, която се стреми към коалиционно правителство със социалистите, казва, че досега Санчес им е предлагал само „символични отговорности” в бъдещото си правителство. Социалистите, от своя страна, казват, че съвместно правителство с Подемос би било невъзможно поради непримирими различия по критични въпроси като ситуацията в Каталуния. \r\n \r\n Каталунският въпрос \r\nВ понеделник Санчес избягваше изобщо да обсъжда Каталуния. Този пропуск предизвика тежки критики от страна на опозиционните партии от целия политически спектър, от консервативната Народна партия (ПП), от дясноцентристката „Суидаданос“, дясната „Вокс“ и регионалните партии Каталунската републиканска левица (ERC), Навара Сума, Коалицията на Канарските острови. , Компромис, Регионалистическата партия на Кантабрия и дори баската радикално лява Билду. \r\nГоворителят на ERC в конгреса Габриел Руфиян определи Санчес като „безотговорен и небрежен“. А лидерът на основната опозиционна НП Пабло Касадо отбеляза: „Не забелязахте белия слон, а той беше точно пред вас“. \r\nВ един момент Касадо спомена също за „лилавия слон с жълти панделки“, което потвърждава главното му послание, че Санчес е заложник на Подемос (чийто партиен цвят е пурпурен) и каталунските сепаратисти (които използват жълти ленти като символи на подкрепата за вкараните в затвора свои лидери): \"С тях ще успеете да получите властта, но няма да можете да управлявате\", прогнозира той. \r\nНякои от по-малките партии държат ключа за завръщането на левия-либерал Санчес на власт, ако той не се завърне на длъжността във вторник и се проведе втори тур в четвъртък, което изглежда все по-вероятно. Тогава социалистическият кандидат ще има нужда от просто мнозинство на повече гласували „за“, отколкото „против“ и тогава вота „въздържал се“ ще е ключов. \r\n*** \r\n  Новият министър на отбраната на Германия и наследник на канцлера Ангела Меркел начело на Християндемократическия съюз (ХДС) Анегрет Крамп-Каренбауер, известна още като АКК, увери, че федералната република ще изпълни изискването на НАТО да харчи по 2% от брутния си вътрешен продукт за отбрана до 2024 година, пише базираното в Брюксел издание  New Europe . \r\nБившият министър на отбраната и председател на следващата Европейска комисия, Урсула фон дер Лейен, обеща да увеличи германските разходи за отбрана до 1,5% до 2024 г., с което предизвика гнева на младшите коалиционни партньори на правителството - социалдемократите. \r\nАКК сега направи по-амбициозно обещание, като обеща да продължи да увеличава разходите, в размер на двуцифрен ръст от милиарди евро. Текущите разходи за отбрана в Германия са в региона с 1,25%. \r\nПрез 2014 г. членките на НАТО обещаха да отделят минимум 2% от БВП за отбрана до 2024 г., най-вече в отговор на възраждането на Русия. Германия никога не е била близо да достигне това ниво, докато очакванията за забавяне на икономическия растеж направиха ангажимента за увеличаване на военните разходи по-малко политически привлекателен. \r\nВ миналото канцлерът Ангела Меркел се зае с този недостиг, като посочи невоенни средства, предназначени за предотвратяване на кризи и хуманитарна помощ, които Германия е увеличила. Крамп-Карренбауер обаче се опитва да направи тест за отбраната на политическото си ръководство, като се стреми да покаже способността си да изгражда политически съюзи дори срещу опозицията на Германската социалдемократическа партия (ГСДП). \r\nВ изявление пред неделното издание на Frankfurter Allgemeine Zeitung новият лидер на ХДС показва, че Германия все още може да отговори на очакванията на НАТО, а бюджетът за 2020 г. показва ясно увеличение на разходите за отбрана. \r\nМладшите коалиционни партньори на правителството бързо реагираха. В писмо, публикувано в понеделник от Redaktionsnetzwerks Deutschland, действащият лидер на социалдемократите Торстен Шефер-Гюмбел обвини АКК, че се е поддала на натиска от американския президент Доналд Тръмп. \r\nЗелените не изключват категорично възможността за одобряване на увеличение на разходите за отбрана, но само ако военните се преструктурират. В изявление пред обществения канал ZDF, съпредседателят на партията Робърт Хабек ясно посочи, че планът на АКК няма да бъде подкрепен от Зелените, освен ако няма военна реформа, \"което не е преди всичко въпрос на пари\". \r\n*** \r\n  Държавният секретар на САЩ Майк Помпео даде ясно да се разбере, че Великобритания трябва сама да обезпечи сигурността на собствените си кораби в Персийския залив, пише европейската редакция на  Politico . \r\nВ хода на интервю пред Fox News първият дипломат на Вашингтон бе помолен да коментира залавянето в петък на британския петролен танкер „Стена“ от Иран. „На първо място, отговорността да се грижи за своите кораби е на Великобритания“, заяви той. \r\nНаричайки Иран „лош режим“, Помпео каза, че „те вече са извършили това, което е национално пиратство, национална държава, която завзема кораб, плаващ в международни води“. \r\n„САЩ имат отговорност да изпълняват своята роля, но светът също има голяма роля в това, да пази тези морски пътища отворени“. \r\n„Не искаме война с Иран. Искаме той да се държи като нормална държава. Мисля, че те разбират това и мисля, че целият свят вече осъзнава факта, че заплахата е реална“, посочи Помпео. \r\nКорабът, чийто екипаж е основно от индийци, в момента е задържан в иранското пристанище Бандар Абас.", "date": "2019.07.23", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/07/23/2682959/plovdiv-povishena-e-opasnostta-ot-padashti-kamani-po-patishtata-krichim-stamboliyski-i-bachkovo-narechenski-bani.html", "text": "Нормално се осъществява трафикът на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пътищата Пловдив - Асеновград - Смолян, Пловдив - Пазарджик и Пловдив - Карлово, също по пловдивския участък на АМ „Тракия“. Пътните настилки на територията на областта са сухи и нормално проходими. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Ограничено е преминаването за камиони над 5 тона по пътя Плодовитово - Първомай в района на км 6 поради намален габарит на пътното платно на стоманения мост на река Марица. Обходният маршрут за водачите е по път Стара Загора - Поповица и път І-8 София - Пловдив - Свиленград. Забранено е и движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. \r\nТрафикът на територията на град Пловдив също се извършва нормално и без затруднения. Натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“, „Източен“ и „България“, както и по входно-изходните артерии. Пътните настилки в града са сухи и нормално проходими. До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.23", "title": "Пловдив: Повишена е опасността от падащи камъни по пътищата Кричим - Стамболийски и Бачково - Нареченски бани"}
{"url": "http://www.focus-news.net/news/2019/07/23/2682962/", "text": "Нова медико-социална услуга за уязвими групи ще бъде разкрита в общините Трън и Земен през септември. Това каза в интервю за сутрешния блок „Добро утро, България“ на Радио „Фокус“ инж. Евгения Такова, директор Дирекция „Устройство на територията  общинска собственост и инвестиционна политика“ в Община Трън. Чрез изпълнението на новия проект мултидисциплинарен екип ще полага грижа за възрастни хора и лица с увреждания. В община Трън по проекта ще бъдат обхванати 30 души, а в община Земен – 22, обясни Евгения Такова. Тя допълни, че в началото на лятото Община Трън е започнала изпълнението на още два нови проекта. „През месец май беше подписан административният договор за изпълнение на реконструкция и рехабилитация на съществуващи общински улици и тротоари в община Трън. Инвестиционните разходи са за 1 004 292 лева, с 36 месеца за изпълнение. Проектът включва реконструкция и рехабилитация на четири улици в град Трън, две от които са при посещаваното от туристи място скален параклис „Света Петка“, а другите две са на входа на града. Едната е при нaй-голямото ни село Филиповци. В момента проектът е на етап подготовка на документация за обявяване на тръжни процедури“, обясни Евгения Такова. Очаква се в следващия строителен сезон процедурите да са приключили и изпълнението на проекта да започне, каза още Евгения Такова. Работи се и по изграждане на безплатни wi-fi зони в общината, обясни тя. Чрез дейности по капиталовата програма се решават и някои ключови проблеми в общината, като водоснабдяване, ремонт на общински сгради, улици и тротоари. Предстои изграждането на пазарска площ с преместваеми обекти, която ще облекчи търговията на земеделски производители без собствена търговска площ, добави Евгения Такова. \r\nЕлеонора ЧОЛАКОВА", "date": "2019.07.23", "title": "Инж. Евгения Такова: Нова медико-социална услуга за уязвими групи ще бъде разкрита в общините Трън и Земен през септември"}
{"url": "http://www.focus-news.net/news/2019/07/23/2682960/pregled-na-osnovnite-temi-vav-velikotarnovskiya-pechat.html", "text": "„Носител на наградата „Грами“ става великотърновски зет“ е заглавие на първа страница на областния всекидневник  „Янтра ДНЕС” . Носител на музикалната награда „Грами“ се готви да стане великотърновски зет. Мексиканецът Кристиян Тумалан е носител на престижното отличие за най-добър латиноалбум  на 2013 година заедно с групата си “Pacific Mambo Orchestra“. „70 330 лв. губи тъновец, който 30 г. е работил без трудов договор“, пише още вестникът. 70 330 лв. са загубите на великотърновец, който в продължение на 30 години е работил без трудов договор. Това заяви във Велико Търново националният секретар на КНСБ д-р Тодор Капитанов по повод старта на кампания за борба със сивата икономика. „Засякоха три басейна със замърсена вода“ е друга новина от днес. Страница четвърта ни разказва за демонстрационни операции с ултразвук, които ще бъдат представени в МОБАЛ. На страница осма има материал за новата мания в интернет – „Щурм на Бермудския триъгълник“. „Виолетовите“ спряха и „Левски“ е новина от спортните страници.  \r\n„Българка и поляк вдигат сватба на стадиона в Масларево, залюбили се на гурбет в Холандия“ е заглавие от другия областен ежедневник  „Борба“ . Българка и поляк стягат атрактивна вечерна сватба на стадиона в Масларево в началото на август. Тя ще бъде четвъртата венчавка в селото през последните десетина години. За целта кметицата Петранка Маринова ще нагласи в кметството и двете знамена – българското и полското. „Двама „бели хакери“ от В. Търново сред топспецовете в Европа“ е друга новина от днес. Двама компютърни специалисти, родени във Велико Търново, се оказват сред най-добрите т. нар. „бели хакери“ в Европа. Покрай темата за хакването на базата данни на Националната агенция за приходите темата с уменията на IT специалистите е особено актуална. Във вестника е поместен и материал за новата кампания на КНСБ, НАП и Инспекцията по труда – „Сивото убива“. „Водолази извадиха изчезнал дядо от 15-метров кладенец в Сушица“ е новина от криминалната хроника. В областния ежедневник ще намерите и материал за сделките с имоти на старата столица, които бележат ръст. На първа страница има и статия за творци от седем държави, които посетиха Община Велико Търново и свързаха традициите си със старопрестолния град.", "date": "2019.07.23", "title": "Преглед на основните теми във великотърновския печат"}
{"url": "http://www.focus-news.net/news/2019/07/23/2682964/kyustendil-v-grada-shte-se-provedat-diskusionni-sreshti-na-tema-zdrave-i-krasota.html", "text": "В града ще се проведат дискусионни срещи на тема „Здраве и красота”. Това съобщиха за  Радио „Фокус” – Кюстендил  от Община Кюстендил. Срещите ще са днес и на 24 юли в залата на Възрожденското училище. Те са организирани от Фондация АДРА. За всички заинтересовани ще има практични съвети и новости от Световната здравна организация, а лектор и водещ ще бъде д-р Цветелина Ценова – хирург и специалист по хранене. По време на дискусиите ще се засегнат теми за здравословното хранене, природните продукти, медицинските намеси, терапии и диагностика. \r\nВенцеслав ИЛЧЕВ", "date": "2019.07.23", "title": "Кюстендил: В града ще се проведат дискусионни срещи на тема „Здраве и красота”"}
{"url": "http://www.focus-news.net/news/2019/07/23/2682963/south-china-morning-post-kitay-zadmina-sasht-v-klasatsiyata-na-nay-golemite-kompanii-fortune-global-500.html", "text": "За първи път повече китайски компании влизат в списъка 500-те най-големи фирми в света на списание Fortune за годината, отколкото американски, пише китайското издание  South China Morning Post . \r\nОбщо 129 компании, включително 10 от Тайван, бяха класирани сред най-големите фирми в света по оперативни приходи, според класация, публикувана в понеделник. Техният брой се е увеличил от 120 миналата година, докато броят им за САЩ е спаднал от 126 миналата година до 121 тази година. \r\n„С изключение на Тайван, 119 компании от континентален Китай и Хонконг са стигнали до класацията, почти колкото САЩ. Това е историческа промяна“, се казва в коментар на списанието. \r\nТри държавни предприятия - Sinopec Group, China National Petroleum и State Grid - бяха сред първите пет компании през тази година. Американският търговски гигант Walmart запази първото място за шеста поредна година, а Saudi Aramco зае петото място. \r\nКитайските компании също представляват 13 от общо 25 нови участници в списъка. Gree Electric Appliances и Xiaomi Corporation са сред най-големите нови участници, докато Country Garden, най-големият китайски разработчик по продажби, е най-бързият катерач в световен мащаб. \r\nПо отношение на рентабилността, Saudi Aramco изпревари Apple като най-печелившата компания в света. Купертино, калифорнийският електронен гигант и Индустриалната и търговска банка на Китай, най-големият кредитор в страната, бяха близо. \r\nБанковият сектор доминираше китайските компании в списъка, като съставляваше 47,5% от всички печалби на китайските компании. „Големите четири” държавни банки, включително ICBC, доминираха китайските компании в списъка. \r\nКитайските компании обаче се представят по-слабо, когато става въпрос за рентабилност. Те регистрираха средно нетни маржове от 5.3%, изоставайки от 7.7%, регистрирани от американските компании, както и средната глобална стойност от 6.6%. Средната им нетна възвръщаемост на собствения капитал е 9.9%, при 15% за американските фирми и 12.1% в световен мащаб. \r\n„Ако не броим печалбата на банковия сектор, средната годишна печалба на останалите китайски фирми е 1,9 млрд. долара. Същата цифра за САЩ е близо три пъти [по-висока]“, казва Уанг Жиле, редактор на класацията Fortune Global 500. \r\nТой посочва също, че китайските компании също изостават по отношение на интернационализацията, тъй като не са успели да пожънат значителни приходи извън Китай. \r\n \r\nПревод и редакция:", "date": "2019.07.23", "title": "South China Morning Post: Китай задмина САЩ в класацията на най-големите компании Fortune Global 500"}
{"url": "http://www.focus-news.net/news/2019/07/23/2682958/smolyan-kmetat-nikolay-melemov-blagodari-na-vsichki-uchastnitsi-i-institutsii-za-organizatsiyata-i-provezhdaneto-na-rozhenskiya-sabor.html", "text": "Кметът Никола Мелемов изказва благодарност на всички участници и институции, които допринесоха за огромния интерес и отличната организация на Събора на народното творчество и животновъдството „Рожен” – 2019. Това съобщиха от пресцентъра на  Община Смолян . \r\nТой изразява най-искрена почит и признателност към всички участници във фолклорния фестивал, които пазят духа и поддържат живи традициите.  \r\n„Вие сте тези, които превърнахте Роженския събор в събитие на българските идеали и ценности. Предадохте огнения си темперамент на публиката, която ви благодари с нестихващи аплодисменти и емоции. Желая ви много предстоящи изяви, в които заедно с публиката да съпреживявате магията на българския фолклора“, заяви кметът.  \r\nТой изрази уважение и към всички, дошли от близо и далеч, за да се почувстваме по-сплотени и силни в името на България. \r\n„Благодарен съм на всички държавни институции за оказаното съдействие и помощ за провеждането на най-мащабното фолклорно събитие в страната. Изразявам своята признателност и уважение за всеотдайната подкрепа и висок професионализъм на всички служители, допринесли за нормалното и спокойно провеждане на събитието. Уверен съм, че съвместната ни ползотворна работа и взаимодействие ще продължат и занапред“, пише в благодарствено си писмо Мелемов.  \r\nТой отличава високия професионализъм, безупречната организация и добрата комуникация между ведомствата – Областна управа, Полиция, Пожарна, Областно пътно управление, РЗИ, МБАЛ, Център за спешна медицинска помощ, 101-ви алпийски полк, Областна дирекция по безопасност по храните, „ВиК“, ЮЦДП, ДГС – Смолян и др. \r\nМелемов благодари и на журналистите, фотографите и аудиовизуалните екипи, които популяризираха най-мащабното фолклорно събитие на годината, каквото беше Роженският събор.", "date": "2019.07.23", "title": "Смолян: Кметът Николай Мелемов благодари на всички участници и институции за организацията и провеждането на Роженския събор"}
{"url": "http://www.focus-news.net/news/2019/07/23/2682961/sofiya-do-1700-ch-se-ogranichava-dvizhenieto-v-aktivnata-lenta-pri-km-16-na-am-hemus-v-posoka-varna.html", "text": "До 17:00 ч. се ограничава движението  в активната лента при км 16 на АМ „Хемус“ в посока Варна поради ремонтни дейности на асфалтовата настилка, съобщиха от пресцентъра на  Агенция „Пътна инфраструктура“ (АПИ) .  \r\nШофьорите да се движат с повишено внимание и съобразена скорост. \r\n \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.07.23", "title": "София: До 17:00 ч. се ограничава движението  в активната лента при км 16 на АМ „Хемус“ в посока Варна"}
{"url": "http://www.focus-news.net/news/2019/07/23/2682966/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление - Габрово. Времето в областта е ясно и слънчево. Настилките са сухи, а трафикът – интензивен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.07.23", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/07/23/2682969/mvr-vremenno-se-ogranichava-dvizhenieto-v-tunel-vitinya-na-avtomagistrala-hemus-zaradi-zapalil-se-avtomobil-ima-postradal.html", "text": "Поради запалил се в движение лек автомобил с газова уредба и последвало задимяване временно се ограничава движението в тунел \"Витиня\" на автомагистрала \"Хемус\". Това съобщиха от пресцентъра на  МВР . По първоначални данни има един пострадал при инцидента. На място са насочени екипи на полицията, пожарната и Спешна помощ.", "date": "2019.07.23", "title": "МВР: Временно се ограничава движението в тунел \"Витиня\" на автомагистрала \"Хемус\" заради запалил се автомобил, има пострадал"}
{"url": "http://www.focus-news.net/news/2019/07/23/2682970/kardzhali-sektor-balgarski-dokumenti-za-samolichnost-kam-odmvr-spira-vremenno-obsluzhvaneto-na-grazhdanite-zaradi-problem-v-elektrozahranvaneto.html", "text": "Сектор „Български документи за самоличност“ в Кърджали спира временно обслужването на гражданите тази сутрин поради възникнал проблем в електрозахранването. Това съобщиха от  ОДМВР - Кърджали . В момента експерти работят по отстраняването на повредата, след което ще бъде възстановен приемът на заявления.", "date": "2019.07.23", "title": "Кърджали: Сектор „Български документи за самоличност“ към ОДМВР спира временно обслужването на гражданите заради проблем в електрозахранването"}
{"url": "http://www.focus-news.net/news/2019/07/23/2682965/pazardzhik-dvizhenieto-po-patya-yundola-belovo-se-izvarshva-v-edna-lenta-do-21-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя  Юндола – Белово се извършва в една лента до 21 км поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Движението по пътя Панагюрски колонии – Панагюрище в района на 75 км трябва да се осъществява с повишено внимание пропадане на част от банкета. Движението в участъка е регулирано с пътни знаци. Трафикът по пътя с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.07.23", "title": "Пазарджик: Движението по пътя Юндола – Белово се извършва в една лента до 21 км поради ремонт"}
{"url": "http://www.focus-news.net/news/2019/07/23/2682967/", "text": "Проектът „Щастливо детство чрез услуги за ранно детско развитие\" е удължен с още една година. Това каза в интервю за сутрешния блок „Добро утро, България“ на Радио „Фокус“ инж. Евгения Такова, директор Дирекция „Устройство на територията  общинска собственост и инвестиционна политика“ в Община Трън. Тя отбеляза, че през последните години Центърът за ранна интервенция на уврежданията, където родителите получават квалифицирана помощ, се е очертал като добра перспектива за децата в общината. Евгения Такова допълни, че за трета година за децата се предлага и услугата, свързана с допълнителна педагогическа подготовка за повишаване на училищната готовност чрез лятното училище. „Децата са разделени на две групи по 15 и съответно ползват помещения, изградени по предишни проекти в Центъра за ранна интервенция на уврежданията. Осигурени са им материали за работа. Квалифициран педагог и помощник-възпитател се грижат за тях в продължение на половин ден и съответно имат достатъчно материали, с които изпълняват програма, утвърдена предварително при формиране на групите“, каза още тя. Евгения Такова уточни, че лятното училище работи от понеделник до петък, като такса не се заплаща.  \r\nЕлеонора ЧОЛАКОВА", "date": "2019.07.23", "title": "Инж. Евгения Такова, Община Трън: Проектът „Щастливо детство чрез услуги за ранно детско развитие\" е удължен с още една година"}
{"url": "http://www.focus-news.net/news/2019/07/23/2682957/zam-glavniyat-prokuror-ivan-geshev-tselta-na-atakata-sreshtu-nap-e-politicheska-predstoyat-interesni-razvitiya-v-sledvashtite-dni.html", "text": "Целта на атаката срещу НАП е политическа, предстоят интересни развития в следващите дни. Това каза заместник-главният прокурор и номинираният за поста главен прокурор Иван Гешев в „Сутрешен блок“ по  БНТ . Според него тази атака е съвпаднала с  активно преекспониране на случая в определен кръг медии, свързани с подсъдимия Прокоприев и с Христо Иванов. „С активно присъствие по телевизиите на Атанас Атанасов, който е шеф на Националната служба за сигурност по времето на Иван Костов, който разви фантастичната теория как едва ли не това е организирано от държавата. След това това се доразви със сериозно медийно участие на това момче, което някои наричат бял хакер. Определено не е бял. Естествено под контрола на началника му. За мен целта тук е политическа и това е безспорно. Това е въпрос на доказване“, каза Гешев. Според него това е координирана атака срещу държавата. „За мен това е безспорно, въпрос е на доказване“, каза Гешев.  „Тези хора, които излизат по телевизията разчитат на това, че компютрите, които бяха иззети са криптирани. Криптирани са с тежък софтуер. Твърди се, че той може да бъде разкриптиран в рамките на десетилетия. Благодарение на работата  на български специалисти и служители на съответните служби единият служебен компютър беше отворен в рамките на 10 дена. Ние знаем една милионна част от това, което се съдържа в него, но  то е потресаващо. Неслучайно собствениците и представителите на тази фирма не искаха да предоставят съответните ключове за отваряне на тези компютри, за разкриптиране. Ако не се притесняваш от нищо, ако си невинен, защо не я предоставяш тази информация. Не я предоставят, защото знаят какво има вътре. Вътре има нерегламентиран достъп върху 106 бази данни, 57 станаха известни на обществото. Казвам, че това е активно мероприятие. Просто предстои на части да бъде пускана днругата база данни. Това, което се вижда вътре е опит за хакване, за нерегламентиран достъп върху сайтове, свързани с тях база данни на застрахователни дружества, на съответни търговски организации и на какво ли още не. Вероятно става въпрос за хакерство, но определено не е бяло.  Само един от аспектите. Извършено е търсене с единен граждански номер на министър-председателя в базата данни на НАП, на депутатът Делян Пеевски, на главния прокурор, на евродепутата Радев. Всичко това е съхранено в един файл. Търсено е за какво ли още не. Има търсене за хора от онкодиспансер в Бургас. Водеща версия е и подлежи на доказване е, че тази фирма е съчетала основната си дейност – киберрекет с политически интереси\", посочи още той.", "date": "2019.07.23", "title": "Зам.-главният прокурор Иван Гешев: Целта на атаката срещу НАП е политическа, предстоят интересни развития в следващите дни"}
{"url": "http://www.focus-news.net/news/2019/07/23/2682968/prokuraturata-sabranite-do-momenta-dokazatelstva-ne-razkolebavat-versiya-che-kristiyan-boykov-e-izvarshil-na-atakata-sreshtu-nap.html", "text": "Събраните до момента доказателства не разколебават версия, че Кристиян Бойков е извършил на атаката срещу НАП. Това съобщиха от пресцентъра на  Прокуратура на Република България . По повод изявления пред медии на обвиняемия Кристиян Бойков и на негови работодатели,  пресцентърът на Прокуратурата съобщава следното:  \r\n\"В хода на извършеното на 16 юли 2019 г. претърсване и изземване в офиса на дружеството „TAD GROUP“ в гр. София, разследващите органи иззеха веществени доказателства, включително и служебния компютър на Кристиян Бойков. От анализираните данни към момента може да се направи заключение, че той е разполагал с базата данни на НАП преди разпространението й в интернет пространството. Към настоящия момент продължава  работата по декриптиране на информацията, съдържаща се в иззетите веществени доказателства, както и по анализ на вече декриптираната такава информация от компютъра на Бойков\".  \r\nКристиян Бойков е извършвал различни търсения по единни граждански номера в базата данни на НАП, както и е променял оригиналната дата на файловете с датата 10 ноември 1989 г., която съвпада с датата на файловете, разпространени в интернет пространството. Установено е, че между 10 юли 2019 г. и 12 юли 2019 г. – три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с единни граждански номера на няколко лица: министър – председателя Бойко Борисов, главния прокурор Сотир Цацаров и народния представител Делян Пеевски. Непосредствено преди това търсене е извършено търсене с единните граждански номера на други две лица, както и за адвокатска кантора „Авиора консулт“. Резултатът от тези търсения Бойков е съхранил във файл, именуван „Търсене за бивол“. След тези действия от него е извършено търсене в базата данни на НАП с единния граждански номер на Емил Радев – евродепутат. Резултатите от тези търсения са обменяни от Бойков с друго лице.  \r\nВ дигитална папка на служебния компютър на Бойков е наличен файл с име „математика за домашно“, с дата на създаване 11 юли 2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството. Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет пространството. В първия имейл от 15 юли 2019 г. до няколко медии лицето, представящо се за „руски хакер“, твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап. В друга дигитална папка на служебния компютър на Бойков е наличен файл с име „броене за домашно“ с дата на създаване 11 юли 2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10 ноември 1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества.  \r\nНа 16 юли 2019г., в 11.50 часа на електронните пощи на БТВ (news@btv.bg), НОВА (novinite@ntv.bg  и в. „Капитал“ (editors@capital.bg) e получено съобщение от “анонимния руски хакер” чрез e-mail “minfin@mail2tor.com”. За разследването на този етап няма съмнение, че Кристиян Бойков е автор и разпространител на писмото до медиите, чийто автор се представя за “анонимен руски хакер”.  \r\nПродължава работата по декриптиране на иззетите веществени доказателства. Предстоят действия по разследването, свързани и с възможното ангажиране на наказателната отговорност и на други лица.", "date": "2019.07.23", "title": "Прокуратурата: Събраните до момента доказателства не разколебават версия, че Кристиян Бойков е извършил на атаката срещу НАП"}
{"url": "http://www.focus-news.net/news/2019/07/23/2682975/sliven-obshtinata-apelira-roditelite-da-badat-vnimatelni-na-detskata-ploshtadka-v-park-yunak-zaradi-predstoyasht-remont.html", "text": "Община Сливен обръща внимание на гражданите, посещаващи детска площадка за деца от 3 до 12 години в парк „Юнак“, че поради предстоящ ремонт, част от съоръженията са оградени със сигнални ленти. Това съобщиха от пресцентъра на  Общината . С цел осигуряване на безопасността от Общината призовават всички родители и техните деца да използват само здравите съоръжения. Оградените участъци подлежат на ремонт и не са безопасни.", "date": "2019.07.23", "title": "Сливен: Общината апелира родителите да бъдат внимателни на детската площадка в парк „Юнак“ заради предстоящ ремонт"}
{"url": "http://www.focus-news.net/news/2019/07/23/2682972/ministar-emil-karanikolov-ne-sme-otpadnali-ot-sastezanieto-za-zavoda-na-folksvagen.html", "text": "Състезанието за новия завод на „Фолксваген\" в региона не е приключило и не сме отпаднали от него. България продължава да работи и да прави всичко възможно тази голяма инвестиция да е у нас. Това заяви в интервю за предаването „Тази сутрин” на  бТВ  министърът на икономиката Емил Караниколов. \r\n„През последните години автомобилният клъстер поиска среща с държавата и на нея ни убеди, че България е готова да произвежда цели автомобили. Последните няколко месеца се говори за сериозен интерес от един от най-големите стратегически инвеститори. България има капацитета да произвежда автомобили”, заяви икономическият министър. \r\nАмбициите са да се разкрият нови около 120 000 работни места, да има около 500 компании и по-големи обороти. По отношение на новите изтребители F-16 ще получим това, което плащаме и което искаме. Ще има обаче и надграждане с допълнителните 8 самолета, каза министър Караниколов. Той уточни, че приоритет на правителството е модернизирането на всички сили. „Това, което са поискали военните експерти, това ще получим. Авиацията иска да е модерна, развита и да отговаря на нуждите. Сигурен съм, че това е предвидено от тях”, каза Караниколов. \r\n„Министерството на икономиката не разбира от самолети, но имаме пълното доверие на нашите военни експерти, които са заявили параметрите”, допълни той. \r\n„Работихме по това България да придобие квалификация и способности да извършва ремонти на определени елементи от тези самолети. При последващи ремонти ще имаме капацитета те да се извършват от българската индустрия, тоест държавни и частни фирми, които тепърва ще се избират. Ще имаме възможността да развиваме пилоти и инженерен състав”, обясни министърът на икономиката. Това именно е индустриалното сътрудничество – български фирми да извършват ремонтите. По този начин оборотите ще остават в България. \r\n„Ако през годините успеем да развием този сектор като конкурентен по отношение цени и качество, ще може да участваме в процедури”, каза още министър Караниколов. Той заяви, че няма конфликт с Красимир Каракачанов по отношение на ремонта на самолетите Су-25. Министърът на икономиката призна, че България остава страната с най-ниски заплати в ЕС.", "date": "2019.07.23", "title": "Министър Емил Караниколов: Не сме отпаднали от състезанието за завода на \"Фолксваген\""}
{"url": "http://www.focus-news.net/news/2019/07/23/2682971/sport-antani-ivanov-se-klasira-na-12-final-na-200-m-baterflay.html", "text": "Антъни Иванов се класира за полуфиналите на 200 метра бътерфлай на световното първенство по плуване в Кванджу, Република Корея.Българинът фиксира 1:56.35 минути в сериите и следобед ще плува за място във финала на коронната си дисциплина.Най-добро време в сериите записа унгарецът Кристоф Милак.", "date": "2019.07.23", "title": "Спорт: Антъни Иванов се класира на 1/2-финал на 200 м бътерфлай"}
{"url": "http://www.focus-news.net/news/2019/07/23/2682977/sliven-chast-ot-grada-e-bez-topla-voda-poradi-avariya.html", "text": "Част от града е без топла вода, съобщиха от  топлофикационното дружество . Поради отстраняване на възникнала авария по топлопреносната мрежа ще бъде спряно топлоподаването до 20.00 часа към част от ж.к. „Стоян Заимов“ и ж.к. „Младост“.", "date": "2019.07.23", "title": "Сливен: Част от града е без топла вода поради авария"}
{"url": "http://www.focus-news.net/news/2019/07/23/2682976/vidin-natovaren-e-trafikat-po-glaven-pat-e-79-v-uchastaka-mezhdu-dunavtsi-i-vidin.html", "text": "Натоварен е трафикът по главен път Е-79 в участъка между Дунавци и Видин. Това съобщиха за  Радио „Фокус“ – Видин  от Областно пътно управление. Пътуват предимно тежкотоварни автомобили в посока ГКПП „Дунав мост 2“. От граничния пункт съобщиха, че работят всички гишета. На другите два гранични пункта в областта – „Връшка чука\" и „Брегово\", трафикът е спокоен и няма образувани опашки от чакащи автомобили. Движението по път ІІ-81 Монтана – София през проход Петрохан е ограничено за автомобили над 12 т. Обходният маршрут е през гр. Своге. Движението по път II-81 Лом – Расово в посока Монтана е ограничено за МПС над 10 тона поради извършване на строително монтажни работи. Движението по път ІІІ-112 Тополовец – Монтана е ограничено за автомобили над 12 т. \r\nВъв Видин трафикът е засилен на входно-изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.07.23", "title": "Видин: Натоварен е трафикът по главен път Е-79 в участъка между Дунавци и Видин"}
{"url": "http://www.focus-news.net/news/2019/07/23/2682974/svetla-baryakova-muzeen-kompleks-bansko-nikola-vaptsarov-vinagi-e-bil-otvoren-kam-nesgodite-na-horata-i-gotov-da-zastane-na-stranata-na-pravdata.html", "text": "Никола Вапцаров винаги е бил отворен към неволите и несгодите на хората и готов да застане на страната на правдата. Това каза пред  Радио „Фокус“ - Пирин  Светла Барякова, директор на Музеен комплекс - Банско. Тя посочи, че жителите на Банско помнят Вапцаров точно по този начин и той ще си остане такъв в техните сърца завинаги. Според нея Никола Вапцаров е един от най-гениалните български поети. „Той е от изключително голямо значение не само за Банско, но и за България, защото е най-правдивият и най-искреният български поет, оставил след себе си едно неголямо по обхват творчество, защото са го разстреляли едва на 33 години и не са му дали възможност да твори и да разгърне до край творческите си сили. За сметка на това творчеството му е гениално по значение“, коментира директорът на Музейния комплекс. Светла Барякова допълни, че Вапцаров е един от най-обичаните синове на Банско и гражданите не само се гордеят с него, а откровено го обичат, защото той е бил поет и истински човек. \r\nНатали СТЕФАНОВА", "date": "2019.07.23", "title": "Светла Барякова, Музеен комплекс - Банско: Никола Вапцаров винаги е бил отворен към несгодите на хората и готов да застане на страната на правдата"}
{"url": "http://www.focus-news.net/news/2019/07/23/2682973/prof-antoaneta-hristova-politicheski-psiholog-smeli-aktsii-i-publichnost-davat-i-moralno-pravo-na-ivan-geshev-da-se-kandidatira-za-glaven-prokuror.html", "text": "Смели акции и публичност дават и морално право на Иван Гешев да се кандидатира за главен прокурор. Това каза в интервю за сутрешния блок „Добро утро, България“ на  Радио „Фокус“  политическият психолог проф. Антоанета Христова. Тя отбеляза, че недоволството от страна на „Демократична България“ по отношение на кандидатурата на Иван Гешев за нов главен прокурор е политическа игра. Според нея общественото мнение е критично към всички елементи на съдебната система. „Всичко, което е свързано със съда и реализацията на решенията му, е под удара на тежка критика от страна на общественото мнение и това не е случайно. В момента обаче търсенето на решение отвън е част от това да се справим с проблемите в България. Аз също смятам, че външният контрол е метод и технология, която може да бъде използвана, за да може българите, които понякога доста често минават границата на поносимостта по отношение на спазване на етика, морал и професионализъм, могат да се подчинят или да се притеснят. Затова „Демократична България“ има много право да иска силен външен контрол върху съдебната система. Но истината е, че в случая нещата са в ръцете на давещите се. Каквато и външна система да има, ако няма и вътрешна борба между структурите на съдебната система да се справят с проблемите си, ние няма да можем да излезем от това недоверие на общественото мнение към тях. Изборът на главен прокурор е част от този път“, обясни тя. Проф. Антоанета Христова допълни, че очаква ГЕРБ и БСП да останат в пасивно състояние по отношение на избора. \r\nЕлеонора ЧОЛАКОВА", "date": "2019.07.23", "title": "Проф. Антоанета Христова, политически психолог: Смели акции и публичност дават и морално право на Иван Гешев да се кандидатира за главен прокурор"}
{"url": "http://www.focus-news.net/news/2019/07/23/2682981/plovdiv-riosv-predprie-merki-za-pochistvane-na-nezakonno-smetishte-za-avtomobilni-gumi-kray-selo-voyvodinovo.html", "text": "Регионалната инспекция по околната среда и водите – Пловдив (РИОСВ - Пловдив) предприе мерки за премахване на незаконно сметище от използвани автомобилни гуми край околовръстния път на Пловдив край с. Войводиново. Това съобщиха от пресцентъра на  РИОСВ . \r\nПри проверка РИОСВ установи, че в имот в землището на с. Войводиново, община Марица, и в сервитута на републикански път II-56 Калековец – Пловдив към 91 км са изхвърлени големи количества отпадъци от излезли от употреба гуми. Става дума за участъка между караулката на КАТ и бензиностанция с ТИР-паркинг – струпванията са по протежение на около 200 м покрай пътното платно, купчините са широки 7 - 9 метра.  \r\nСлед проверката РИОСВ - Пловдив издаде предписания по Закона за управление на отпадъците (ЗУО) на кмета на Община Марица, който на свой ред е издал предписания на собствениците да почистят отпадъците. На 15 юли инспектори отново провериха мястото и установиха, че теренът не е почистен. На кмета на Община Марица е дадено ново предписание – в срок от един месец да предприеме незабавни мерки по почистване на установеното замърсяване и да не се допуска последващо нерегламентирано изхвърляне на отпадъци. \r\nЗа случая екоинспекцията алармира и директора на Областно пътно управление – Пловдив във връзка със задълженията му като собственик на републиканската пътна мрежа за почистването от отпадъци на пътя, земното платно, пътните съоръжения, обслужващите зони, крайпътните обслужващи комплекси и опорните пунктове за поддържане. \r\nИзлезлите от употреба гуми следва да бъдат предавани на лица, притежаващи разрешение за извършване на дейности по третирането на отпадъци по чл. 35 от ЗУО. Действията на екоинспекторите са във връзка с опасността от умишлено запалване на отпадъците, което би предизвикало замърсяване на въздуха, обгазяване на пътното платно и предпоставки за възникване на пътнотранспортни произшествия.", "date": "2019.07.23", "title": "Пловдив: РИОСВ предприе мерки за почистване на незаконно сметище за автомобилни гуми край село Войводиново"}
{"url": "http://www.focus-news.net/news/2019/07/23/2682978/api-shofyorite-mogat-da-izpolzvat-obhodni-marshruti-na-am-hemus-prez-glaven-pat-i-1-i-pat-botevgrad-rebarkovo-svoge-sofiya.html", "text": "Движението в тунел „Витиня“ на АМ „Хемус“ е ограничено временно поради горящ автомобил. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Обходните маршрути са: Ботевград – Ребърково – Своге – София или по път I-1 София – Ботевград.", "date": "2019.07.23", "title": "АПИ: Шофьорите могат да използват обходни маршрути на АМ „Хемус“ през главен път I-1 и път Ботевград – Ребърково – Своге - София"}
{"url": "http://www.focus-news.net/news/2019/07/23/2682980/vidin-nivoto-na-reka-dunav-v-rayona-na-grada-se-e-povishilo-s-11-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 5 см и водният стоеж е 142 см, съобщиха от местната  Хидрометеорологична станция . Нивото на реката край Видин е 200 см, регистрираното повишение   е от 11 см. Край Лом през последното денонощие е измерено повишение от 1 см и водният стоеж е 210 см. Нивото на реката край Оряхово е 103 см, там е регистрирано повишение за последното денонощие от 6 см. Температурата на водата край Ново село е 24.7 градуса, край Оряхово е 26.8 градуса.", "date": "2019.07.23", "title": "Видин: Нивото на река Дунав в района на града се е повишило с 11 см за последното денонощие"}
{"url": "http://www.focus-news.net/news/2019/07/23/2682982/kavarna-fondat-na-hg-hristo-gredechliev-se-sdobi-s-deset-novi-kartini.html", "text": "Фондът на ХГ „Христо Гредечлиев“ се сдоби с десет нови картини, съобщиха от пресцентъра на  община Каварна . На провелата се изложба в залите на Художествена галерия „Христо Градечлиев“, авторът София Лисецкая отправи специален жест и подари десет от своите творби. Лисецкая е родом от Москва и за първи път нарежда своите картини в галерията. Нейното творчество е предимно в областта на живописа и приложното изкуство. Представянето на творбите на София Лисецкая премина в стил вернисаж, на който присъстваха специално поканени чуждестранни граждани.  \r\nЕкспозицията от картини ще бъде изложена в галерията до 19 август.", "date": "2019.07.23", "title": "Каварна: Фондът на ХГ „Христо Гредечлиев“ се сдоби с десет нови картини"}
{"url": "http://www.focus-news.net/news/2019/07/23/2682983/prof-antoaneta-hristova-gerb-izlachva-poslanie-na-edinno-govorene-a-bsp-na-razdelenie.html", "text": "ГЕРБ излъчва послание на единно говорене, а лидерът на партията се стреми да е активен и ефикасен. Това каза в интервю за сутрешния блок „Добро утро, България“ на  Радио „Фокус“  политическият психолог проф. Антоанета Христова. Тя обясни, че Борисов в момента се опитва да превърне партията си в устойчива и да я изчисти от членове, които не са добри кадри. Според нея единственият конкурент на управляващите е БСП, но вътре в партията се извършва вътрешно преструктуриране и се излъчва послание на разделение. Христова обясни, че това е причината гражданите да не искат предсрочни избори. “И преди имаше убедеността, че се говори за предсрочни избори повече политически, отколкото това е отражение на реална обществена нагласа. Повече обществената нагласа беше повлияна от медийното говорене и от говоренето на опозицията. БСП казваше „ето ние сега ги сваляме до септември“, после стана до нова година, после минахме пролетта. Предсрочните избори така и не се случиха“, обясни психологът.  \r\nПроф. Антоанета Христова каза още, че изтичането на данни от НАП е гаф и може да се разглежда като политическа атака. По нейни думи добрата новина е, че ще се обърне внимание на всички видове защити свързани с националната сигурност. \r\n \r\nЕлеонора ЧОЛАКОВА", "date": "2019.07.23", "title": "Проф. Антоанета Христова: ГЕРБ излъчва послание на единно говорене, а БСП- на разделение"}
{"url": "http://www.focus-news.net/news/2019/07/23/2682985/varna-ogranicheno-e-preminavaneto-na-prevozni-sredstva-nad-10-tona-po-patya-za-kranevo.html", "text": "Забранено е преминаването на моторни превозни средства с маса над 10 тона по пътя Кранево – Варна. Обходният маршрут е през Кичево и Оброчище, предаде репортер на  Радио „Фокус“ – Варна . Движението по част от магистрала „Хемус“ преди Варна трябва да се осъществява с повишено внимание поради машинно косене. Става въпрос за отсечката от км 388 до км 395. В района между Повеляново и Слънчево, трафикът по магистралата се осъществява двупосочно в едно платно за Варна. Причината е, че в участъка от км 406 до км 416 километър се извършват ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850 и обратно в дясно платно, при км 416+200. Ограничено е качването в посока Варна от пътните възли „Повеляново“ и „Слънчево“. Движението е пренасочено по път I-2 Русе – Варна. Ограничено е слизането в посока Слънчево и Тополи на пътен възел „Слънчево“. \r\nДиана СТОЕВА", "date": "2019.07.23", "title": "Варна: Ограничено е преминаването на превозни средства над 10 тона по пътя за Кранево"}
{"url": "http://www.focus-news.net/news/2019/07/23/2682979/mvr-dvama-dushi-sa-zaginali-a-drugi-30-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 30 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 26 леки и три тежки катастрофи, при които са пострадали трима души.", "date": "2019.07.23", "title": "МВР: Двама души са загинали, а други 30 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/23/2682988/miglena-boyadzhieva-obshtina-blagoevgrad-4-novi-stai-sa-obosobeni-v-sporten-internat-pirin.html", "text": "4 нови стаи са обособени в Спортен интернат „Пирин“ в Благоевград. Това каза за  Радио „Фокус“ - Пирин  директорът на Спортния интернат – Миглена Бояджиева. „Тези обновления се налагат, тъй като тази година интересът към общежитието е много голям. Имаме подадени заявки от клубовете в Благоевград и се оказва, че тази година ще имаме и лекоатлетки. Затова е необходимо да се създадат още 4 стаи, за да можем да приемем всички деца. 2014 година стартирахме с 43 деца, а тази година ще бъдат 64. Миналата година направихме 8 нови стаи и тази година още 4“, заяви тя. Бояджиева уточни, че към момента стаите в интерната са общо 39, като интересът е много голям, тъй като условията са перфектни. Тя допълни, че разполагат с 24-часово видеонаблюдение, а освен това има и възпитател, който постоянно е на разположение. Директорът на Интерната добави, че разполагат и със занималня, в която учениците се подготвят за училище и абсолютно всичко е пригодено за учебната и спортната дейност. \r\nНатали СТЕФАНОВА", "date": "2019.07.23", "title": "Миглена Бояджиева, Община Благоевград: 4 нови стаи са обособени в Спортен интернат „Пирин“"}
{"url": "http://www.focus-news.net/news/2019/07/23/2682986/yuliya-tsinzova-direktor-na-stolichna-biblioteka-kampaniyata-zelena-biblioteka-shte-predstavi-razlichni-i-interesni-zaglaviya-na-otkrito-v-nay-golemite-stolichni-parkove.html", "text": "Кампанията „Зелена библиотека“ ще представи различни и интересни заглавия на открито в най-големите столични паркове. Това каза в интервю за сутрешния блок „Добро утро, България“ на  Радио „Фокус“  Юлия Цинзова, директор на Столична библиотека. Тя отбеляза, че вече пета година Столична библиотека реализира програма „Зелени пътеки към Столична библиотека“, която включва  две кампании – „Зелени библиотеки в парковете“ и „Зелени библиотеки в планината“. „Нашите срещи със софиянци ще продължат през месец август всяка събота, понякога в два парка едновременно. Разширяваме не само броя на парковете, които участваме, но и местата и локациите. Участваме в някои места за пръв път и за нас е много важно да стигнем до по-отдалечени райони на София, там където няма филиали библиотеката. На трети август сме в Южен Парк и Градската градина, на 10 август в парк Заимов, на 17 август в Парк Св. Троица и парк Дружба 1, на 24 август в Борисова градина и парк Младост 3, на 25 август на хижа Алеко  и на 31 август в парк Гео Милев“, обясни, директорът на Столичната библиотека. Юлия Цинзова допълни, че в Столична библиотека продължава и лятната занималня, като днес предстоят две интересни срещи. Създателят на „Кало Змея“ Милен Хальов отново ще гостува на Детския център, а по-късно заместник-министърът на образованието Деница Сачева ще чете на любознателните читатели откъси от книгата „Приключенията на мотовете“ от Радостина Николова. Тази година лятната занималня има изключителен успех, като досега е посетена от над 500 деца“, каза още Юлия Цинзова. Занималнята е безплатна и работи от 10.00 до 16.00 часа. Столична библиотека участва и в няколко дигитални платформи, каза още тя. \r\n \r\nЕлеонора ЧОЛАКОВА", "date": "2019.07.23", "title": "Юлия Цинзова, директор на Столична библиотека: Кампанията „Зелена библиотека“ ще представи различни и интересни заглавия на открито в най-големите столични паркове"}
{"url": "http://www.focus-news.net/news/2019/07/23/2682987/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Кабинет за групова работа отвори врати в Центъра за социална рехабилитация и интеграция в Свищов. Стаята бе едно от желанията на ръководството на социалната институция, което се сбъдна благодарение на подкрепата на дарителите ѝ. Повече за това как премина тържеството и за какво служи новият кабинет ще научите в минутите на предаването „Добре дошли в Свищов“ на  Радио „Фокус“ – Велико Търново .  \r\nВ края на юни Ви разказахме за летните занимания в библиотеката при ПБНЧ „Еленка и Кирил Д, Аврамови“. Днес обръщаме поглед към подобна инициатива, която се реализира в Градската библиотека в Свищов. За нея ще разговаряме с новия ръководител на културната институция Елена Ангелова.  \r\nВ последните минути на предаването ще Ви разкажем как можете да станете част от традиционното преплуване на река Дунав, което се организира в Свищов. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.07.23", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/07/23/2682991/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.07.23", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/23/2682990/blagoevgrad-obshtinskiyat-savet-shte-provede-redovno-zasedanie-v-zala-22-septemvri-na-26-yuli.html", "text": "Общинският съвет ще проведе редовно заседание в зала „22 септември“ на 26 юли. Това съобщиха от пресцентъра на  Община Благоевград . Заседанието ще започне в 09.30 часа и ще бъде излъчвано на живо в интернет.", "date": "2019.07.23", "title": "Благоевград: Общинският съвет ще проведе редовно заседание в зала „22 септември“ на 26 юли"}
{"url": "http://www.focus-news.net/news/2019/07/23/2682993/kyustendil-chetiri-avtomobila-sa-izgoreli-sled-palezh-na-avtokashta-v-selo-slokoshtitsa.html", "text": "Четири автомобила са изгорели след палеж на автокъща в село Слокощица. Това съобщиха от  ОДМВР – Кюстендил . Сигналът за пожара е постъпил чрез телефон 112 в 1.49 часа на 22 юли. Огънят е унищожил 4 автомобила и спомагателна постройка от 25 кв. м. Пожарът е угасен от 2 екипа на РСПБЗН – Кюстендил, спасени от опожаряване са 40 автомобила. Местопроизшествието е обслужено от дежурна следствено-оперативна група, установено е, че пожарът е причинен умишлено. По случая е започнато досъдебно производство в РУ - Кюстендил, уведомен е дежурен прокурор.", "date": "2019.07.23", "title": "Кюстендил: Четири автомобила са изгорели след палеж на автокъща в село Слокощица"}
{"url": "http://www.focus-news.net/news/2019/07/23/2682989/pregled-na-osnovnite-temi-vav-varnenskiya-pechat.html", "text": "„Забраняват регистрацията на коли с десен волан“ е заглавие на първа страница на вестник  „Черно море“ . Първоначалната регистрация на всеки нов автомобил ще се осъществява от частни фирми, до 5000 лв. ще е глобата за самозван майстор, който работи без лиценз, предвижда проектозакон. „Браншът иска 50% повече за реклама на туризма“, гласи заглавието на водещата публикация на втора страница. Парите за реклама на родния туризъм да се увеличат с 50% за 2020 г. Това ще поиска Министерството на туризма, съобщи на среща с бранша в курорта Златни пясъци край Варна Николина Ангелкова. За 2019 г. парите за реклама са 11 млн. лв. „Валери Симеонов: Няма основания за притеснение за туристическия сезон“ е друго заглавие на същата страница. Ръст в приходите, както и ръст в посещаемостта, категорично заявена от културните институции във Варна, отчете депутатът, отбелязвайки, че това е добра новина за града. „Водата в 4 селища в областта не става за пиене“, гласи водещата публикация на трета страница. Водата от централния тръбопровод на 3 селища във Варненска област е със завишено съдържание на нитрати. Това сочат анализите на Регионалната здравна инспекция (РЗИ), извършени в периода 1 – 15 юли т.г. Става дума за с. Садово, община Аврен, с. Изворско и с. Доброглед, община Аксаково, където измерените стойности са съответно 110 мг/л, 65.6 мг/л и 110 мг/л при норма 50 мг/л.", "date": "2019.07.23", "title": "Преглед на основните теми във варненския печат"}
{"url": "http://www.focus-news.net/news/2019/07/23/2682996/pazardzhik-v-grada-shte-se-provede-informatsionna-sreshta-po-protsedurata-za-upravlenieto-na-otpadatsite.html", "text": "В града ще се проведе информационна среща по процедурата „Изпълнение на демонстрационни проекти в областта на управлението на отпадъците“. Това съобщиха за  Радио „Фокус“ – Пазарджик  от Областния информационен център. Началото на събитието е в 10.30 часа в Областния информационен център. Целта на процедурата е да се подпомогне намаляването на количеството депонирани битови отпадъци и съответно увеличаване на дела на рециклирането на отпадъци, както и да се повиши осведомеността и общественото самосъзнание за спазване на йерархията за управление на битовите отпадъци, което е ключово за предотвратяване на отпадъците и за увеличаване на участието на гражданите в разделното събиране. Общият бюджет е 9 779 150 лв., а максималният размер на един проект – 391 166 лв. (левовата равностойност на 200 000 евро). Безвъзмездната финансова помощ е 100%. Допустими кандидати по процедурата са Общини, юридически лица по смисъла на Търговския закон, които са определени за извършване на общественополезна дейност и, които като цел на организацията в устава/учредителния акт са разписали такива текстове, от които да е видно, че поне една от целите на организацията е свързана със защита/опазване на околната среда. Проектите по процедурата могат да се изпълняват в партньорство.", "date": "2019.07.23", "title": "Пазарджик: В града ще се проведе информационна среща по процедурата за управлението на отпадъците"}
{"url": "http://www.focus-news.net/news/2019/07/23/2682995/zoran-zaev-ne-makedontsite-prisvoyavaha-chuzhda-istoriya-a-gruevski-i-negovata-ideologicheska-mashinariya.html", "text": "Не македонците присвояваха чужда история, а само (бившият премиер Никола) Груевски и неговия политически елит и послушници квазиексперти, които тръгнаха в медийна офанзива, за да оправдаят инженеринга на идентичността“, написа македонският премиер Зоран Заев във „Фейсбук“ след реакциите в страната спрямо интервюто му за гръцката телевизия „Алфа“, пише македонското издание  \"Вечер\" . \r\nВ статуса си министър-председателят казва, че той от дълго време е говорил за злоупотребата с историята с политически цели, а именно това е направил и пред гръцката телевизия „Алфа“, на която е отговарял за вредните политики на национализъм и антиквизация в миналото. \r\n„Не може да бъде клеймен за нещо, което не аз, а Груевски и неговата идеологическа машинария го правиха в продължение на 10-11 години“, подчертава Заев и добавя, че пропагандата на бившия премиер е провела инженеринг на идентичността, за да насадят нещо, което не е природна, нито същинска част от македонския национален корен. \r\n„Проведоха масивна и масова културоложка операция, наречена антиквизация… с което ни скараха с всичките ни съседи. Те успяха да ни държат в изолация цяло десетилетие. И докато те управляваха и насърчаваха дебатите, за това кои сме и какви сме, ни хвърлиха в изолация и хвърлиха нашите приоритети – ЕС и НАТО – в тъмните мазета. Те блокираха целия процес. \r\nИ докато го правеха, зад тази димна завеса, те извършиха всички грабежи и политически престъпления, за които сега са изправени пред правосъдието. \r\nВложих цялата си политическа сила, за да реша въпросите за бъдещето на идните поколения. \r\nНашата страна и нашия народ се справиха с антиквизацията и аз ще продължа да говоря публично за необходимостта от мир и сътрудничество на Балканите, но и за моментите от общата история, които обединяват и свързват народите“, казва Заев. \r\n \r\nПревод и редакция:", "date": "2019.07.23", "title": "Зоран Заев: Не македонците присвояваха чужда история, а Груевски и неговата идеологическа машинария"}
{"url": "http://www.focus-news.net/news/2019/07/23/2682984/reuters-evropeyskite-strani-se-razbraha-za-nov-mehanizam-za-migrantskiya-potok.html", "text": "Четиринадесет страни от Европейския съюз са се договорили за нов „механизъм на солидарниост“ за прием на мигранти, твърди Еманюел Макрон, цитиран от  Reuters . \r\nМинистрите на външните и вътрешните работи на страните от ЕС се срещнаха по-рано в Париж за да обсъдят имиграционните проблеми и въпросите по сигурността на Съюза, което е продължение на срещата им във Финландия от миналата седмица.  \r\n„В заключение на разговора от тази сутрин, можем да кажем, че на този етап 14 държави членки са изразили одобрение за френско-германския документ“  - Макрон каза пред журналисти. \r\nФренският президент не издаде специфики около договореностите, но увери, че новата инициатива ще бъде „бърза“ и „автоматична“. \r\nИзточник, близък до френското президентство заяви пред Reuters, че заедно с Франция и Германия, договорът е подписан и от Финландия, Люксембург, Португалия, Литва, Хърватия и Ирландия.  \r\nИталианският министър на вътрешните работи Матео Салвини, чиято държава е на първата линия пред миграцията към Европа, не взе участие в преговорите.  \r\nВ писмо до френския си колега Кристоф Кастанер, Салвини предупреди за ефектите от решенията, взети „еднолично от Париж и Берлин“.  \r\nИталия приемаше почти всички мигранти, извозени от хуманитарни групи в Средиземно море, докато нова коалиция не пое управлението на страната през 2018 и веднага затвори италианските пристанища за корабите на хуманитарните организации.  \r\nСпоред Върховния комисариат на ООН за бежанците, поне 426 души са загинали в опит да достигнат до Европа през Средиземно море тази година.  \r\nВ изявлението си Макрон добави и че Франция е отправила и молба към либийското правителство да спре да арестува мигранти и да вземе съответните мерки, за да бъде обезпечена сигурността им.", "date": "2019.07.23", "title": "Reuters: Европейските страни се разбраха за нов механизъм за мигрантския поток"}
{"url": "http://www.focus-news.net/news/2019/07/23/2682992/kardzhali-vazstanoveno-e-obsluzhvaneto-na-grazhdani-v-sektor-balgarski-dokumenti-za-samolichnost.html", "text": "В 9.45 часа е възстановено обслужването на граждани в сектор \"Български документи за самоличност\", след като повредата в електрозахранването е била отстранена. Това съобщиха от  ОДМВР - Кърджали .", "date": "2019.07.23", "title": "Кърджали: Възстановено е обслужването на граждани в сектор \"Български документи за самоличност\""}
{"url": "http://www.focus-news.net/news/2019/07/23/2682998/blagoevgrad-6600-lv-sa-otkradnati-ot-kashta-v-s-baskaltsi.html", "text": "6600 лв. са откраднати от къща в с. Баскалци на 22 юли, съобщиха от  ОДМВР - Благоевград . Кражбата е извършена между 07.30 и 11.30 часа. По случая е образувано досъдебно производство.", "date": "2019.07.23", "title": "Благоевград: 6600 лв. са откраднати от къща в с. Баскалци"}
{"url": "http://www.focus-news.net/news/2019/07/23/2682994/sliven-zapochva-priemat-na-proektni-predlozheniya-po-protsedurata-za-upravlenieto-na-otpadatsite.html", "text": "Започва приемът на проектни предложения по процедура „Изпълнение на демонстрационни проекти в областта на управлението на отпадъците“. Срокът е до 26 август, съобщиха от  Областната администрация - Сливен . Операцията се финансира по Приоритетна ос 2 „Отпадъци“ на ОП „Околна среда“ 2014-2020 г. Допустими бенефициенти по процедурата са общини, юридически лица със стопанска цел (ЮЛСЦ) и юридически лица с нестопанска цел (ЮЛНЦ). \r\nОбщият размер на безвъзмездна финансова помощ (БФП) за всички одобрени проектни предложения е 9 779 150 лв. Максималният размер на безвъзмездно финансиране, който може да бъде предоставен за реализиране на един проект, е до 391 166 лв. (левовата равностойност на 200 000 евро). \r\nДейностите, които ще се финансират по операцията, следва да са свързани с третиране само на битови отпадъци и да се отнасят до предотвратяване на образуването им и/или за подготовка за повторна употреба, и/или за рециклирането им.", "date": "2019.07.23", "title": "Сливен: Започва приемът на проектни предложения по процедурата за управлението на отпадъците"}
{"url": "http://www.focus-news.net/news/2019/07/23/2683000/varna-zhena-i-dete-sa-postradali-sled-padane-v-troley-na-gradskiya-transport.html", "text": "Жена и дете са с контузии след пътен инцидент с тролей, движещ се по линия на градския транспорт във Варна. Това съобщиха за  Радио „Фокус“ – Варна  от „Пътна полиция\". Инцидентът е станал вчера в района на кръстовището на булевардите „Сливница“ и „Република“. Пострадалите са се контузили като са паднали вътре в тролея. По информация на очевидци инцидентът е станал вследствие на отнето предимство от водач на лек автомобил. Жената и детето са пострадали, след като шофьорът на тролея е натиснал рязко спирачки.  \r\nОбщо четири пътни инцидента са станали на територията на града през изминалото денонощие. Пострадал е и един моторист, който е паднал в движение на бул. „Владислав Варненчик“. \r\nДиана СТОЕВА", "date": "2019.07.23", "title": "Варна: Жена и дете са пострадали след падане в тролей на градския транспорт"}
{"url": "http://www.focus-news.net/news/2019/07/23/2682999/vidin-politsiyata-razsledva-61-godishen-mazh-strelyal-s-pistolet-na-ul-karlovitsa.html", "text": "Полицията разследва 61-годишен мъж, стрелял с пистолет на ул. „Карловица“. Това съобщиха от  ОДМВР - Видин . Образувано е досъдебно производство за хулиганство в РУ - Белоградчик. На 22 юли около 23.00 часа на ул. „Карловица“ в града неизвестно лице извършило непристойни действия, грубо нарушаващи обществения ред - възпроизвело един изстрел с пистолет и с брадва счупило летва от ограда на частен имот. Обитателят на имота предал на разследващите брадва и гилза. В хода на предприетите незабавни оперативно-издирвателни мероприятия служителите на реда установили автора на деянието - 61-годишен жител на Белоградчик. Мъжът доброволно предал на полицаите законно притежаван от него пистолет. Разследването по случая продължава.", "date": "2019.07.23", "title": "Видин: Полицията разследва 61-годишен мъж, стрелял с пистолет на ул. „Карловица“"}
{"url": "http://www.focus-news.net/news/2019/07/23/2682997/sofiya-desetki-hora-sa-se-sabrali-na-memoriala-garnizonno-strelbishte-po-povod-77-ata-godishnina-ot-gibelta-na-poeta-nikola-vaptsarov.html", "text": "Десетки хора са се събрали на мемориала „Гарнизонно стрелбище“ по повод 77-ата годишнина от гибелта на поета Никола Вапцаров, предаде репортер на  Агенция „Фокус“ . Именно тук през 1942 г. са изпълнени смъртните присъди на поета Никола Вапцаров, Атанас Романов, Георги Минчев и Антон Иванов. Освен тях на това място са разстреляни още 55 души, осъдени по действащия тогава Закон за защита на държавата. \r\nВъв възпоменателната церемония участват вицепрезидентът на Република България Илияна Йотова, лидерът на БСП Корнелия Нинова, председателят на Градския съвет на БСП – София Калоян Паргов. От ръководството на партията церемонията уважиха още  заместник-председателят на Националния съвет на БСП Деница Златева и зам.-председателят на ПГ на \"БСП за България\". На събитието присъстват социалисти и представители на Българския антифашистки съюз.  \r\nДеница КИТАНОВА", "date": "2019.07.23", "title": "София: Десетки хора са се събрали на мемориала „Гарнизонно стрелбище“ по повод 77-ата годишнина от гибелта на поета Никола Вапцаров"}
{"url": "http://www.focus-news.net/news/2019/07/23/2683002/sport-kubrat-pulev-iska-da-se-bie-za-svetovnata-titla-v-balgariya.html", "text": "След като Атлетическата комисия в щата Калифорния върна лиценза на Кубрат Пулев да се боксира на територията ѝ, той вече е вперил поглед към следващата си цел. А именно - битка за световната титла в IBF. Той е задължителен претендент в тази версия, а носител на колана в момента е Анди Руис, който нокаутира големия фаворит Антъни Джошуа.  Според Кобрата, той вече е готов за мач с Руис и такава е целта му за следващ мач. Родната боксова звезда, че ще направи всичко възможно такъв двубой да се проведе в България.", "date": "2019.07.23", "title": "Спорт: Кубрат Пулев иска да се бие за световната титла в България"}
{"url": "http://www.focus-news.net/news/2019/07/23/2683003/plovdiv-pet-sela-ot-oblastta-sa-s-narusheno-vodopodavane-zaradi-avarii.html", "text": "Пет села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са селата Първенец, Рогош, Конуш и Леново. Нормалното водоподаване към домакинствата ще бъде възстановено до края на работния ден. С нарушено водоподаване са и жителите на село Труд заради подмяна на спирателен кран. \r\nЕкипите на водоснабдителното дружество работят и по отстраняването на аварии в района на ул. „Йордан Йовков“ в кв. „Долни Воден“ на Асеновград, също в района на ул. „Чардафон Велики“ в град Съединение. \r\nТони МИХАЙЛОВ", "date": "2019.07.23", "title": "Пловдив: Пет села от областта са с нарушено водоподаване заради аварии"}
{"url": "http://www.focus-news.net/news/2019/07/23/2683005/kardzhali-66-godishen-motorist-e-zaginal-sled-katastrofa-v-zemlishteto-na-selo-konevo.html", "text": "66-годишен моторист е загинал след катастрофа в землището на село Конево снощи около 19.00 часа. Това съобщиха от  ОДМВР - Кърджали . По първоначални данни при движение с несъобразена скорост на мокра пътна настилка водачът загубил контрол над управлението и паднал на платното. Пострадалият бил транспортиран от екип на Центъра за спешна помощ до Спешното приемно отделение на болницата в Кърджали и по-късно починал. Тялото е преместено в Отделението по съдебна медицина за аутопсия. Дежурна оперативна група от РУ - Кърджали е извършила оглед на мястото на произшествието. Образувано е досъдебно производство.", "date": "2019.07.23", "title": "Кърджали: 66-годишен моторист е загинал след катастрофа в землището на село Конево"}
{"url": "http://www.focus-news.net/news/2019/07/23/2683008/burgas-postanovkata-gorkata-frantsiya-shte-bade-predstavena-v-pomorie-na-28-yuli.html", "text": "Постановката „Горката Франция“ ще бъде представена на 28 юли в залата на Народно читалище „Просвета 1888“. Това съобщиха от пресцентъра на  Община Поморие . Постановката е на Богдан Петканин, а в нея участие ще вземат Александър Дойнов, Александър Кадиев, Катерина Евро, Фахрадин Фахрадинов и Анелия Луцинова. „Горката Франция” е комедия от Жан Кo, комедия за отношенията между баща и син, за любовта, за нещата от живота, за това, което ни прави различни и еднакви. Една мъглива есенна парижка сутрин, под звуците на стар френски акордеон, шума на Сена и мириса на току-що изпечени кроасани и засвирват спирачки на такси… Виктор Табуре, търговец от френския град Лимож, пристига в Париж да посети сина си, Мишел Табуре, в квартирата му, за да му съобщи, че майка му е избягала с чичо му в Алпите. Едничката надежда на господин Табуре е да получи разбиране от сина си. Но вместо разбиране, на Виктор му предстои да получи поредната изненада в живота си – новината, че синът му е хомосексуалист. А запознанството на Виктор с „приятелката” на Мишел – шармантния Жозе Пилет, прави този момент драматичен за героите и два пъти по-комичен за публиката. Това е една комедия за сблъсъка на поколения, ценности, идеали и любов. Любов в различните й форми и измерения. \r\nБилети се продават в НЧ „Просвета 1888“ всеки ден от 11.00 часа до 13.00 часа и от 17.00 часа до 20.00 часа. Цена на билетите - 15 лв.", "date": "2019.07.23", "title": "Бургас: Постановката „Горката Франция“ ще бъде представена в Поморие на 28 юли"}
{"url": "http://www.focus-news.net/news/2019/07/23/2683001/sliven-81-godishna-peshehodka-e-blasnata-ot-lek-avtomobil-na-krastovishteto-na-ul-georgi-ikonomov-i-ul-ovcharska.html", "text": "81-годишна пешеходка е блъсната от лек автомобил на кръстовището на ул. „Георги Икономов“ и ул. „Овчарска“. Това съобщиха от  ОДМВР - Сливен . На 22 юли в 15.49 часа от телефон 112 е получено съобщение за възникнало пътно произшествие на кръстовището с улици „Георги Икономов“ и „Овчарска“ в град Сливен. Товарен автомобил „Дачия Докер“, управляван от водач на 27 години от град Стара Загора, при движение на заден ход е ударил 81-годишна пешеходка. Жената е настанена за лечение в МБАЛ - Сливен с фрактура на бедрена кост и без опасност за живота. Пробата за употреба на алкохол на водача е отрицателна. По случая е образувано досъдебно производство.", "date": "2019.07.23", "title": "Сливен: 81-годишна пешеходка е блъсната от лек автомобил на кръстовището на ул. „Георги Икономов“ и ул. „Овчарска“"}
{"url": "http://www.focus-news.net/news/2019/07/23/2683009/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за историята и актуалното състояние на старта часовникова кула в Пещера. Събеседник по темата ще бъде Георги Шопов, директор на Историческия музей в родопския град. Ще разберем и какви са летните инициативи за деца и възрастни, които се организират в читалище „Зора“ в село Радилово. От архиерейския наместник на Пещерската духовна околия отец Любомир Траянов ще разберем повече за потребността на младите хора от вяра, надежда и любов. Телефоните за връзка със студиото са 0885 606692 и 034  420020.", "date": "2019.07.23", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/07/23/2683007/blagoevgrad-mazh-e-pochinal-sled-kato-se-e-sryazal-s-agloshlayf-v-sardechnata-oblast-v-selo-borovo.html", "text": "Мъж е починал, след като се е срязал с ъглошлайф в сърдечната област в гоцеделчевското село Борово. Това съобщи за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. Инцидентът е станал през изминалата нощ. Няма данни за насилие върху тялото, криминалисти вече са огледали мястото. \r\nНатали СТЕФАНОВА", "date": "2019.07.23", "title": "Благоевград: Мъж е починал, след като се е срязал с ъглошлайф в сърдечната област в село Борово"}
{"url": "http://www.focus-news.net/news/2019/07/23/2683004/sliven-politsiyata-izdirva-60-godishniya-krasimir-petrov-petrov-koyto-e-v-neizvestnost-ot-12-yuli.html", "text": "РУ - Сливен издирва Красимир Петров Петров на 60 години от град Сливен. Това съобщиха от  ОДМВР - Сливен . Мъжът е в неизвестност от 12 юли 2019 година. За последно е видян в кв. „Българка“ в град Сливен. Той е на видима възраст 60 - 65 г., среден ръст (165 см), с нормално телосложение, кафяви очи, овално и мургаво лице, къса и права коса - прошарена. Движи се бавно, леко накуцва.  \r\nРУ - Сливен умолява гражданите, които имат информация за лицето, да се свържат с най-близкото управление на МВР или да подадат сигнал на телефон 112.", "date": "2019.07.23", "title": "Сливен: Полицията издирва 60-годишния Красимир Петров Петров, който е в неизвестност от 12 юли"}
{"url": "http://www.focus-news.net/news/2019/07/23/2683006/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-yuli.html", "text": "„Софийска вода” временно ще прекъсне водоснабдяването в някои части на столицата на 24 юли. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Каменоделска“ и ул. „Малашевска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменоделска“ ъгъла с ул. „Малашевска“. \r\nВъв връзка с подмяна на сградно водопроводно отклонение на ул. „Стоян Мисирски“ в с. Желява се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\nул. „Васил Левски“ от №1 до №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.23", "title": "„Софийска вода” временно ще прекъсне водоснабдяването в някои части на столицата на 24 юли"}
{"url": "http://www.focus-news.net/news/2019/07/23/2683012/kardzhali-27-godishen-mazh-e-zadarzhan-za-otpraveni-zakani-s-gazov-pistolet.html", "text": "27-годишен мъж е арестуван за отправени закани с газов пистолет. Това съобщиха от  ОДМВР - Кърджали . Той е задържан в РУ - Кърджали. Инцидентът станал вчера около 12.00 часа в областния град. След спор с 31-годишен по-младият отправел закани и извадил срещу опонента си законно притежаван газов пистолет. Оръжието е иззето и е на съхранение в полицейското управление. Сектор „Охранителна полиция“ продължава работата по случая.", "date": "2019.07.23", "title": "Кърджали: 27-годишен мъж е задържан за отправени закани с газов пистолет"}
{"url": "http://www.focus-news.net/news/2019/07/23/2683011/washington-examiner-donald-tramp-vaznameryava-da-smeni-dzhon-boltan-veche-e-nabelyazal-potentsialen-zamestnik.html", "text": "Проблемите на Доналд Тръмп със съветника по националната сигурност Джон Болтън може да доведат до отстраняването на последния, твърдят източници, близки до Белия дом, цитирани от американското издание  Washington Examiner .  \r\nНяколко от тях също така потвърдиха, че кандидати за наследници на Болтън не липсват, като например пенсионираният полковник Дъглас Макгрегър и Рики Уодъл, асистент на председателя на Комитета на началниците на щабове. Макгрегър наскоро разговаря с Тръмп, макар да не е сигурно каква е била темата на дискусията им.  \r\n„Със сигурност е ясно за всеки, който познава методите на президента, че времето на Болтън изтича. Единственото неясно е дали му остават още няколко седмици или няколко месеца“, потвърди пред Washington Examiner един от източниците на изданието, бивш служител в Белия дом.  \r\nДруг бивш сътрудник на американското правителство пък добави, че има информация за това, че на Тръмп му е „писнало от Болтън“. Източниците на вестника добавят и че Тръмп вече със сигурност обмисля и други опции за свой съветник и „биха били изненадани ако президентът не поиска оставката на Болтън“. Агресивната политика на съветника спрямо враговете на САЩ е една от причините за недоволството на държавния глава, който редовно се шегува, че помощникът му „би се зарадвал на война където и да е“. Болтън подкрепи и провален опит за преврат във Венецуела, а миналата седмица президентът публично изказа несъгласието си с опитите му за смяна на режима в Иран и благослови искането на „сенатора-гълъб“ Ранд Пол да бъде назначен за емисар. \r\nМеждувременно Макгрегър, който често гостува във Fox News, e доста по-склонен да се придържа към политическия курс на Тръмп. Той неведнъж е изразявал съмнения за ползата от интервенциите в Афганистан, Ирак и Сирия. Освен това той беше командир в танковата битка по време на войната в Залива, за която бившият съветник по национална сигурност Хърбърт Макмастър бе удостоен със „Сребърна звезда“.  \r\nУодъл, бивш заместник-помощник по национална сигурност при Макмастър, от друга страна, би бил по-конвенционален избор. Той е любимец на министъра на външните работи Майк Помпео, с който Болтън си съперничеше по международните въпроси.  \r\nИ двамата потенциални кандидати отказаха коментар по темата. \r\nПроблем за все още действащия съветник на Тръмп са търканията му с началника на щаба на Белия дом Мик Мулвани. The Washington Post написа този месец, че Болтън и Мулвани „почти не си говорят“ и че Мулвани е назначил заместник, Роб Блеър, който „редовно влиза в конфликти“ със съюзниците на Болтън. \r\nИзточник, близък до Мулвани, потвърди пред Washington Examiner, че и последният се  опитва да отстрани Джон Болтън от поста му, макар той самия да отрече това, когато беше запитан от американския вестник.  \r\nВъпреки това някои източници от Белия дом продължават да твърдят, че Болтън е на сигурно, поне засега. Един от тях твърди, че би било доста изненадващо ако Тръмп активно търси кандидати за поста му, а друг добавя, че макар и президента да е обмислял да замени Болтън, това няма да се случи поне до изборите през 2020-та година. \r\nБелия дом отказа коментар по темата.", "date": "2019.07.23", "title": "Washington Examiner: Доналд Тръмп възнамерява да смени Джон Болтън, вече е набелязал потенциален заместник"}
{"url": "http://www.focus-news.net/news/2019/07/23/2683014/mzhg-obyavi-konkurs-za-logo-na-prebroyavaneto-na-zemedelskite-stopanstva-prez-2020-g.html", "text": "Министерство на земеделието, храните и горите обяви конкурс за лого на предстоящото преброяване на земеделските стопанства в България през 2020 г. Това съобщиха от пресцентъра на  Министерството . Анкетирането ще започне на 1 септември и ще приключи на 18 декември 2020 г. Преди официалното преброяване от 1 септември до 11 октомври тази година ще се проведе и пробно такова. Преброяването се провежда на територията на цялата страна и ще обхване над 200 000 земеделски стопанства у нас. \r\nГрафичният символ на преброяването на земеделските стопанства трябва да включва думите „Преброяване на земеделските стопанства 2020“ на кирилица и на латиница (Agricultural Census 2020). Той има за цел да отразява същността му като най-мащабното статистическо изследване за земеделските стопанства в България и Европейския съюз. Знакът следва да представлява своеобразно графично послание, с което земеделските стопани да бъдат мотивирани да участват в преброяването. \r\nКонкурсът е отворен за участие на български и чуждестранни граждани и фирми. \r\nПредложенията ще се приемат от днес до 12 август 2019 г. на е-мейл адрес agri-census2020@mzh.government.bg или на хартиен и електронен носител в деловодството на Министерството на земеделието, храните и горите в гр. София на бул. „Христо Ботев“ 55, вход приемна. Всеки от участниците трябва да посочи имена, адрес, телефон и имейл за обратна връзка. Класираните от специална комисия на първо, второ и трето място ще получат съответно 1000, 500 и 30 лв. и ще бъдат определени и обявени в срок до пет дни след финала на конкурса.", "date": "2019.07.23", "title": "МЗХГ обяви конкурс за лого на преброяването на земеделските стопанства през 2020 г."}
{"url": "http://www.focus-news.net/news/2019/07/23/2683013/viktor-kirkov-sazdatel-na-proekta-otbor-na-nadezhdata-imame-100-uspevaemost-na-sotsialnata-integratsiya-v-natsionalniya-otbor.html", "text": "Имаме 100% успеваемост на социалната интеграция в Националния отбор. Това каза Виктор Кирков, създател на проекта \"Отбор на надеждата\", след приветствието на отбора от столичния кмет Йорданка Фандъкова, предаде репортер на  Агенция „Фокус“ . \r\nКирков каза, че проектът съществува от 2011 г. \"Над 500 момчета са минали за този период през отбор. В над 14 населени места сме работили\", добави той като поясни, че основно отборите са от София. \"Тези 56 момчета, които са минали през Националния отбор, са успели да се реализират в живота. От другите около 450 със сигурност при над 50% имаме успеваемост\", заяви той. Кирков каза още, че това са момчета, които са или от институции, или от ромските махали, живеещи в незаконни постройки. \"Имаме и хора, които са били в рехабилитация от наркозависимост, имали сме бежанци в отбора\", поясни той. По думите му всички момчета от тазгодишния отбор посещават реално училище. А относно треньора Кирков каза, че това е Борислав Фердинандов. \"Той е за втора поредна година национален селекционер\", допълни Виктор Кирков.  \r\n \r\nНадежда ИВАНОВА", "date": "2019.07.23", "title": "Виктор Кирков, създател на проекта \"Отбор на надеждата\": Имаме 100% успеваемост на социалната интеграция в Националния отбор"}
{"url": "http://www.focus-news.net/news/2019/07/23/2683015/plovdiv-64-godishna-zhena-e-postradala-sled-pozhar-prichinen-ot-zapalena-gazova-butilka.html", "text": "64-годишна жена е пострадала след пожар, причинен от запалена газова бутилка в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за запалена газова бутилка в кухня на апартамент е получен в 15.14 часа вчера. Произшествието е ликвидирано с един пожарен автомобил от Трета районна служба „Пожарна безопасност и защита на населението“. Пострадалата жена е с леки изгаряния около глезените на краката, няма опасност за живота ѝ. Откарана е от екип на Центъра за спешна медицинска помощ за преглед.", "date": "2019.07.23", "title": "Пловдив: 64-годишна жена е пострадала след пожар, причинен от запалена газова бутилка"}
{"url": "http://www.focus-news.net/news/2019/07/23/2683010/smolyan-zadarzhan-e-22-godishen-mazh-otglezhdal-kanabis-v-dvora-na-zhilishteto-si.html", "text": "Полицията задържа 22-годишен мъж от Смолян, отглеждал канабис в двора на жилището си. Това съобщиха от  ОДМВР – Смолян . На 22 юли 2019 г. в РУ - Смолян е започнато бързо производство срещу 22-годишния мъж с инициали А. Б. от гр. Смолян, за това че при извършена проверка в същия ден е установено, че в двора на обитаваното от него жилище на ул. „Васил Петлешков“, отглежда 1 брой растение от рода на конопа с височина 1.14 м. и бруто тегло 55 грама. При извършен полеви наркотест растението реагира на „канабис“. Местопроизшествието е посетено от дежурна оперативна група при ОДМВР и РУ - Смолян. Растението е иззето, а 22-годишният смолянчанин е задържан за срок от 24 часа. Работата по случая продължава.", "date": "2019.07.23", "title": "Смолян: Задържан е 22-годишен мъж, отглеждал канабис в двора на жилището си"}
{"url": "http://www.focus-news.net/news/2019/07/23/2683016/vitseprezidentat-iliyana-yotova-da-ubiesh-vaptsarov-oznachava-da-ubiesh-vyarata-v-dobroto-nikoga-izstrelite-zabravata-i-palachite-ne-mogat-da-badat-po-silni-ot-geroite.html", "text": "Да убиеш Вапцаров, означава да убиеш вярата в доброто - никога изстрелите, забравата и палачите не могат да бъдат по-силни от героите. Това каза вицепрезидентът Илияна Йотова по време на възпоменателната церемония по повод 77-ата годишнина от гибелта на поета Никола Вапцаров, предаде репортер на  Агенция „Фокус“ .  \r\n„Точно преди 77 години в тази грозна сграда загубиха живота си по още по-грозен начин една група млади хора. Сред тях и един от най-великите поети в българската литература, един от най-големите човеци в българската история. Само на 33 години. Нито една смърт не е красива, нито една смърт не е оправдана. Смъртта на тези млади хора е един от най-позорните моменти в българската история – неоправдана и необяснима. Защо 77 години този въпрос тегне върху всички нас като българи и като общество. Защо на 33 години трябва да загубиш живота си само защото имаш красиви мечти, защото вярваш в идеали, защото имаш идеи, които някой не иска да припознава. 77 години по-късно ролята на палача е никаква, нищожна. Думите, красивите изречения и още по-красивите мисли на тези млади хора, на този поет са много по-силни, отколкото смъртта и отколкото позора на палачите. Вапцаров написа едни от най-простичките стихове, не само в българската, а в световната литература“, посочи още Йотова. Тя изтъкна, че в стиховете му има дълбока философия в тях. По думите й, всички помнят малката книжка с коминчета върху нея, които всеки е предпрочитал и е намирал своята мисъл и изречение. „Наш дълг е да покажем тази книжка на децата си и да я има за поколенията“, изтъкна Йотова. Вицепрезидентът обърна внимание, че Вапцаров е преведен на повече от 90 езика. „Едва ли има друг автор в българската литература, чиито стихове да звучат не само на основни европейски езици, но и на по-редки. Много от нашите мислители, днешни, съвременници казват, че това е тяхната настолна книга. Вапцаров не е само история, той е нещо много повече, защото днес в 21 век фашизъм има. Дали той ще бъде облечен с красиви думички, дали за него ще се говори като за патриотизъм, дали ксенофобията и национализмът, които заливат света, са първите стъпки към онова, което години след Вапцаров Умберто Еко нарече „14 начина, по който да познаем фашизма“. Всичко това стои пред нас като проблеми, ние трябва да го решаваме, да го разпознаваме и да възпитаваме така тези, които идват след нас, че никога повече да няма разстрели. Разстрели на вярата и на душата. Вапцаров вярваше в доброто. Често пъти сега ще чуете, говори за ценности, за европейски ценности, че трябва да има битка с несправедливост, с неравенства, че трябва да се обичаме като хора. Следващият момент ние си даваме сметка, че тези прекрасни думи толкова често ги употребяваме, толкова често лицемерничим с тях, че накрая изтриваме техния смисъл. Това не трябва да се допуска именно заради вярата на Вапцаров“, допълни още Йотова. По думите мнозина са се опитали да зачеркнат Вапцаров, да го свалят от учебниците, да отдалечат младите хора от идеите му. „Не успяха, защото неговата вяра е много по-силна. За да убиеш Вапцаров, означава да убиеш вярата в доброто и в човечността. Поклон пред тази светла личност. Никога изтрелите, забравата и палачите не могат да бъдат по-силни от героите“, завърши словото си Йотова.  \r\nДеница КИТАНОВА", "date": "2019.07.23", "title": "Вицепрезидентът Илияна Йотова: Да убиеш Вапцаров, означава да убиеш вярата в доброто - никога изстрелите, забравата и палачите не могат да бъдат по-силни от героите"}
{"url": "http://www.focus-news.net/news/2019/07/23/2683018/danas-haradinay-pobeditel-ili-politicheski-neudachnik.html", "text": "Някои твърдят, че бившият косовски премиер Рамуш Харадинай е бил под натиск от Запада да отмени 100-процентовите мита върху стоките от Сърбия и затова е трябвало да си подаде оставката. От друга страна, всички са съгласни, че е трудно да се предвиди как ще протече евентуалният съдебен процес пред Специализирания съд в Хага, където, освен бившия командир в Армията за освобождение на Косово (АОК) Харадинай, ще се яви и бившият говорител на АОК Якуп Красничи, пише белградският ежедневник  Danas  в материал, представен без редакторска намеса. \r\nМарко Яксич, завършил право и член на Съюза за КиМ, отбелязва за „Данас”, че това не е първият път, когато Харадинай е бил призован в Хага и че преди той се е върнал като „победител”, тъй като е бил оправдан, защото всички свидетели срещу него са изчезнали по изключително странен и подозрителен начин. \r\n„Досегашното функциониране на новия съд в Хага показва, че към днешна дата нито един от призованите в качеството на обвиняеми не е задържан, така че в случая с Харадинай няма да се случи обратното. Вероятно той ще се върне в Косово след даване на показания и ще бъде освободен до началото на евентуален процес, ако има такъв. Аз съм скептично настроен към работата на специализираните съвети в Хага и се страхувам, че целта на тяхното съществуване ще бъде да изперат биографиите на обвиняемия, както и борбата на АОК, за да не може никой от ветераните на АОК да бъде осъден. Същото се отнася и за Харадинай“, смята той. \r\nСпоред Яксич оставката на Харадинай е само едно от поредицата действия, които той предприе през последните месеци, за да саботира и възпрепятства възможното споразумение между Белград и Прищина. \r\n„Благодарение на твърдата си неотстъпчива позиция около митата и противопоставянето на тяхната отмяна, той се представи като защитник на „интегритета и суверенитета на Косово“, което доведе до хомогенизация сред националистите в Косово и така придоби известна популярност, която той очаква да извлече по време на следващите избори. Осъзнавайки, че вдигането на тарифите е неизбежно, той избра този ход, като се има предвид, че провеждането на предсрочни избори ще отложи това и следователно възможността за споразумение, и че като някой, който е решително борещ се за почтеността на Косово, той ще спечели изборите“, обяснява Марко Якшич. \r\nПетър Милетич, бивш заместник-председател на косовския парламент и настоящ член на председателството на Движението за свободни граждани, казва за нашия вестник, че Харадинай вече от дълго време няма мнозинство в косовското събрание. \r\n„Сигурно е, че той е бил под огромен натиск от международната общност заради въвеждането, а след това и твърдоглавата защита на митата върху сръбските стоки. Привикването на специализирания съд дойде като надграждане на всички проблеми, които има и е очевидно, че той не можа да издържи на натиска. Вероятно е пресметнал своя рейтинг и е решил да реализира своята преднина на изборите. Белград със сигурност трябва да се въздържа да коментира оставката му, защото не е известно как ще приключат следващите избори и кой ще бъде новият партньор за диалога. Специализираната прокуратура за военните престъпления на АОК досега не се е доказала като ефективна, но очевидно нещата започват. Поради тази причина е трудно да се предвиди как ще протече съдебният процес в Хага“, смята Милетич. \r\nАлександър Иванович, служител на Социалдемократическата партия и брат на убития сръбски политик от Косово Оливер Иванович, отбелязва за „Данас”, че делото на Харадинай показва, че дългосрочното мирно споразумение между сърбите и албанците изисква поколение невъоръжени политици, които не са воювали.  \r\nНеобходимо е да се договарят онези, които по време на преговорите ще вземат предвид преди всичко интересите на двете държави, а не как да спасят откраднатите пари или как да потулят заповеди и убийства. Може би е по-лесно да се преговаря с изнудвани политици от двете страни, но това със сигурност не е в интерес на сърбите и албанците. На този етап е доста неблагодарно да се правят прогнози дали Харадинай отново ще бъде освободен в Хага, защото още не е обвинен, но е призован в качеството на заподозрян“, посочва Иванович. \r\nРамуш Харадинай заяви пред Радио \"Свободна Европа\", че е подал оставка, „защото е неприемливо за него да се яви пред следователите на Специалния трибунал за военни престъпления в Хага, където е призован като заподозрян, в качеството на премиер“. Той каза, че политическите му убеждения няма да се променят и че митата върху продуктите от Сърбия не трябва да бъдат премахнати до признаването на независимостта на Косово. Запитан дали срещу него има обвинителен акт в Специализираната прокуратура в Хага, Харадинай отговори, че няма такъв обвинителен акт. \r\nТой повтори, че е наясно с „последствията“ от решението за тарифите. \r\n„От първия ден видях какви ще са измеренията на последствията, но нямам друго решение освен поставя това като алтернатива в замяна за признаването, или трябва да дадем територии, или да създадем „Додик република“ в Косово. Това е неприемливо за нас“, твърди Рамуш Харадинай. \r\n \r\n Избори на 8 септември \r\nИзвънредните избори в Косово ще се проведат на 8 септември, според медиите в Прищина. Както се съобщава, президентът на Косово Хашим Тачи реши да насрочи изборите \"в съответствие с конституционните срокове\". \r\n \r\nПревод и редакция:", "date": "2019.07.23", "title": "Danas: Харадинай – победител или политически неудачник"}
{"url": "http://www.focus-news.net/news/2019/07/23/2683017/plovdiv-pozhar-e-unishtozhil-chast-ot-pokriva-na-chalakovata-kashta-v-stariya-grad.html", "text": "Пожар е унищожил част от покрива на Чалъковата къща в Стария град на Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за пожар на покрива е подаден в 19.23 часа снощи. На мястото на пожара са изпратени два противопожарни автомобила от Първа районна служба „Пожарна безопасност и защита на населението“ в Пловдив. Възникналите пламъци са унищожили 10 кв. м покривна конструкция и две врати.", "date": "2019.07.23", "title": "Пловдив: Пожар е унищожил част от покрива на Чалъковата къща в Стария град"}
{"url": "http://www.focus-news.net/news/2019/07/23/2683022/sport-sestri-stoevi-shte-prodalzhat-da-se-sastezavat-za-balgariya.html", "text": "Министърът на младежта и спорта Красен Кралев проведе среща със състезателките по бадминтон Габриела и Стефани Стоеви. След неколкократни разговори между тях, техните родители и адвокати, проведени през последните седмици, по време на срещата вчера сестри Стоеви лично заявиха, че продължават да се състезават за България. Въпреки разногласията им с Българската федерация по бадминтон и продължаващите процедури пред компетентните органи, Стоеви потвърдиха пред министър Кралев, че са взели решение да поставят на първо място националния интерес и да участват в състезанията от международния календар за спечелване на квоти за Олимпийските игри в Токио през 2020 г.", "date": "2019.07.23", "title": "Спорт: Сестри Стоеви ще продължат да се състезават за България"}
{"url": "http://www.focus-news.net/news/2019/07/23/2683021/blagoevgrad-s-polagane-na-tsvetya-v-grada-byaha-pocheteni-77-godini-ot-gibelta-na-nikola-vaptsarov.html", "text": "С ритуал по полагане на цветя благоевградската общественост почете 77 години от гибелта на поета Никола Вапцаров. Това съобщиха от пресцентъра на  Общината . Пред барелефа на Вапцаров, разположен на фасадата на Драматичен театър „Никола Вапцаров“, почит отдадоха заместник-кметът Иво Николов, главният секретар на областна администрация Ася Велкова, общински съветници, представители на политически партии и културни институции, граждани. \r\nМоменти от живота и част от стиховете на поета бяха припомнени от директорът на ДТ „Енчо Халачев“ Бранимир Митов и Яна Янакиева, експерт от отдел „Култура“.  \r\nПоетът на морето и машините, както е известен Никола Вапцаров, е роден под най-високия връх на Пирин в гр. Банско през 1909 година. Увлечението му по литературата се превръща в желание самият той да твори и в ученическия вестник „Борба” излиза първото му напечатано стихотворение „Към светли идеали“. Никола Вапцаров учи в Морското машинно училище във Варна (1926 –1932), по-късно кръстено на негово име. Морското училище събужда у възторжения поклонник на Пирин планина и друга страст – към морето и машините. Участва в театрална трупа и се бори за интересите на работниците, а след като е уволнен от фабриката се премества със семейството си в София през 1936 година. През 1939 г. Вапцаров подготвя единствената си стихосбирка „Моторни песни”. В нея са побрани едни от най-значимите произведения в българската литература. Арестуван е през март 1942 г., а на 23 юли е осъден на смърт и още същата вечер - разстрелян. Вапцаров получава и световно признание – наградата на Световния съвет на мира, поднесена през 1952 г.", "date": "2019.07.23", "title": "Благоевград: С полагане на цветя в града бяха почетени 77 години от гибелта на Никола Вапцаров"}
{"url": "http://www.focus-news.net/news/2019/07/23/2683019/dobrich-spetsialist-v-oblastta-na-veterinarnata-meditsina-uchastva-v-zasedanie-na-oblastnata-epizootichna-komisiya-vav-vrazka-sas-zachestilite-sluchai-na-afrikanska-chuma-po-svinete.html", "text": "Специалист в областта на ветеринарната медицина участва в заседание на Областната епизоотична комисия във връзка със зачестилите случаи на Африканска чума по свинете. Проф. д-р Паскал Желязков от Националния диагностичен научноизследователски ветеринарномедицински институт и доц. д-р Чавдар Филипов от факултет „Ветеринарна медицина“ в Лесотехнически университет са включени със заповед на министъра на земеделието, храните и горите Десислава Танева в създадения Консултативен съвет по Африканска чума по свинете (АЧС), предаде кореспондентът на  Радио „Фокус” – Варна . Проф. Желязков обърна внимание на няколко важни момента, а те са: АЧС е нова болест за страната ни, годишно се разпространява с 200 км, болестта е силно заразна и няма ваксина и лекарство срещу нея. Препоръчва се служителите на горските стопанства ежедневно да претърсват горите за умрели диви свине и при наличие на такива те да бъдат веднага загробвани. „Дезинфекцията е сериозна мярка и тя трябва да се прилага“, категоричен е проф. Желязков. Той отправи апел към индустриалните ферми да актуализират незабавно прилаганите биомерки. Проф. Желязков обърна внимание на факта, че от 2007 година в рамките на членството ни в Европейския съюз страната ни няма суверенитет по отношение на директивите на Общността и затова всички мерки в конкретния случай трябва да се прилагат без изключения. Специалистът запозна присъстващите с предистория на заболяването в чужбина, даде пример и на добри практики. Чехия е единствената държава, която се е справила с проблема и от март тази година страната е свободна от АЧС. При нас географското положение на страната създава особености и това е граничността чрез река Дунав с Румъния, където има много голяма брой огнища на заболяването. Специалистът счита, че поне две години в България трябва да се забрани отглеждането на свине в задния двор. Това, което той препоръчва, е да се направят общински планове за действие с участието на всички страни, които имат отношение към проблема. \r\nЖулиета НИКОЛОВА", "date": "2019.07.23", "title": "Добрич: Специалист в областта на ветеринарната медицина участва в заседание на Областната епизоотична комисия във връзка със зачестилите случаи на Африканска чума по свинете"}
{"url": "http://www.focus-news.net/news/2019/07/23/2683024/kmetat-na-sofiya-yordanka-fandakova-proektat-otbor-na-nadezhdata-e-izklyuchitelno-uspeshen.html", "text": "Проектът \"Отбор на надеждата\" е изключително успешен. Това каза кметът на София Йорданка Фандъкова след приветствието на \"Отбора на надеждата\" в Столична община, предаде репортер на  Агенция „Фокус“ . \"Аз подкрепям организацията, защото за мен смисълът е да се даде шанс на младите хора не само да спортуват, но да учат, да работят\", каза Фандъкова. Тя добави, че проектът помага на младите хора да разберат, че в живота нещата зависят от тях и могат да бъдат победители. \"Когато ти си победител на терена, ти ставаш победител в живота\", категорична бе Йорданка Фандъкова. Тя им пожела успех и добави, че се радва, че са ученици. \"Разбрахме, че всички те учат и повечето от тях в професионални училища. Тези деца ще излязат с професии, ще се реализират и няма да се занимават с дейности, които всички ние не бихме искали да съществуват в нашето общество\", поясни тя. Фандъкова добави, че всяка година, когато се среща с тях, както и тази, вижда надежда в техните очи. \"Много надежда, истински спортен хъс и всяка година след като ги изпратя, ги посрещам и те носят успехи и удовлетворения\", каза още тя. Кметът на София пожела на отбора да бъдат на 1 място. \"На което и място да бъдат, аз съм сигурна, че ще представят София и България много добре\", добави в заключение Фандъкова. \r\nКметът на София Йорданка Фандъкова приветства \"Отбора на надеждата\" като се здрависа с всички и им подари спортни горнища. \r\n \r\nНадежда ИВАНОВА", "date": "2019.07.23", "title": "Кметът на София Йорданка Фандъкова: Проектът \"Отбор на надеждата\" е изключително успешен"}
{"url": "http://www.focus-news.net/news/2019/07/23/2683020/api-do-1700-chasa-dvizhenieto-se-osashtestvyava-v-izprevarvashtata-lenta-ot-km-18-do-km-17-na-am-trakiya-v-posoka-sofiya-poradi-remontni-deynosti.html", "text": "До 17.00 часа днес движението се осъществява в изпреварващата лента от км 18 до км 17 на АМ \"Тракия\" в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Шофьорите да се движат със съобразена скорост и повишено внимание.", "date": "2019.07.23", "title": "АПИ: До 17.00 часа движението се осъществява в изпреварващата лента от км 18 до км 17 на АМ \"Тракия\" в посока София поради ремонтни дейности"}
{"url": "http://www.focus-news.net/news/2019/07/23/2683025/api-vazstanoveno-e-dvizhenieto-v-tunel-vitinya-na-am-hemus-v-posoka-varna.html", "text": "Възстановено е движението в тунел \"Витиня\" на АМ \"Хемус\" в посока Варна. Това съобщиха от пресцентъра на  Агенция „Пътна инфраструктура“ . Трафикът към София се осъществява по обходен маршрут: път I-1 София – Ботевград или по път II-16 Ребърково – Своге – София. \r\nШофьорите да се движат с повишено внимание и съобразена скорост.", "date": "2019.07.23", "title": "АПИ: Възстановено е движението в тунел \"Витиня\" на АМ \"Хемус\" в посока Варна"}
{"url": "http://www.focus-news.net/news/2019/07/23/2683030/konkursat-kmet-na-godinata-shte-se-provede-prez-septemvri.html", "text": "Конкурсът \"Кмет на годината\" ще се проведе през септември. Това съобщиха  организаторите на конкурса . За седма поредна година през есента ще се проведе традиционното национално онлайн допитване на платформата kmetnagodinata.bg, в което гражданите на България ще определят с вота си победителите в престижната надпревара.  \r\nТази година хората ще оценяват работата на кметовете и екипите им в няколко категории, но за целия мандат 2015 – 2019 г. Конкурсът „Кмет на годината” за мандат 2015-2019 г. ще бъде под мотото „Моят град е №1 в…”. \r\nТрадиционно в конкурса за всяка категория ще се гласува за малка община (с под 20 000 жители), за средна (с население между 20 000 и 50 000 жители) и за голяма (с население над 50 000 жители). \r\nКатегории „Кмет на годината” за мандат 2015-2019 г.: \r\n- Кмет на годината \r\n- Кмет на гражданите \r\n- Градска среда \r\n- Транспорт \r\n- Туризъм, култура, фестивали и традиции \r\n- Образование, спорт и младежки политики \r\n- Инвестиции и работни места \r\n- Социална община \r\n- Smart City \r\nПобедителите, събрали най-много гласове от националното онлайн допитване през септември, ще бъдат обявени на тържествена вечерна церемония на 18 септември 2019 г. в зала 6 на НДК. \r\nКонкурсът \"Кмет на годината\" се организира за седма поредна година от Портала на българските общини Kmeta.bg. Всяка година стотици хиляди българи гласуват и дават оценката си за работата на кметовете и екипите им. Затова и призовете \"Кмет на годината” се превърнаха във важен коректив за усилията, които местните власти полагат за развитието на поверените им общини, включително и в преобразяването на градовете с европрограми. \r\nКонкурсът и церемонията се утвърдиха като марка и ценно отличие за притежателите им.", "date": "2019.07.23", "title": "Конкурсът \"Кмет на годината\" ще се проведе през септември"}
{"url": "http://www.focus-news.net/news/2019/07/23/2683023/kaloyan-pargov-bsp-strashno-e-che-v-savremenna-evropeyska-balgariya-tryabva-da-se-protivopostavyame-na-fashizma-zaradi-koyto-vaptsarov-i-drugarite-mu-platiha-s-zhivota-si.html", "text": "Страшно звучи, че в съвременна европейска България отново трябва да се противопоставяме на настъпването на фашизма, заради което Вапцаров и другарите му платиха с живота си. Това каза лидерът на Градския съвет на БСП - София и член на Изпълнителното бюро на партията Калоян Паргов по време на възпоменателната церемония по повод 77-ата годишнина от гибелта на поета Никола Вапцаров, предаде репортер на  Агенция „Фокус“ .  \r\n\"На този ден стана традиция да се събираме тук на гарнизонното стрелбище, за да почетем паметта на големия поет и антифашист Никола Вапцаров и неговите съмишленици: Антон Попов, Антон Иванов, Атанас Романов, Георги Минчев и Петър БОгданов. На 1 юни същата година 1942 г. е разстрелян на това място ген. Владимир Заимов. Тук са изпълнени смъртните присъди на Цвятко Радойнов и неговите другари 25 дни след това. Мястото, на което те са убити заради своята антифашистка дейност днес цинично се нарича музей на националното помирение. Там, където с куршуми следите, от които още стоят е прекъснат насилствено техния живот и не може да бъде място за помирение. То е  черен символ на разправата със съпротивата в България срещу хитлеро-фашизма. Простете ми, но днес няма да говоря за погубения световнозначим талант на Вапцаров. Както и самият поет се изразява: \"Не сега не отива поезия - и да искаш не можеш я изпя\"\", каза Паргов. \"77 години по-късно в края на второто десетилетия на 21 век в България  в София отново се правят опити да се възродят фашистките прояви, характерни за 40-те години на миналия век в Германия. На 1 септември, денят, в който човечеството ще отбележи 80-ата годишнина от началото на Втората световна война, шепа неолиберали планират да поставят пречупени звезди на знакови места в София, сред които президентството и сградата, на която с големи букви пише Народното събрание. При това с благословията на Столична община. Датата 1 септември е свързана и с друг зловещ период, през 1941 г. в Германия влиза в сила правилник, който фиксира обозначаването на евреите със звезди. Аналогията е явна, съзирате ли я?\", попита Паргов. Той отчете, че само преди дни главният прокурор и министърът на вътрешните работи са се обърнали към законотворците с апел за по-тежки наказания за престъпленията от омраза. \"Повод се появи в разпространението на фашистка идеология в различни форми. Ние няма как да не приветстваме тази инициатива, но дано не се окаже, че е закъсняла, защото настъплението е явно. Подстрекават се младежи, за да шестват из София до местата, където се планират да бъдат поставени тези пречупени звезди. Звучи зловещо някак си във второто десетилетия на 21 век. Битката за хумаността, солидарността, справедливостта, не е приключила обаче\", посочи Паргов. Лидерът на Градския съвет на БСП - София посочи, че дълг на всички нас е да съхраним истината за себеотрицанието и саможертвата на тези достойни мъже. \"Поклон пред паметта на Вапцаров и загиналите в борбата с фашизма в България\", завърши своето слово Калоян Паргов.  \r\nДеница КИТАНОВА", "date": "2019.07.23", "title": "Калоян Паргов, БСП: Страшно е, че в съвременна европейска България трябва да се противопоставяме на фашизма, заради който Вапцаров и другарите му платиха с живота си"}
{"url": "http://www.focus-news.net/news/2019/07/23/2683026/d-r-dimka-dimitrova-odbh-dobrich-sedem-sa-registriranite-industrialni-fermi-za-otglezhdane-na-svine-na-teritoriyata-na-oblastta.html", "text": "Седем са регистрираните индустриални ферми за отглеждане на свине на територията на областта. Това съобщи на заседание на Областната епизоотична комисия в Добрич д-р Димка Димитрова от Областната дирекция по безопасност на храните, предаде кореспондентът на  Радио „Фокус” – Варна . По последно преброяване отпреди седмица броят на свинете в задните дворове е около 1000, допълни д-р Димитрова. Общо с животните, отглеждани в свинекомплекси, броят на свинете е 65 000. В областта имаше констатирани случай на Африканска чума, потвърден миналата седмица. Става дума за блъснато диво прасе от лека кола. Пробата е положителна. Дивото прасе е блъснато на пътя край граничното с Румъния село Дуранкулак. Нови случаи на територията на областта няма регистрирани. Д-р Димитрова заяви, че абсолютно всички превозни средства, влизащи от съседна Румъния, на граничните контролно-пропускателни пунктове се дезинфекцират. Автомобилите се проверяват за наличие на хранителни стоки от свинско месо и ако има такива, те се конфискуват. Всяка седмица в свинефермите на областта се извършват кръвни и органни проби на животните.  \r\nЖулиета НИКОЛОВА", "date": "2019.07.23", "title": "Д-р Димка Димитрова, ОДБХ -Добрич: Седем са регистрираните индустриални ферми за отглеждане на свине на територията на областта"}
{"url": "http://www.focus-news.net/news/2019/07/23/2683032/bdzh-shte-otbelezhi-80-godini-ot-otkrivaneto-na-zhp-liniyata-do-gara-belitsa.html", "text": "На 30 юли БДЖ ще се включи в тържественото отбелязване на 80-годишния юбилей от откриването на теснопътната линия в участъка Чепино - Якоруда - Белица. Това съобщиха от пресцентъра на  БДЖ . Инициативата за честването на историческата годишнина е на Гражданско сдружение „За теснолинейката“ под мотото „80 години железница до Белица”. \r\nНа тази дата през 1939 г. съвсем изненадващо за местното население лично Цар Борис III открива новопостроената отсечка, управлявайки локомотива на първия влак, което се превръща в двоен празник за жителите на Белица и околността. \r\nСпециално за празничния ден още от 08.00 часа на втори коловоз в малката гара Септември националният железопътен превозвач ще експонира историческия теснопътен подвижен състав – парен локомотив 60976 с двата ретро вагона от царско време.  \r\nРетро съставът ще бъде достъпен за разглеждане от всички желаещи да се докоснат до епохата на 30-те и 40-те години на отминалия ХХ век, като ще имат възможност и да си направят снимки за спомен в автентичната обстановка на старомодните салони, облицовани с дърво. Парният локомотив и ретро вагоните ще бъдат разположени на гарата за посещение и разглеждане до 13.00 часа. \r\nЕнтусиастите да отбележат паметната дата с пътуване по маршрута на царя до гара „Белица“, могат да потеглят с влак „Родопи” в 08.45 часа. В този празничен ден представителите на Гражданско сдружение „За теснолинейката“ ще превърнат вагоните на еталонната влакова композиция в пътуваща фотоизложба на тема „80 години от достигането на двете чудеса – влак и цар в Разложко”.  \r\nЗа уюта на гостите по време на пътуването ще се движи и бюфет-вагон, в който всеки пътник ще може да закупи напитки и нещо за хапване на достъпни цени. \r\nПри пристигането в гарата в Белица в 12.25 часа влакът ще бъде посрещнат празнично. Ще бъде отслужен молебен за здраве, ще се напомни за същия ден преди 80 години, ще бъде почетена паметта на железничарите, дали живота си за Родопската теснолинейка и за финал ще има организирана музикална програма и почерпка за гостите. \r\nБилети за пътуването могат да бъдат закупени от билетните каси в гарите в страната.", "date": "2019.07.23", "title": "БДЖ ще отбележи 80 години от откриването на жп линията до гара „Белица“"}
{"url": "http://www.focus-news.net/news/2019/07/23/2683029/svetla-baryakova-muzeen-kompleks-bansko-kashtata-muzey-nikola-vaptsarov-e-edin-ot-parvite-muzei-v-regiona-i-e-schitana-za-edin-ot-simvolite-na-bansko.html", "text": "Къщата музей „Никола Вапцаров“ е един от първите музеи в региона и е считана за един от символите на Банско. Това каза пред  Радио „Фокус“ - Пирин  Светла Барякова, директор на Музеен комплекс - Банско. Тя отбеляза, че това е първият музей в града, като тя е обособена като музей през 1952 година и с нея се поставя началото на музейното дело в Банско. „От своето създаване до сега къщата е претърпяла много реконструкции – експозициите постоянно са обновявани и осъвременявани. В подреждането на първата експозиция е участвала и майката на поета – Елена Вапцарова, основно в частта, която пресъздава обстановката на детството на поета. Убедени сме, че тя е абсолютно автентична и е такава, каквато е била тогава, когато малкият Никола е тичал из стаите“, посочи тя. Директорът на Музеен комплекс - Банско отбеляза, че майката на Вапцаров е била екскурзовод в музея до самата си смърт през 1969 година.  \r\nСпоред Барякова цялата експозиция представя силната връзка между майка и син, тъй като тя наистина е била много силна и майката много повлиява в неговото оформяне особено като поет. Барякова добави, че посетителите на къщата музей „Никола Вапцаров“ остават възхитени от това, което виждат. „Техните впечатления са отразени в нашата книга, като те винаги са възхваляващи и благодарствени“, посочи тя. По думите ѝ идейният проект за последната експозиция в музея е дело на покойния режисьор Въло Радев, а изпълнението е на видни специалисти в областта на музейното дело и на музейното експониране в България. „Тя е нова, абсолютно съвременна, като първата част на експозицията представя Банско с неговите постижения в духовната и материалната култура като среда, в която се е родил и оформил поета като човек и като личност. Третата част от експозицията е посветена на поета Вапцаров – на неговото творчество“, обясни Светла Барякова. Тя добави, че са изложени и копия от негови ръкописи, първите публикации на неговите стихове, събрани по-късно в отделна стихосбирка, а във витрина се пазят костюмът, ризата и часовникът, носени от поета преди разстрела. Барякова подчерта, че с много добре подбрани видеоматериали усещането за пренасяне в света на Никола Вапцаров е още по-пълно, като е допълнено и с подходящо осветление и озвучаване. \r\nНатали СТЕФАНОВА", "date": "2019.07.23", "title": "Светла Барякова, Музеен комплекс - Банско: Къщата музей „Никола Вапцаров“ е един от първите музеи в региона и е считана за един от символите на Банско"}
{"url": "http://www.focus-news.net/news/2019/07/23/2683027/gazeta-express-ramush-haradinay-shte-se-bori-da-stane-premier-no-pri-edno-uslovie.html", "text": "Подалият оставка косовски премиер Рамуш Харадинай коментира пред телевизионният канал T7 възможността да се бори да стане министър-председател отново, след като се завърне от хага. Той заяви, че ако няма процес срещу него в Специализирания съд, ще се бори за правото си да получи още един мандат на предсрочните избори, пише прищинското издание  Gazeta Express . \r\n„Ако няма повдигнати обвинения, ако отида само за разпит и се върна, ще се изправя пред гражданите, но по този начин няма да държа като заложник себе си, или Косово. Ако не бъда обвинен, ще поискам правото да поема задълженията си, защото съм върнал тази длъжност на населението и някой ден ще я поискам отново. Не искам двойни стандарти. И ако в един момент бъда обвинен отново, нямам друг начин да отговоря, не подавам оставка по собствена воля, така че не вярвам да има ново обвинение. Прави всичко с вярата, че няма да има такова, защото вече завърших съдебния процес“, заяви Харадинай. \r\n„Не искам да избягам от задълженията си, но не исках да изпратя пред следователите Косово. Ще изпратя Рамуш. Няма да изпратя премиера на Косово“, обясни той. \r\n \r\nПревод и редакция:", "date": "2019.07.23", "title": "Gazeta Express: Рамуш Харадинай ще се бори да стане премиер, но при едно условие"}
{"url": "http://www.focus-news.net/news/2019/07/23/2683028/korneliya-ninova-bsp-borbata-na-nikola-vaptsarov-za-spravedlivost-i-po-dobar-zhivot-e-aktualna-i-dnes.html", "text": "Борбата на Никола Вапцаров за справедливост и по-добър живот е актуална и днес. Това каза лидерът на БСП Корнелия Нинова пред журналисти след възпоменателната церемония по повод 77-ата годишнина от гибелта на поета Никола Вапцаров, предаде репортер на  Агенция \"Фокус\" .  \r\n\"Борбата му за справедливост, за по-добър живот, за народа, на който, както казва остава верен докрай. Тя е актуална и съвременна, както и борбата с фашизма. Днес има прояви и в България, и по света на фашизъм. Трябва всички да бъдем много бдителни и да не допускаме неговото връщане. Така че актуален е и винаги ще бъде. Вечен е\", допълни още лидерът на БСП.  \r\nДеница КИТАНОВА", "date": "2019.07.23", "title": "Корнелия Нинова, БСП: Борбата на Никола Вапцаров за справедливост и по-добър живот е актуална и днес"}
{"url": "http://www.focus-news.net/news/2019/07/23/2683035/pazardzhik-chast-ot-grada-e-bez-voda-zaradi-avarii.html", "text": "Поради аварии на улични водопроводи е нарушено водоподаването по улиците „Константин Величков“ и „Александър Батенберг“ в Пазарджик, съобщиха от водоснабдителното дружество, обслужващо областта. От дружеството уточниха, че авария на уличен водопровод е причина за спирането на водата и в село Звъничево. Екипи на фирмата работят за отстраняване на възникналите проблеми. \r\nОчакваният час за възстановяване на нормалното водоподаване в града и село Звъничево е 16.00 часа.", "date": "2019.07.23", "title": "Пазарджик: Част от града е без вода заради аварии"}
{"url": "http://www.focus-news.net/news/2019/07/23/2683034/veliko-tarnovo-kabinet-za-grupova-terapiya-e-otkrit-v-tsentara-za-sotsialna-rehabilitatsiya-i-integratsiya-v-svishtov.html", "text": "Кабинет за групова терапия е открит в Центъра за социална рехабилитация и интеграция в Свищов. Тържеството е уважено от много официални гости, дарители, доброволци, приятели и колеги от социалните услуги. Това каза в предаването „Добре дошли в Свищов“ на  Радио „Фокус“ – Велико Търново  Десислава Йорданова, директор на социалната услуга. Идеята за създаване на новата стая е възникнала след като потребителите на Центъра са се увеличили. Реализацията е станала възможна след оказване на подкрепа на местната администрация и кметът на Общината Генчо Генчев, който е предоставил помещението безвъзмездно. Средствата са събрани чрез дарения.  \r\nНа тържественото откриване Десислава Йорданова връчи на всички благодетели плакети с изображението на логото на услугата и надпис: „С благодарност за Вашата подкрепа“. „От името на екипа, потребителите и лично от свое име благодаря на всички дарители, че припознаха каузата „да създадем кабинет за групова работа“ в Център за социална рехабилитация и интеграция като лична инициатива и направиха факт осъществяването ѝ. Резултатът е зашеметяващ“, каза още Деси Йорданова. Специални гости бяха членовете музикалното трио на дарителите Гергана и Юрген Ротенщайнер и музикантът Любомир Господинов от Виена, които са и сред дарителите. \r\nЛуиза ТРАНЧЕВА", "date": "2019.07.23", "title": "Велико Търново: Кабинет за групова терапия е открит в Центъра за социална рехабилитация и интеграция в Свищов"}
{"url": "http://www.focus-news.net/news/2019/07/23/2683031/sofiya-desetki-grazhdani-i-polititsi-podnesoha-ventsi-i-tsvetya-pred-lobnoto-myasto-na-poeta-nikola-vaptsarov.html", "text": "Десетки граждани и политици поднесоха венци и цветя пред лобното място на поета Никола Вапцаров, предаде репортер на  Агенция \"Фокус\" . Цветя поднесоха на лобното място на Гарнизонното стрелбище, където е изпълнена смъртната присъда на поета и на неговите съратници вицепрезидентът Илияна Йотова, лидерът  на БСП Корнелия Нинова, председателят на Градския съвет на БСП - София, депутати, представители на Българския антифашистки съюз, историци, общественици и граждани.  \r\nПреди това се проведе възпоменателна церемония. Слова произнесоха вицепрезидентът Илияна Йотова лидерът на Градския съвет на БСП - София Калоян Паргов. Есеистично слово произнесе и поетът- антифаист Петър Андасаров.  \r\nСлед официалните речи с едноминутно мълчание и сведени глави присъстващите почетоха паметта на Никола Вапцаров и разстреляните същия ден Атанас Романов, Георги Минчев и Антон Иванов.  \r\n \r\nДеница КИТАНОВА", "date": "2019.07.23", "title": "София: Десетки граждани и политици поднесоха венци и цветя пред лобното място на поета Никола Вапцаров"}
{"url": "http://www.focus-news.net/news/2019/07/23/2683036/kyustendil-pametna-plocha-na-rumena-voyvoda-shte-bade-otkrita-v-selo-gyueshevo.html", "text": "Паметна плоча на Румена войвода ще бъде открита в село Гюешево. Това съобщи за  Радио „Фокус” – Кюстендил  председателят на ВМРО – Кюстендил Георги Петров. Откриването на плочата ще бъде на 27 юли от 13.00 часа в двора на местното читалище. Плочата е изработена със съдействието на ВМРО, родствениците на Румена войвода и Община Кюстендил. Специално за откриването на паметния знак ще дойде главната героиня на филма „Войвода“ Зорница Попганчева. Планира се и възстановка на влизането на войводата в село Гюешево. Очаква се да пристигнат наследниците на Румена войвода, които живеят в Североизточна България. Тази година се навършват 190 година от рождението на войводата, наричана от местното население „Царицата на Осоговска планина”. Всяка година пората в село Гюешево почитат войводата с организирането на Хайдушка вечер. \r\nВенцеслав ИЛЧЕВ", "date": "2019.07.23", "title": "Кюстендил: Паметна плоча на Румена войвода ще бъде открита в село Гюешево"}
{"url": "http://www.focus-news.net/news/2019/07/23/2683037/bloomberg-evropa-planira-voennomorska-misiya-za-zashtita-na-koraboplavaneto-v-persiyskiya-zaliv.html", "text": "Европейските правителства ще участват в обща операция по осигуряването на безопасно преминаване за кораби през Персийския залив, след като Иран конфискува британски петролен танкер в региона миналата седмица. Този акт на иранското правителство беше окачествен от министъра на външните работи на Обединеното кралство Джереми Хънт като „държавно пиратство“, съобщава американската агенция  Bloomberg. \r\nХънт обяви започването на „Европейска военноморска операция за осигуряване на безопасно преминаване на екипажи и товари“ в изказване пред парламента на Великобритания в понеделник.  \r\nОбединеното кралство настояваше за незабавното освобождаване на „Стена Имперо“, плененият кораб, и привика във външното ведомство иранския посланик в Лондон, Мосен Омидзамани след инцидента. Конфискуването се случва, по думите на правителството, в един от най-важните морски контролно-пропускателни пунктове в света. Великобритания заплаши Иран със „сериозни последствия“ и посъветва британските кораби да избягват региона и да информират правителството ако планират да пътуват натам.  \r\n„Нека бъдем ясни, според международния закон Иран няма право да пречи на свободното преминаване на кораба, още повече да го превзема, това е акт на държавно пиратство“ – заяви Хънт пред Камарата на общините.  \r\nВъншният министър добави, че Великобритания няма желание да остави напрежението с Иран да ескалира, което се случва още откакто САЩ се оттеглиха от иранското ядрено споразумение и наложиха нови санкции. Хънт прибави, че Кралството няма да участва в политиката на Тръмп за „максимален натистк“, понеже правителството на Лондон остава вярно на международния пакт от 2015 за ограничаване на ядрената програма на Ислямската република.  \r\n„Ако Иран продължава по опасния път, по който е поел, ще трябва и да приемат факта, че цената ще е по-висока от присъствие на западни кораби в Персийския залив“, каза Хънт. „И не защото искаме ситуацията да ескалира, а защото свободата на корабоплаването е основен принцип за Великобритания и нейните съюзници, който ние винаги ще защитаваме“, завърши той.  \r\nНапрежението в Ормузкия пролив в последните седмици се увеличава, след като Иран се изказа остро срещу санкциите на САЩ, които ограничават петролния износ на страната и след конфискуването на един и от техните собствени танкери край Гибралтар. През пролива преминава една трета от световния петрол, който се изнася по море. \r\nС напускането на Тереза Мей от поста министър-председател на Великобритания в четвъртък, сблъсъка с Иран представлява дипломатическо главоболие за нейния наследник, Борис Джонсън или Джереми Хънт.  \r\nЦентралното командване на армията на САЩ обяви започването на международната операция „Пазител“ в опит да „увеличи наблюдението и сигурността в ключови морски пътища в Близкия изток и да обезпечи свободата на корабоплаването с оглед на последните събития в Арабския залив“. \r\nРеволюционната гвардия на Иран (Корпуса на стражите на ислямската революция (КСИР)) заяви в събота, че британският кораб е влязъл в залива от грешната страна, не е спазвал морските регулации и е представлявал опасност от сблъсък за другите кораби. Държавната телевизия заяви, че корабът ще бъде задържан, докато юридическите процедури не бъдат завършени.  \r\nВ неделя иранският флаг се вееше над корпуса на танкера, закотвен в пристанището Бандар Абас, според снимки на правителствената телевизия Press TV.  \r\nИран също така подсказа, че действията му са в отговор на задържането на иранския кораб „Grace 1“ край бреговете на Гибралтар. Съдът на задморската британска територия разпореди задържане на кораба за още 30 дни, след като той беше конфискуван по подозрения за доставяне на петрол за Сирия, което правителството на Иран отрича.  \r\nВ последните седмици британски военни кораби придружават някои танкери, докато напуснат региона, а САЩ заявиха, че са свалили ирански дрон само преди няколко дни. Последният инцидент охлади надеждите, че Вашингтон и Техеран ще разсеят натрупалото се напрежение, като най-сетне седнат на масата за преговори.", "date": "2019.07.23", "title": "Bloomberg: Европа планира военноморска мисия за защита на корабоплаването в Персийския залив"}
{"url": "http://www.focus-news.net/news/2019/07/23/2683040/veliko-tarnovo-blizo-30-detsa-se-vklyuchvat-v-letnite-zanimaniya-organizirani-ot-gradskata-biblioteka-v-svishtov.html", "text": "Близо 30 деца се включват в летните занимания, организирани от Градската библиотека в Свищов. Това каза в предаването „Добре дошли в Свищов“ на  Радио „Фокус“ – Велико Търново  Елена Ангелова, главен библиотекар. Тя уточни, че и тази година децата имат възможност да четат, пишат, рисуват и посещават различни културни институции в крайдунавския град. За пръв път в инициативата участват и две доброволки – тийнейджърките Илияна и Йоана, които се запознават от близо с работата в библиотеката и научават много от тънкостите ѝ.  \r\n„Друго ново при нас са викторините, решаването на ребуси, кръстословици и загадки. Децата проявиха интерес и към традициите на българите. Те имаха възможност да наблюдават пресъздаване на обичаи за Еньовден от групата за народни обичаи в село Деляновци. През август в програмата сме включили запознаване с други наши празници като Преображение на 6 август и Голяма Богородица – на 15 август“, обясни още Елена Ангелова. Децата са общо 27 и са на възраст от първи до пети клас. Заниманията продължават до края на август, като финала ще бъде поставен с детска дискотека, много забавления и изненади. Таксата за участие е 4 лв. на година. \r\nЛуиза ТРАНЧЕВА", "date": "2019.07.23", "title": "Велико Търново: Близо 30 деца се включват в летните занимания, организирани от Градската библиотека в Свищов"}
{"url": "http://www.focus-news.net/news/2019/07/23/2683041/veliko-tarnovo-kolona-ot-avtomobili-se-e-obrazuvala-na-izhoda-na-grada-v-posoka-selo-sheremetya.html", "text": "Колони от автомобили са се образували в двете платна на изхода на града а в посока село Шереметя. Опашката започва преди разклона за село Малки чифлик и продължава почти до началото на следващото населено място, съобщи  слушател на Радио „Фокус“ – Велико Търново . В района са разположени екипи на полицията, които регулират движението. Причината е монтаж на камера на изграждащата се електронна система за събиране на тол такси за ползване на републиканските пътища. Тя ще се намира след разклона за Малки чифлик. \r\n \r\nОт Агенция „Пътна инфраструктура“ припомнят, че от месец март следващата година за преминаване по платената пътна мрежа, собственикът или ползвателят на пътното превозно средство с обща технически допустима максимална маса над 3,5 тона следва да заплаща такса за изминато разстояние – тол такса, вместо заплащаната досега винетна такса. Тя ще даде право на пътното превозно средство да измине определено разстояние между две точки от съответния път или пътен участък. Същата се определя в зависимост от техническите характеристики на пътя или пътния участък, от изминатото разстояние, от категорията на пътното превозно средство, броя на осите и от екологичните му характеристики и се определя за всеки отделен път или пътен участък. \r\nЛуиза ТРАНЧЕВА", "date": "2019.07.23", "title": "Велико Търново: Колона от автомобили се е образувала на изхода на града в посока село Шереметя"}
{"url": "http://www.focus-news.net/news/2019/07/23/2683033/vitseprezidentat-iliyana-yotova-vaptsarov-ni-ostavi-vyarata-v-dobroto-i-v-choveka-hubavo-e-ne-samo-da-gi-razbirame-no-i-da-gi-predadem-na-tezi-sled-nas.html", "text": "Вапцаров ни остави вярата в доброто и в  човека - хубаво е не само да ги разбираме, но и да ги предадем на тези след нас. Това каза пред журналисти вицепрезидентът Илияна Йотова след  възпоменателната церемония по повод 77-ата годишнина от гибелта на поета Никола Вапцаров, предаде репортер на  Агенция „Фокус“ . „Много усилия бяха направени през последните десетилетия да бъде забравен, да бъде изтрит от паметта на хората, дори от  българската литература. Изтрити са имената на тези, които направиха този опит. Неговото остана“, каза още Йотова. Тя посочи, че стихотворенията му се цитират на много езици днес. „За мен беше една  много голяма гордост като българка да чувам дори мои френски колеги, които знаеха поезията на Вапцаров. Тъй като днес е много модерно да говорим за ценности, толкова често ги споменаваме, толкова вече сме свикнали с тях, толкова много лицемерие има в собствените ни думи, че изтриваме онова, което ни остави Вапцаров“, каза тя и изброи жаждата за живот, вярата в красивото, в доброто и в човека. „Това са непреходни категории, които е хубаво не само да ги разбираме, но и да ги предадем на тези след нас“, допълни още Йотова.  \r\nДеница КИТАНОВА", "date": "2019.07.23", "title": "Вицепрезидентът Илияна Йотова: Вапцаров ни остави вярата в доброто и в човека - хубаво е не само да ги разбираме, но и да ги предадем на тези след нас"}
{"url": "http://www.focus-news.net/news/2019/07/23/2683038/vasil-sedyankov-kmet-na-shiroka-laka-40-rast-na-turistite-otchitat-hotelierite-v-seloto.html", "text": "40% ръст на туристите отчитат хотелиерите в Широка лъка. Това каза за  Радио „Фокус“ – Смолян  кметът на селото Васил Седянков. Той отбеляза, че традиционно през лятото в селото има много туристи, но тази година са повече от предишни години. „Хотелиерите и ресторантьорите споделят, че в последните 4 - 5 години броят на туристите се увеличава и посещаемостта на родопското село тази година се е увеличила с 40%. В рамките на 2 месеца от началото на лятото, през един от хотелите са преминали 3200 гости от Израел. Те идват традиционно в Широка лъка заради Екзарх Стефан, но тази година посетителите са в пъти повече“, посочи Седянков. Той допълни, че в селото, което е архитектурен резерват идват и много гости от Франция, Румъния и други европейски страни. \r\nОсвен в Широка лъка, туристите отсядат и намиращото се наблизо село Гела, където хотелите също се радват на добра посещаемост през лятото. Регионът привлича туристите със своята уникална архитектура и със старата църква, който е една от първите, построена в Родопите. От скоро са отворени за посетители и още две църкви в района – „Св. Никола“ в Широка лъка и „Св. Георги“ в село Върбово. „Те се поддържат с помощта на дарения от именници, носещи имената светците\", каза още кметът Седянков. \r\nНели ГЕРГЬОВСКА", "date": "2019.07.23", "title": "Васил Седянков, кмет на Широка лъка: 40% ръст на туристите отчитат хотелиерите в селото"}
{"url": "http://www.focus-news.net/news/2019/07/23/2683043/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турският външен министър Мевлют Чавушоглу заяви в понеделник, че Анкара иска да промени отношенията си с Гърция и да постигне пакетна сделка, включваща Егейско море и Източното Средиземноморие. В изказване пред местната телевизия TGRT Haber той заяви също, че в Източното Средиземноморие - засега - не са необходими допълнителни проучвания за енергийни ресурси или сондажни кораби, но според съобщенията Турция няма да позволи на никой да оспорва суверенните й права в района, пише електронното издание на вестник  Kathimerini . \r\nВъпреки това неотдавнашната позиция на Турция в Източното Средиземноморие и Егейско море предизвика остра реакция от гръцкия външен министър Никос Дендиас в понеделник. В изказване пред парламента по време на разискване по политическите изявления на правителството, той заяви, че Гърция \"няма да толерира заплахите от война, провокативни действия и едностранни претенции\", но ще насърчава политика на \"добросъседски отношения и зачитане на международното право и договори\". \r\n„Ще направим това абсолютно ясно на Турция и на международните форуми. Доколкото европейските перспективи на Турция стават по-малко видими, политиката, която отчита тази нова реалност, става задължителна”, добави той. \r\nПо отношение на Кипър, Дендиас отбеляза, че \"очевидното\" условие за започване на преговори за обединение е Турция да спре незаконното си сондиране и проучване край бреговете на острова и да оттегли своите кораби от изключителната икономическа зона на Кипър (ИИЗ) и териториалните води. \r\nМинистърът на отбраната Никос Панайотопулос изказа подобно мнение, настоявайки, че Атина не може да приеме \"поведение, което директно оспорва териториалната ни цялост и нашите суверенни права и нарушава международните договори\", добавяйки, че Гърция ще се стреми да поддържа канал за комуникация чрез изпълнението на поредица от действия в рамките на мерките за изграждане на доверие. \r\n\"Искрено се надяваме, че Турция също се стреми към същото,\" каза той. \"Очакваме доказателства за нейните (добри) намерения, които обаче все още не можем да видим.\" \r\nМеждувременно говорителят на кипърското правителство Продромос Продрому обяви в понеделник неформална среща на 9 август между кипърския президент Никос Анастасиадис и лидера на кипърските турци Мустафа Акънджи. \r\n*** \r\n  Подалият оставка косовски премиер Рамуш Харадинай коментира пред телевизионният канал T7 възможността да се бори да стане министър-председател отново, след като се завърне от хага. Той заяви, че ако няма процес срещу него в Специализирания съд, ще се бори за правото си да получи още един мандат на предсрочните избори, пише прищинското издание  Gazeta Express . \r\n„Ако няма повдигнати обвинения, ако отида само за разпит и се върна, ще се изправя пред гражданите, но по този начин няма да държа като заложник себе си, или Косово. Ако не бъда обвинен, ще поискам правото да поема задълженията си, защото съм върнал тази длъжност на населението и някой ден ще я поискам отново. Не искам двойни стандарти. И ако в един момент бъда обвинен отново, нямам друг начин да отговоря, не подавам оставка по собствена воля, така че не вярвам да има ново обвинение. Прави всичко с вярата, че няма да има такова, защото вече завърших съдебния процес“, заяви Харадинай. \r\n„Не искам да избягам от задълженията си, но не исках да изпратя пред следователите Косово. Ще изпратя Рамуш. Няма да изпратя премиера на Косово“, обясни той. \r\n*** \r\n  Не македонците присвояваха чужда история, а само (бившият премиер Никола) Груевски и неговия политически елит и послушници квазиексперти, които тръгнаха в медийна офанзива, за да оправдаят инженеринга на идентичността“, написа македонският премиер Зоран Заев във „Фейсбук“ след реакциите в страната спрямо интервюто му за гръцката телевизия „Алфа“, пише македонското издание  \"Вечер\" . \r\nВ статуса си министър-председателят казва, че той от дълго време е говорил за злоупотребата с историята с политически цели, а именно това е направил и пред гръцката телевизия „Алфа“, на която е отговарял за вредните политики на национализъм и антиквизация в миналото. \r\n„Не може да бъде клеймен за нещо, което не аз, а Груевски и неговата идеологическа машинария го правиха в продължение на 10-11 години“, подчертава Заев и добавя, че пропагандата на бившия премиер е провела инженеринг на идентичността, за да насадят нещо, което не е природна, нито същинска част от македонския национален корен. \r\n„Проведоха масивна и масова културоложка операция, наречена антиквизация… с което ни скараха с всичките ни съседи. Те успяха да ни държат в изолация цяло десетилетие. И докато те управляваха и насърчаваха дебатите, за това кои сме и какви сме, ни хвърлиха в изолация и хвърлиха нашите приоритети – ЕС и НАТО – в тъмните мазета. Те блокираха целия процес. \r\nИ докато го правеха, зад тази димна завеса, те извършиха всички грабежи и политически престъпления, за които сега са изправени пред правосъдието. \r\nВложих цялата си политическа сила, за да реша въпросите за бъдещето на идните поколения. \r\nНашата страна и нашия народ се справиха с антиквизацията и аз ще продължа да говоря публично за необходимостта от мир и сътрудничество на Балканите, но и за моментите от общата история, които обединяват и свързват народите“, казва Заев. \r\n*** \r\n  Някои твърдят, че бившият косовски премиер Рамуш Харадинай е бил под натиск от Запада да отмени 100-процентовите мита върху стоките от Сърбия и затова е трябвало да си подаде оставката. От друга страна, всички са съгласни, че е трудно да се предвиди как ще протече евентуалният съдебен процес пред Специализирания съд в Хага, където, освен бившия командир в Армията за освобождение на Косово (АОК) Харадинай, ще се яви и бившият говорител на АОК Якуп Красничи, пише белградският ежедневник  Danas  в материал, представен без редакторска намеса. \r\nМарко Яксич, завършил право и член на Съюза за КиМ, отбелязва за „Данас”, че това не е първият път, когато Харадинай е бил призован в Хага и че преди той се е върнал като „победител”, тъй като е бил оправдан, защото всички свидетели срещу него са изчезнали по изключително странен и подозрителен начин. \r\n„Досегашното функциониране на новия съд в Хага показва, че към днешна дата нито един от призованите в качеството на обвиняеми не е задържан, така че в случая с Харадинай няма да се случи обратното. Вероятно той ще се върне в Косово след даване на показания и ще бъде освободен до началото на евентуален процес, ако има такъв. Аз съм скептично настроен към работата на специализираните съвети в Хага и се страхувам, че целта на тяхното съществуване ще бъде да изперат биографиите на обвиняемия, както и борбата на АОК, за да не може никой от ветераните на АОК да бъде осъден. Същото се отнася и за Харадинай“, смята той. \r\nСпоред Яксич оставката на Харадинай е само едно от поредицата действия, които той предприе през последните месеци, за да саботира и възпрепятства възможното споразумение между Белград и Прищина. \r\n„Благодарение на твърдата си неотстъпчива позиция около митата и противопоставянето на тяхната отмяна, той се представи като защитник на „интегритета и суверенитета на Косово“, което доведе до хомогенизация сред националистите в Косово и така придоби известна популярност, която той очаква да извлече по време на следващите избори. Осъзнавайки, че вдигането на тарифите е неизбежно, той избра този ход, като се има предвид, че провеждането на предсрочни избори ще отложи това и следователно възможността за споразумение, и че като някой, който е решително борещ се за почтеността на Косово, той ще спечели изборите“, обяснява Марко Якшич. \r\nПетър Милетич, бивш заместник-председател на косовския парламент и настоящ член на председателството на Движението за свободни граждани, казва за нашия вестник, че Харадинай вече от дълго време няма мнозинство в косовското събрание. \r\n„Сигурно е, че той е бил под огромен натиск от международната общност заради въвеждането, а след това и твърдоглавата защита на митата върху сръбските стоки. Привикването на специализирания съд дойде като надграждане на всички проблеми, които има и е очевидно, че той не можа да издържи на натиска. Вероятно е пресметнал своя рейтинг и е решил да реализира своята преднина на изборите. Белград със сигурност трябва да се въздържа да коментира оставката му, защото не е известно как ще приключат следващите избори и кой ще бъде новият партньор за диалога. Специализираната прокуратура за военните престъпления на АОК досега не се е доказала като ефективна, но очевидно нещата започват. Поради тази причина е трудно да се предвиди как ще протече съдебният процес в Хага“, смята Милетич. \r\nАлександър Иванович, служител на Социалдемократическата партия и брат на убития сръбски политик от Косово Оливер Иванович, отбелязва за „Данас”, че делото на Харадинай показва, че дългосрочното мирно споразумение между сърбите и албанците изисква поколение невъоръжени политици, които не са воювали.  \r\nНеобходимо е да се договарят онези, които по време на преговорите ще вземат предвид преди всичко интересите на двете държави, а не как да спасят откраднатите пари или как да потулят заповеди и убийства. Може би е по-лесно да се преговаря с изнудвани политици от двете страни, но това със сигурност не е в интерес на сърбите и албанците. На този етап е доста неблагодарно да се правят прогнози дали Харадинай отново ще бъде освободен в Хага, защото още не е обвинен, но е призован в качеството на заподозрян“, посочва Иванович. \r\nРамуш Харадинай заяви пред Радио \"Свободна Европа\", че е подал оставка, „защото е неприемливо за него да се яви пред следователите на Специалния трибунал за военни престъпления в Хага, където е призован като заподозрян, в качеството на премиер“. Той каза, че политическите му убеждения няма да се променят и че митата върху продуктите от Сърбия не трябва да бъдат премахнати до признаването на независимостта на Косово. Запитан дали срещу него има обвинителен акт в Специализираната прокуратура в Хага, Харадинай отговори, че няма такъв обвинителен акт. \r\nТой повтори, че е наясно с „последствията“ от решението за тарифите. \r\n„От първия ден видях какви ще са измеренията на последствията, но нямам друго решение освен поставя това като алтернатива в замяна за признаването, или трябва да дадем територии, или да създадем „Додик република“ в Косово. Това е неприемливо за нас“, твърди Рамуш Харадинай. \r\n \r\n Избори на 8 септември \r\nИзвънредните избори в Косово ще се проведат на 8 септември, според медиите в Прищина. Както се съобщава, президентът на Косово Хашим Тачи реши да насрочи изборите \"в съответствие с конституционните срокове\".", "date": "2019.07.23", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/07/23/2683039/yambol-prodalzhava-prouchvaneto-na-nadgrobna-mogila-v-trakiyskiya-i-antichen-grad-kabile.html", "text": "Продължава проучването на надгробна могила, част от южния некропол на Тракийския и античен град Кабиле. Това съобщиха от пресцентъра на  Община Ямбол . Разкопките се правят от  български и полски археолози по международен проект „Археологически и интердисциплинарни проучвания на надгробни могили по средното течение на р. Тунджа“.  \r\nПо покана на българо-полската научна експедиция по време на проучването на могилата кметът на Ямбол Георги Славов присъства на разкриването на богат гроб на тракийски воин от III век пр.Хр. \r\nПроектът се осъществява по договор между Регионален исторически музей – Ямбол и Филиала на Института по археология и етнология на Полската академия на науките в Краков. Той е с продължителност три години и половина и се финансира изцяло от полска страна. По време на реализацията му се предвижда да се проучат общо 5 надгробни могили на територията на област Ямбол, ще се извършат  изследвания на палеосредата  по средното течение на р. Тунджа, ще се направят радиовъглеродни, ДНК, изотопни и антропологични анализи на откритите материалите от надгробните могили. Проектът ще приключи през 2020 година с издаването на публикация за направените проучвания. Съгласно българското законодателство всички открити при проучванията експонати и материали ще постъпят във фондовете на Регионален исторически музей – Ямбол.   \r\nРъководители на проекта и археологическите проучвания от българска страна са доц. д-р Стефан Александров, археолог – зам.-директор на НАИМ-БАН и д-р Стефан Бакърджиев, археолог – директор на РИМ - Ямбол, а от полска Dr. hab. Piotr Włodarczak – директор на филиала в Краков на Института по археология и етнология на ПАН. \r\nПрез 2018 година по същия проект бяха проучени първите две надгробни могили, разположени в землището на село Могила. Там бяха разкрити гробове от римската епоха (II – III век) и се откриха интересни експонати, с които Регионален исторически музей – Ямбол участва в Изложбата “Българска археология 2018“ в Националния археологически музей в София.", "date": "2019.07.23", "title": "Ямбол: Продължава проучването на надгробна могила в Тракийския и античен град Кабиле"}
{"url": "http://www.focus-news.net/news/2019/07/23/2683042/kathimerini-turtsiya-iska-paketna-sdelka-za-egeysko-more-i-iztochnoto-sredizemnomorie.html", "text": "Турският външен министър Мевлют Чавушоглу заяви в понеделник, че Анкара иска да промени отношенията си с Гърция и да постигне пакетна сделка, включваща Егейско море и Източното Средиземноморие. В изказване пред местната телевизия TGRT Haber той заяви също, че в Източното Средиземноморие - засега - не са необходими допълнителни проучвания за енергийни ресурси или сондажни кораби, но според съобщенията Турция няма да позволи на никой да оспорва суверенните й права в района, пише електронното издание на вестник  Kathimerini . \r\nВъпреки това неотдавнашната позиция на Турция в Източното Средиземноморие и Егейско море предизвика остра реакция от гръцкия външен министър Никос Дендиас в понеделник. В изказване пред парламента по време на разискване по политическите изявления на правителството, той заяви, че Гърция \"няма да толерира заплахите от война, провокативни действия и едностранни претенции\", но ще насърчава политика на \"добросъседски отношения и зачитане на международното право и договори\". \r\n„Ще направим това абсолютно ясно на Турция и на международните форуми. Доколкото европейските перспективи на Турция стават по-малко видими, политиката, която отчита тази нова реалност, става задължителна”, добави той. \r\nПо отношение на Кипър, Дендиас отбеляза, че \"очевидното\" условие за започване на преговори за обединение е Турция да спре незаконното си сондиране и проучване край бреговете на острова и да оттегли своите кораби от изключителната икономическа зона на Кипър (ИИЗ) и териториалните води. \r\nМинистърът на отбраната Никос Панайотопулос изказа подобно мнение, настоявайки, че Атина не може да приеме \"поведение, което директно оспорва териториалната ни цялост и нашите суверенни права и нарушава международните договори\", добавяйки, че Гърция ще се стреми да поддържа канал за комуникация чрез изпълнението на поредица от действия в рамките на мерките за изграждане на доверие. \r\n\"Искрено се надяваме, че Турция също се стреми към същото,\" каза той. \"Очакваме доказателства за нейните (добри) намерения, които обаче все още не можем да видим.\" \r\nМеждувременно говорителят на кипърското правителство Продромос Продрому обяви в понеделник неформална среща на 9 август между кипърския президент Никос Анастасиадис и лидера на кипърските турци Мустафа Акънджи. \r\n \r\nПревод и редакция:", "date": "2019.07.23", "title": "Kathimerini: Турция иска пакетна сделка за Егейско море и Източното Средиземноморие"}
{"url": "http://www.focus-news.net/news/2019/07/23/2683045/api-vazstanoveno-e-dvizhenieto-v-dvete-posoki-na-tunel-vitinya-na-am-hemus.html", "text": "Възстановено е движението в двете посоки на тунел \"Витиня\" на АМ \"Хемус\". Това съобщиха от пресцентъра на  Агенция „Пътна инфраструктура“ .", "date": "2019.07.23", "title": "АПИ: Възстановено е движението в двете посоки на тунел \"Витиня\" на АМ \"Хемус\""}
{"url": "http://www.focus-news.net/news/2019/07/23/2683046/vmro-vodi-pregovori-sas-slavcho-atanasov-za-izdigane-na-kandidaturata-mu-za-kmet-na-plovdiv.html", "text": "ВМРО няма да издигне свой кандидат за кмет на Пловдив, водят се преговори със Славчо Атанасов за издигане на кандидатурата му за този пост. Това съобщи на пресконференция депутатът от ВМРО - Пловдив Александър Сиди, предаде репортер на  Радио „Фокус“ – Пловдив . „Започваме преговори с всички политически партии в Пловдив, освен с ДПС. Първото нещо, което ще направим е да предложим нашата програма за управление на партньорите ни от НФСБ. Започваме разговори със Славчо Атанасов, за да намерим решение за коалиционното му издигане за кмет на Пловдив. Смятаме и вярваме, че след управлението на Славчо Атанасов, Пловдив направи доста стъпки напред, но въпреки това направи и много грешки. Трябва да върнем доверието на жителите на града с влизане в един такъв патриотичен формат. Ако той не приеме, ще търсим други варианти. Надяваме се да има резултат в следващите две седмици“, каза Сиди. \r\nТой посочи, че програмата на ВМРО за управлението на Пловдив включва три основни пункта – изграждане на детски площадки, детски ясли, градини и училища, работа върху зелената система на Пловдив и чистотата на въздуха, както и изпълнение на големите инфраструктурни проекти. \r\nПо повод отказа на инж. Иван Тотев да участва в предстоящите местни избори, Александър Сиди коментира, че сегашният кмет е реалист. „Адмирирам неговото решение да не влиза в тази надпревара, защото неговата партия щеше да загуби“, каза Сиди. \r\nТони МИХАЙЛОВ", "date": "2019.07.23", "title": "ВМРО води преговори със Славчо Атанасов за издигане на кандидатурата му за кмет на Пловдив"}
{"url": "http://www.focus-news.net/news/2019/07/23/2683048/varna-vodata-v-chetiri-sela-ot-oblastta-ne-otgovarya-na-iziskvaniyata-za-piteyno-bitovi-tseli.html", "text": "Водата в четири села от областта не отговаря на изискванията за питейно-битови цели. Това съобщиха за  Радио „Фокус“ – Варна  от РЗИ. При последния мониторинг, проведен от експерти на Регионалната здравна инспекция (РЗИ) изследванията са отчели отклонения по показател „нитрати“ – в селата Садово, Изворско и Доброглед и по показател „калций“ – в селата Дюлино и  Доброглед. По този повод РЗИ - Варна препоръчва питейната вода в изброените населени места в общините Аврен, Аксаково и Бяла да не се ползва за пиене и приготвяне на храна от уязвими групи от населението. Сред тях са бременни жени, кърмачки, кърмачета, хора със заболявания на храносмилателната система и панкреаса. Изготвени са писма до кметовете на посочените общини, които следва да уведомят по подходящ начин консуматорите и общопрактикуващите лекари. \r\nДиана СТОЕВА", "date": "2019.07.23", "title": "Варна: Водата в четири села от областта не отговаря на изискванията за питейно-битови цели"}
{"url": "http://www.focus-news.net/news/2019/07/23/2683052/razgrad-zadarzhan-e-35-godishen-mazh-ot-selo-staro-oryahovo-predlozhil-podkup-ot-460-lv-na-sluzhiteli-na-paten-kontrol.html", "text": "Задържан е 35-годишен мъж от село Старо Оряхово, предложил подкуп от 460 лв. на служители на пътен контрол. Това съобщиха от  ОДМВР - Разград . При провеждане на специализирана полицейска операция с акцент към недопускане управлението на МПС след употреба на алкохол, упойващи вещества и неправоспособни водачи от служители на пътна полиция при РУ - Исперих вчера на път III-2305 е спрян за проверка лек автомобил „Форд Торнео“, управляван от криминално проявен 35-годишен мъж от с. Старо Оряхово. В хода на проверката е установено че, водачът управлява МПС без да притежава свидетелство за правоуправление.  Мъжът предлага и дава подкуп от 460 лева на длъжностни лица от пътен контрол, за да не извършат действие по служба – съставяне на АУАН по чл.150 от ЗДвП, като поставя сумата на предна пасажерска седалка на служебен автомобил “Опел Астра“. Същият е задържан в РУ - Исперих за срок до 24 часа. По случая е образувано бързо производство.", "date": "2019.07.23", "title": "Разград: Задържан е 35-годишен мъж от село Старо Оряхово, предложил подкуп от 460 лв. на служители на пътен контрол"}
{"url": "http://www.focus-news.net/news/2019/07/23/2683049/miglena-boyadzhieva-obshtina-blagoevgrad-taksata-za-sporten-internat-pirin-e-simvolichna-i-ne-se-zaplashta-dopalnitelno-za-konsumativi.html", "text": "Таксата за Спортен интернат „Пирин“ е символична – 15 лв. на месец. Това каза за  Радио „Фокус“ - Пирин  директорът на Спортния интернат – Миглена Бояджиева. По думите ѝ в таксата са включени консумативи като ток и вода, и така не се заплащат други допълнителни такси. Бояджиева обясни, че за тези, които искат включено хранене, имат и столова, като имат сключен договор с кетъринг фирма, а освен това може да се използва и столовата в училище, като това се решава от треньорите по клубовете. „Принципно имат право абсолютно всички клубове да се помещават в него, единственото изискване е децата да са от района, а не от Благоевград. В момента имаме спортисти от ОФК „Пирин“, ФК „Спортика“, лека атлетика и волейбол. Това са клубовете, които са подали до момента заявка. Вече започна и настаняването на ОФК „Пирин“, тъй като подготовката им тази година започна по-рано“, коментира тя. \r\nНатали СТЕФАНОВА", "date": "2019.07.23", "title": "Миглена Бояджиева, Община Благоевград: Таксата за Спортен интернат „Пирин“ е символична и не се заплаща допълнително за консумативи"}
{"url": "http://www.focus-news.net/news/2019/07/23/2683044/sofiya-edin-chovek-e-postradal-a-nyakolko-drugi-byaha-obgazeni-sled-kato-avtomobil-gorya-v-tunel-vitinya.html", "text": "В 08.45 ч. в системата на 112 е постъпил сигнал за горяща кола в тунел „Витиня“ на АМ „Хемус“. Това каза говорителят на Спешна помощ Катя Сунгарска за  Агенция „Фокус“ . Към мястото на инцидента незабавно са изпратени 7 линейки - от Етрополе, Елин Пелин и Правец е изпратена по една линейка, а от Ботевград и София град по две. На място е установено, че шофьорът на запалената кола е 35-годишен мъж, който е с обгаряния на двете ръце. На него му е оказана медицинска помощ, направени са превръзки и е останал на мястото на инцидента. С него е пътувала 26-годишна жена, която не е пострадала. От другите автомобили, които са преминавали в този момент през тунела, има 25-годишно момиче, което е обгазено и е хоспитализирано в „Пирогов“. Освен леки коли в тунела е имало и автобус с 30 души. В него има една сръбска гражданка на 24 години, която е с обострен дихателен проблем поради обгазяването, както и 58-годишна жена, която е с много силно главоболие, което се предполага, че е от обгазяването. На място са прегледани всички от автомобилите и от автобуса, оказана им е медицинска помощ. Не са установени тежки наранявания. В момента, част от линейните все още са на мястото в случай, че някой иска да бъде прегледан. Ситуацията е овладяна.  \r\nЗа по-бърз достъп на линейките до мястото на инцидента им е бил осигурен достъп до втората тръба на тунела, която е в ремонт и там не преминават превозни средства.", "date": "2019.07.23", "title": "София: Един човек е пострадал, а няколко други бяха обгазени, след като автомобил горя в тунел „Витиня“"}
{"url": "http://www.focus-news.net/news/2019/07/23/2683050/burgas-obshtinata-izvarshva-remont-v-pomoshtno-uchilishte.html", "text": "Тази година Община Бургас прави рекордна инвестиция в нови образователни програми и ремонт на образователна инфраструктура, цели 40% от общия ѝ бюджет. Част от средствата са насочени към едно малко, но важно училище. Това съобщиха от пресцентъра на  Община Бургас . В него се осигурява ежедневна помощ на 94 деца със специални нужди. В момента Община Бургас изгражда нов покрив на мястото на стария, който беше твърде амортизиран, за да се ремонтира частично. Също така се обновява фасадата на сградата, а в двора ще бъде обособена и детска площадка. Възпитателите и специалистите в помощното училище се ползват с доверието на родителите, които ежедневно водят децата си там. Община Бургас се надява с подобрената материална база учебният процес да стане по-ползотворен и приятен за всички.", "date": "2019.07.23", "title": "Бургас: Общината извършва ремонт в помощно училище"}
{"url": "http://www.focus-news.net/news/2019/07/23/2683053/mvr-turist-pochina-v-stolitsata-sled-kato-mu-prilosha.html", "text": "Чуждестранен гражданин е починал на бул. „Мария Луиза“ в столицата. Това съобщиха от пресцентъра на  МВР  за  Агенция „Фокус“ . Мъжът е бил част от група туристи на посещение в София. По време на разходка с групата му прилошава, а малко след това е починал.", "date": "2019.07.23", "title": "МВР: Турист почина в столицата, след като му прилоша"}
{"url": "http://www.focus-news.net/news/2019/07/23/2683051/varna-24-godishen-mazh-e-zadarzhan-za-strelba-s-gazov-pistolet-ot-terasa-na-zhilishte-v-grada.html", "text": "24-годишен мъж е задържан за стрелба с газов пистолет от тераса на жилище във Варна. Това съобщават от  Областната дирекция на МВР . Случаят е от 21 юли. Около 21.00 часа е постъпил сигнал за това, че неизвестно лице е произвело изстрели с газов пистолет от терасата на жилище, намиращо се на ул. „Капитан Райчо“, с което е нарушил обществения ред. След проведени действия по разследване на случая и оперативно – издирвателни дейности е установено, че извършител на деянието е Н.Р. (на 24 г.) от Варна, известен на МВР. По случая е образувана преписка, а след съдебно заседание на Районен съд – Варна, на извършителя е наложено административно наказание „глоба“ в размер на 200 лв. Н.Р. е задържан за срок до 24 часа.", "date": "2019.07.23", "title": "Варна: 24-годишен мъж е задържан за стрелба с газов пистолет от тераса на жилище в града"}
{"url": "http://www.focus-news.net/news/2019/07/23/2683058/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.23", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/23/2683056/sport-1500-sportisti-shte-uchastvat-na-svetovnoto-po-taekuon-do-v-plovdiv.html", "text": "Общо 1500 участници от 80 страни идват в многофункционална спортна зала \"Колодрума\" в Пловдив за световното първенство по таекуон-до ITF, съобщават от пресцентъра на общината. Генералният секретар на Световната федерация по таекуон-до ITF проф. Ким Сунг Хван е оценил високо подготовката за домакинството на Пловдив за предстоящото през август световно първенство. По време на инспекцията си в града под тепетата той е изразил задоволство от базата и цялостната организацията на състезанието. Състезанието ще се проведе в края на август 2019-та година и ще е предназначено за всички възрастови групи -юноши, девойки, мъже, жени и ветерани", "date": "2019.07.23", "title": "Спорт: 1500 спортисти ще участват на световното по таекуон-до в Пловдив"}
{"url": "http://www.focus-news.net/news/2019/07/23/2683047/pazardzhik-kmetovete-ot-oblastta-shte-dokladvat-na-oblastniya-upravitel-izpalnenieto-na-merkite-sreshtu-afrikanska-chuma-po-svinete.html", "text": "Заместник областният управител Йордан Кожухаров проведе заседание на Областната епизоотична комисия. Това съобщи за  Радио „Фокус“ – Пазарджик  Мария Ловчинова от Областната администрация. Тя обясни, че в област Пазарджик няма регистриран случай на африканска чума по свинете. Последните огнища са в областите Русе, Търговище и Силистра. „Продължава стриктното изпълнение от страна на институциите, общините и животновъдите на мерките за биосигурност, които бяха  приети и гласувани на предишното заседание на Областната епизоотична комисия. Провеждат се заседания на общинските епизоотични комисии и широка информационна кампания във всички населени места в областта. До 14.00 часа днес кметовете на общини трябва да докладват на областния управител за изпълнението на превантивните мерки срещу африканската чума по свинете. Миналата събота е проведена съвместна акция от служители на ОДБХ и ОДМВР - Пазарджик на нерегламентирания пазар за животни в село Черногорово.  Проверките продължават на място и във всички ферми за прасета в региона. Утре в РДГ-Пазарджик ще се проведе заседание на Съвета по лова, на който ще присъстват представители на всички ловни дружинки в региона. Областната епизоотична комисия ще заседава отново на 30 юли 2019 г. от 11.00 часа, допълни Ловчинова. \r\nВаня НИКОЛОВА", "date": "2019.07.23", "title": "Пазарджик: Кметовете от областта ще докладват на областния управител изпълнението на мерките срещу африканска чума по свинете"}
{"url": "http://www.focus-news.net/news/2019/07/23/2683057/stefi-ilieva-obshtina-dupnitsa-dnevniyat-tsentar-za-palnoletni-litsa-s-uvrezhdaniya-v-grada-raboti-kato-delegirana-ot-darzhavata-deynost.html", "text": "Дневният център за пълнолетни лица с увреждания в Дупница работи като делегирана от държавата дейност. Това каза пред  Радио „Фокус” – Кюстендил  социалният експерт към Община Дупница Стефи Илиева. „Този център беше създаден по проект, разработен от Община Дупница и в края на миналата година, проектът приключи. С настояване от общинското ръководство още през май миналата година беше прието решение на общинския съвет, с което беше предложено да стане делегирана от държавата дейност. Първият път имаше отказ, след това по настояване и аргументирано искане със съдействие на регионална агенция социално подпомагане, беше разкрит от първи юли тази година като държавно делегирана дейност. Вече е факт, центърът работи, назначен е екип от професионалисти и това е социална услуга в общността, която е предназначена за лица с увреждания над 18-годишна възраст”, каза Стефи Илиева. Центърът предоставя комплекс от социални услуги в общността и създава условия за цялостно обслужване на лицата през деня, свързани с предоставянето на храна, задоволяване на техните ежедневни здравни, образователни и рехабилитационни потребности, както и организация на тяхното свободно време и личните им контакти. Прилага се и двигателна рехабилитация, медицинско наблюдение и контрол, арт терапия,социално консултиране и психологично. Капацитетът на дневния център за пълнолетни лица е 20 места. \r\nВенцеслав ИЛЧЕВ", "date": "2019.07.23", "title": "Стефи Илиева, Община Дупница: Дневният център за пълнолетни лица с увреждания в града работи като делегирана от държавата дейност"}
{"url": "http://www.focus-news.net/news/2019/07/23/2683060/haskovo-kmetat-na-dimitrovgrad-ivo-dimov-shte-podpishe-dva-dogovora-za-bezvazmezdna-finansova-pomosht-po-programata-za-transgranichno-satrudnichestvo.html", "text": "В 14.00 часа кметът на Община Димитровград Иво Димов ще подпише два договора за предоставяне на безвъзмездна финансова помощ по Програмата за трансгранично сътрудничество Interreg – ИПП България – Турция 2014-2020. Това съобщиха от пресцентъра на  Общината . Тържествената церемония ще се състои в сградата на Министерството на регионалното развитие и благоустройството. В партньорство с турската Община Узункьопрю Димитровград е единствената Община, която спечелени два проекта по последната покана за проектни предложения.  \r\nПървият е „Съвместни инициативи за резистентност на наводненията в трансграничния регион“. Основната цел на проекта е предотвратяване и смекчаване на последиците от природни и причинени от човека бедствия. Общата стойност на Проекта е 1 165 915 лв. \r\nВторият проект е „Съвместни дейности за възстановяване на привлекателността на трансграничната зона – ATTRACTIVEness“. Общата цел е да се даде тласък на развитието на устойчивия туризъм в Тракия и бъдат надградени сравнителните преимущества и туристическата привлекателност в общините Димитровград и Узункьопрю чрез по-добро използване на културното, природното и историческото наследство в региона в унисон с общата концепция за развитието на устойчивия туризъм и да осигури широк достъп до туристическа информация в публичния сектор с фокус към приноса към местните икономики и насърчаване на инвестициите в инфраструктурата. В рамките на изпълнението на проекта е предвидено преустройство и изграждане на пространства в централната градска част, съществен елемент от 27-ия Културен маршрут на Съвета на Европа „АТРИУМ“. Обектът на интервенция ще бъде междублоковото пространство зад блок 1 на бул. „България\", където ще бъдат обособени нови паважна алейна мрежа, изграждане на открита детска площадка с каучукова саморазливна ударопоглъщаща настилка, изграждането на площадка за стрийт фитнес обзаведена с три различни мултифункционални тренажора и тенис на маса, дървена беседка и пейки. Предвижда се изграждане на система за видеонаблюдение на междублоковото пространство. Проектът предвижда нова декоративна растителност на подходящи места, която да дообогати пространствата показана в дендрологичните ведомости. Ще бъде изградена и автоматична поливна система за зелените площи. Стойността на Проекта възлиза на 966 101.63 лв.", "date": "2019.07.23", "title": "Хасково: Кметът на Димитровград Иво Димов ще подпише два договора за безвъзмездна финансова помощ по Програмата за трансгранично сътрудничество"}
{"url": "http://www.focus-news.net/news/2019/07/23/2683059/pregled-na-mezhdunarodnite-novini-do-13-chasa-agentsiya-fokus.html", "text": "Възобновяването на проекта „Южен поток“ е възможно, но проблемът е, че сериозността на България, като партньор, предизвиква големи съмнения, счита директорът на руския Институт за национална енергетика Сергей Правосудов, цитиран от агенция  „Рамблер“ . \r\nЕкспертът обяснява, че тук става въпрос за трето разклонение към „Турски поток“. \r\nКакто обяснява агенцията, „работата е в това, че „Газпром“ е решил да завърши газопровода от компресорната станция „Починки“, намираща се в Нижегородска област, до компресорна станция „Русская“ в Краснодарския край. Това е голям проект, включващ изграждането на тръба с обща дължина 1 625 км и първоначално проектирана за газопровода „Южен поток“. \r\n„Южен поток“, както е известно, бе отменен от България през есента на 2014 г., поради украинската криза и посещението на американските сенатори, водени от Джон Маккейн, който в крайна сметка поиска ултимативно от София да се откаже от проекта с Русия. \r\nВ резултат на това се появи турският поток, който на практика представлява полу-версията на „Южен поток“ с единствената разлика, че обемът на газа от втората линия ще влезе в ЕС не директно, а през Турция. \r\nСегашните нужди на турския поток се покриват от сегашните газопреносни съоръжения на Газпром в Русия, така че веднага след това решение се заговори за това дали руската компания планира да се върне към Южен поток“. \r\n„Теоретично, всичко това е възможно, но сега никой не може да каже доколко е реално. При това, всички помним, че политическото ръководство на България се е обръщало многократно към Русия по повод този проект“, заключва Правосудов. \r\nКакто отбелязва медията, „с президента на Русия Владимир Путин се срещнаха както президентът на България Румен Радев, така и премиерът на страната Бойко Борисов, т.е. представители на двете главни политически партии, които са в конфликт една с друга, но и двете се застъпват за „Южен поток“. \r\n„В България всички разбират много добре, че за развитието на националната икономика им е необходим транзит на руски газ – като минимум под формата на второто разклонение на „Турски поток“, а в най-добрия случай под формата на директно влизане на руски газ на територията на България. Всички говорят за това, че в рамките на нашия южен експортен газопровод може да бъде построено и трето разклонение, което да получи името „Южен поток“. \r\nНо не е ясно дали „Южен поток“ е необходим в съвременна Европа“. \r\n„От друга страна, не бива да забравяме това, че към днешна дата вече са построени мощностите на „Северен поток 2“ и от тук възниква въпросът – а нужно ли е въобще трето разклонение на „Южен поток“ и ще бъде ли тя запълнена изцяло с газ“, констатира Правосудов. \r\nСпоред експерта стабилният недостиг на газ в Европейския съюз през зимата може да бъде стимул за положително решение, поради което в зимния период обикновено Москва увеличава транзита на руски газ до европейските държави през територията на Украйна. \r\n„Ето защо, ако разполагаме с днешните показатели, не можем да се откажем напълно  от украинския транзит, дори ако и двете разклонения на „Турски поток“ и магистралния газопровод „Северен поток 2“ бъдат реализирани“, обобщава Правосудов. \r\n„Рамблер“ отбелязва, че „не трябва да се забравя, че украинската газотранспортна мрежа трябва да се модернизира, което изисква огромни пари, с които Украйна просто не разполага. Нещо повече, новите газотранспортни проекти на Русия означават качествено снижаване на транзита през територията  на Украйна, а това ще доведе и до бърза деградация на газотранспортните мощности в тази страна. В резултат след 5-10 години Украйна може порсто да е неспособна да транспортира големи обеми руски газ през своята територия, а това вече е голям риск и затова може да се получи ситуация, в която търсенето на руски газ в ЕС да се увеличи“. \r\n„От друга страна, с българите има много проблеми – например, те трябва да построят газотранспортния участък до границата със Сърбия, но те първо намериха една строителна фирма, след това друга, започнаха дела, а реализацията на проекта стои на място. По този начин се повтаря историята с „Южен поток“, където те първо не правеха нищо, след това оттеглиха разрешението си за проекта. Затова в този въпрос България е специфичен партньор и трябва да изчакаме пълната реализация на „Турски поток“, заключва Правосудов. \r\n„И когато те направят интерконектор до Сърбия и свършат всички останали работи, които са необходими за доставката на руски газ от Турция, а не от Украйна, тогава действително може да започне разговор за перспективите пред „Южен поток“, коментира руската агенция. \r\n„Също така трябва да припомним изявленията на ръководството на \"Газпром\" и на Министерството на енергетиката на Руската федерация, че изграждането на \"Южен поток\" е възможно само ако руската страна получи твърди гаранции от европейските власти. \r\nВажен фактор е и обстоятелството, че четирите тръби на „Южен поток“ бяха планирани в съвсем друга епоха, когато „Газпром“ и повечето енергийни експерти на стария континент разчитаха на ръста на потреблението в европейската икономика“, отбелязва още „Рамблер“. \r\n„Европейците водят противоречива политика. От една страна те казват, че въглеводородите не им харесват и че им трябва колкото може повече възобновяема енергия, а от друга твъррдят, че трябва да закрият ТЕЦ и АЕЦ. И в резултат се получава така, че просто ще бъде невъзможно да оцелеят само с възобновяемата енергия“, констатира Правосудов. \r\n„Просто заради това, че възобновяемата енергетика е нестабилна, при всички случаи те ще се нуждаят от руски газ“, заключва агенция Рамблер. \r\n*** \r\n  Европейските правителства ще участват в обща операция по осигуряването на безопасно преминаване за кораби през Персийския залив, след като Иран конфискува британски петролен танкер в региона миналата седмица. Този акт на иранското правителство беше окачествен от министъра на външните работи на Обединеното кралство Джереми Хънт като „държавно пиратство“, съобщава американската агенция  Bloomberg. \r\nХънт обяви започването на „Европейска военноморска операция за осигуряване на безопасно преминаване на екипажи и товари“ в изказване пред парламента на Великобритания в понеделник.  \r\nОбединеното кралство настояваше за незабавното освобождаване на „Стена Имперо“, плененият кораб, и привика във външното ведомство иранския посланик в Лондон, Мосен Омидзамани след инцидента. Конфискуването се случва, по думите на правителството, в един от най-важните морски контролно-пропускателни пунктове в света. Великобритания заплаши Иран със „сериозни последствия“ и посъветва британските кораби да избягват региона и да информират правителството ако планират да пътуват натам.  \r\n„Нека бъдем ясни, според международния закон Иран няма право да пречи на свободното преминаване на кораба, още повече да го превзема, това е акт на държавно пиратство“ – заяви Хънт пред Камарата на общините.  \r\nВъншният министър добави, че Великобритания няма желание да остави напрежението с Иран да ескалира, което се случва още откакто САЩ се оттеглиха от иранското ядрено споразумение и наложиха нови санкции. Хънт прибави, че Кралството няма да участва в политиката на Тръмп за „максимален натистк“, понеже правителството на Лондон остава вярно на международния пакт от 2015 за ограничаване на ядрената програма на Ислямската република.  \r\n„Ако Иран продължава по опасния път, по който е поел, ще трябва и да приемат факта, че цената ще е по-висока от присъствие на западни кораби в Персийския залив“, каза Хънт. „И не защото искаме ситуацията да ескалира, а защото свободата на корабоплаването е основен принцип за Великобритания и нейните съюзници, който ние винаги ще защитаваме“, завърши той.  \r\nНапрежението в Ормузкия пролив в последните седмици се увеличава, след като Иран се изказа остро срещу санкциите на САЩ, които ограничават петролния износ на страната и след конфискуването на един и от техните собствени танкери край Гибралтар. През пролива преминава една трета от световния петрол, който се изнася по море. \r\nС напускането на Тереза Мей от поста министър-председател на Великобритания в четвъртък, сблъсъка с Иран представлява дипломатическо главоболие за нейния наследник, Борис Джонсън или Джереми Хънт.  \r\nЦентралното командване на армията на САЩ обяви започването на международната операция „Пазител“ в опит да „увеличи наблюдението и сигурността в ключови морски пътища в Близкия изток и да обезпечи свободата на корабоплаването с оглед на последните събития в Арабския залив“. \r\nРеволюционната гвардия на Иран (Корпуса на стражите на ислямската революция (КСИР)) заяви в събота, че британският кораб е влязъл в залива от грешната страна, не е спазвал морските регулации и е представлявал опасност от сблъсък за другите кораби. Държавната телевизия заяви, че корабът ще бъде задържан, докато юридическите процедури не бъдат завършени.  \r\nВ неделя иранският флаг се вееше над корпуса на танкера, закотвен в пристанището Бандар Абас, според снимки на правителствената телевизия Press TV.  \r\nИран също така подсказа, че действията му са в отговор на задържането на иранския кораб „Grace 1“ край бреговете на Гибралтар. Съдът на задморската британска територия разпореди задържане на кораба за още 30 дни, след като той беше конфискуван по подозрения за доставяне на петрол за Сирия, което правителството на Иран отрича.  \r\nВ последните седмици британски военни кораби придружават някои танкери, докато напуснат региона, а САЩ заявиха, че са свалили ирански дрон само преди няколко дни. Последният инцидент охлади надеждите, че Вашингтон и Техеран ще разсеят натрупалото се напрежение, като най-сетне седнат на масата за преговори. \r\n*** \r\n  Подалият оставка косовски премиер Рамуш Харадинай коментира пред телевизионният канал T7 възможността да се бори да стане министър-председател отново, след като се завърне от хага. Той заяви, че ако няма процес срещу него в Специализирания съд, ще се бори за правото си да получи още един мандат на предсрочните избори, пише прищинското издание  Gazeta Express . \r\n„Ако няма повдигнати обвинения, ако отида само за разпит и се върна, ще се изправя пред гражданите, но по този начин няма да държа като заложник себе си, или Косово. Ако не бъда обвинен, ще поискам правото да поема задълженията си, защото съм върнал тази длъжност на населението и някой ден ще я поискам отново. Не искам двойни стандарти. И ако в един момент бъда обвинен отново, нямам друг начин да отговоря, не подавам оставка по собствена воля, така че не вярвам да има ново обвинение. Прави всичко с вярата, че няма да има такова, защото вече завърших съдебния процес“, заяви Харадинай. \r\n„Не искам да избягам от задълженията си, но не исках да изпратя пред следователите Косово. Ще изпратя Рамуш. Няма да изпратя премиера на Косово“, обясни той. \r\n*** \r\n  Проблемите на Доналд Тръмп със съветника по националната сигурност Джон Болтън може да доведат до отстраняването на последния, твърдят източници, близки до Белия дом, цитирани от американското издание  Washington Examiner .  \r\nНяколко от тях също така потвърдиха, че кандидати за наследници на Болтън не липсват, като например пенсионираният полковник Дъглас Макгрегър и Рики Уодъл, асистент на председателя на Комитета на началниците на щабове. Макгрегър наскоро разговаря с Тръмп, макар да не е сигурно каква е била темата на дискусията им.  \r\n„Със сигурност е ясно за всеки, който познава методите на президента, че времето на Болтън изтича. Единственото неясно е дали му остават още няколко седмици или няколко месеца“, потвърди пред Washington Examiner един от източниците на изданието, бивш служител в Белия дом.  \r\nДруг бивш сътрудник на американското правителство пък добави, че има информация за това, че на Тръмп му е „писнало от Болтън“. Източниците на вестника добавят и че Тръмп вече със сигурност обмисля и други опции за свой съветник и „биха били изненадани ако президентът не поиска оставката на Болтън“. Агресивната политика на съветника спрямо враговете на САЩ е една от причините за недоволството на държавния глава, който редовно се шегува, че помощникът му „би се зарадвал на война където и да е“. Болтън подкрепи и провален опит за преврат във Венецуела, а миналата седмица президентът публично изказа несъгласието си с опитите му за смяна на режима в Иран и благослови искането на „сенатора-гълъб“ Ранд Пол да бъде назначен за емисар. \r\nМеждувременно Макгрегър, който често гостува във Fox News, e доста по-склонен да се придържа към политическия курс на Тръмп. Той неведнъж е изразявал съмнения за ползата от интервенциите в Афганистан, Ирак и Сирия. Освен това той беше командир в танковата битка по време на войната в Залива, за която бившият съветник по национална сигурност Хърбърт Макмастър бе удостоен със „Сребърна звезда“.  \r\nУодъл, бивш заместник-помощник по национална сигурност при Макмастър, от друга страна, би бил по-конвенционален избор. Той е любимец на министъра на външните работи Майк Помпео, с който Болтън си съперничеше по международните въпроси.  \r\nИ двамата потенциални кандидати отказаха коментар по темата. \r\nПроблем за все още действащия съветник на Тръмп са търканията му с началника на щаба на Белия дом Мик Мулвани. The Washington Post написа този месец, че Болтън и Мулвани „почти не си говорят“ и че Мулвани е назначил заместник, Роб Блеър, който „редовно влиза в конфликти“ със съюзниците на Болтън. \r\nИзточник, близък до Мулвани, потвърди пред Washington Examiner, че и последният се  опитва да отстрани Джон Болтън от поста му, макар той самия да отрече това, когато беше запитан от американския вестник.  \r\nВъпреки това някои източници от Белия дом продължават да твърдят, че Болтън е на сигурно, поне засега. Един от тях твърди, че би било доста изненадващо ако Тръмп активно търси кандидати за поста му, а друг добавя, че макар и президента да е обмислял да замени Болтън, това няма да се случи поне до изборите през 2020-та година. \r\nБелия дом отказа коментар по темата. \r\n*** \r\n  Не македонците присвояваха чужда история, а само (бившият премиер Никола) Груевски и неговия политически елит и послушници квазиексперти, които тръгнаха в медийна офанзива, за да оправдаят инженеринга на идентичността“, написа македонският премиер Зоран Заев във „Фейсбук“ след реакциите в страната спрямо интервюто му за гръцката телевизия „Алфа“, пише македонското издание  \"Вечер\" . \r\nВ статуса си министър-председателят казва, че той от дълго време е говорил за злоупотребата с историята с политически цели, а именно това е направил и пред гръцката телевизия „Алфа“, на която е отговарял за вредните политики на национализъм и антиквизация в миналото. \r\n„Не може да бъде клеймен за нещо, което не аз, а Груевски и неговата идеологическа машинария го правиха в продължение на 10-11 години“, подчертава Заев и добавя, че пропагандата на бившия премиер е провела инженеринг на идентичността, за да насадят нещо, което не е природна, нито същинска част от македонския национален корен. \r\n„Проведоха масивна и масова културоложка операция, наречена антиквизация… с което ни скараха с всичките ни съседи. Те успяха да ни държат в изолация цяло десетилетие. И докато те управляваха и насърчаваха дебатите, за това кои сме и какви сме, ни хвърлиха в изолация и хвърлиха нашите приоритети – ЕС и НАТО – в тъмните мазета. Те блокираха целия процес. \r\nИ докато го правеха, зад тази димна завеса, те извършиха всички грабежи и политически престъпления, за които сега са изправени пред правосъдието. \r\nВложих цялата си политическа сила, за да реша въпросите за бъдещето на идните поколения. \r\nНашата страна и нашия народ се справиха с антиквизацията и аз ще продължа да говоря публично за необходимостта от мир и сътрудничество на Балканите, но и за моментите от общата история, които обединяват и свързват народите“, казва Заев. \r\n*** \r\n  За първи път повече китайски компании влизат в списъка 500-те най-големи фирми в света на списание Fortune за годината, отколкото американски, пише китайското издание  South China Morning Post . \r\nОбщо 129 компании, включително 10 от Тайван, бяха класирани сред най-големите фирми в света по оперативни приходи, според класация, публикувана в понеделник. Техният брой се е увеличил от 120 миналата година, докато броят им за САЩ е спаднал от 126 миналата година до 121 тази година. \r\n„С изключение на Тайван, 119 компании от континентален Китай и Хонконг са стигнали до класацията, почти колкото САЩ. Това е историческа промяна“, се казва в коментар на списанието. \r\nТри държавни предприятия - Sinopec Group, China National Petroleum и State Grid - бяха сред първите пет компании през тази година. Американският търговски гигант Walmart запази първото място за шеста поредна година, а Saudi Aramco зае петото място. \r\nКитайските компании също представляват 13 от общо 25 нови участници в списъка. Gree Electric Appliances и Xiaomi Corporation са сред най-големите нови участници, докато Country Garden, най-големият китайски разработчик по продажби, е най-бързият катерач в световен мащаб. \r\nПо отношение на рентабилността, Saudi Aramco изпревари Apple като най-печелившата компания в света. Купертино, калифорнийският електронен гигант и Индустриалната и търговска банка на Китай, най-големият кредитор в страната, бяха близо. \r\nБанковият сектор доминираше китайските компании в списъка, като съставляваше 47,5% от всички печалби на китайските компании. „Големите четири” държавни банки, включително ICBC, доминираха китайските компании в списъка. \r\nКитайските компании обаче се представят по-слабо, когато става въпрос за рентабилност. Те регистрираха средно нетни маржове от 5.3%, изоставайки от 7.7%, регистрирани от американските компании, както и средната глобална стойност от 6.6%. Средната им нетна възвръщаемост на собствения капитал е 9.9%, при 15% за американските фирми и 12.1% в световен мащаб. \r\n„Ако не броим печалбата на банковия сектор, средната годишна печалба на останалите китайски фирми е 1,9 млрд. долара. Същата цифра за САЩ е близо три пъти [по-висока]“, казва Уанг Жиле, редактор на класацията Fortune Global 500. \r\nТой посочва също, че китайските компании също изостават по отношение на интернационализацията, тъй като не са успели да пожънат значителни приходи извън Китай. \r\n*** \r\n  Действащият премиер на Испания Педро Санчес в понеделник призова конгреса да го подкрепи, за да не влезе страната в безизходица. Лидерът на Социалистическата партия (СП) заяви още на 28 април, че испанците са гласували за „прогресивното, екологично, феминистко и проевропейско правителство“. Но близо три месеца след като спечели парламентарните избори, Санчес все още се опитва да формира мнозинство и да направи правителство. Ако се провали, държавата отива на нови избори през есента – четвъртите за по-малко от четири години, пише местното издание  El Pais . \r\nВъпреки комфортната победа през април, която му даде 123 места в долната камара на парламента, Санчес все още е доста далеч от необходимите за абсолютно мнозинство. А 80-те дни на разговори с левичарската „Унидас Подемос“, най-вероятният партньор на социалистите, все още не са дали ясни резултати. \r\nВ двучасово обръщение, Санчес обсъди предизвикателствата, с които ще се заеме като нов премиер на Испания: „Безработицата и несигурните работни места, цифровата революция, извънредната ситуация с климата, дискриминацията на жените и бъдещето на Европа“. Освен това той защити конституционните реформи, за да предотврати бъдещи ситуации на безизходица след изборите. \r\nКъм края на речта си, Санчес се обърна директно към Унидас Подемос: „Постигането на сделка не е лесно, но ние сме обединени от обещанието на левицата“. \r\nПодемос, която се стреми към коалиционно правителство със социалистите, казва, че досега Санчес им е предлагал само „символични отговорности” в бъдещото си правителство. Социалистите, от своя страна, казват, че съвместно правителство с Подемос би било невъзможно поради непримирими различия по критични въпроси като ситуацията в Каталуния. \r\n*** \r\n  Партията на президента на Украйна Владимир Зеленски „Слуга народа“ запазва лидерството си на парламентарните избори, като за нея са гласували 43,11% от гражданите, показват резултатите на Централната избирателна комисия на страната след обработването на 92,33% от протоколите, предава  РИА Новости . \r\nНа второ място е партията на Юрий Бойко „Опозиционна платформа – за живот“ с 13,03%. На трето е „Баткивщина“ на бившия премиер Юлия Тимошенко (8,17%), а след нея са „Европейска солидарност“ на бившия президент Петро Порошенко (8,15%) и „Голос“ на музиканта Святослав Вакарчук с 5,87%. \r\nПредсрочните парламентарни избори в Украйна се проведоха в неделя. ЦИК трябва да обяви официалните резултати до 5 август. \r\nСпоред предварителните данни, „Слуга народа“ ще получи мнозинство в Радата и може да създаде правителство самостоятелно. \r\n*** \r\n  Самолет от военно-космическите сили (ВКС) на Руската Федерация на два пъти е нарушил въздушното пространство на Южна Корея в Японско море, твърди във вторник агенция Yonhap, като се позовава на Комитета на началниците на щабове на въоръжените сили на Република Корея, предава  ТАСС . \r\nАгенцията отбелязва, че в отговор са вдигнати изтребители от южнокорейските военновъздушни сили (ВВС), които са произвели предупредителни изстрели. \r\nИнцидентът се е случил в района на островите Токто (Такесима), разположени на изток от южната част на Корейския полуостров и които са предмет на спор между Сеул и Токио. \r\nСпоред версията на КНЩ, във вторник сутринта в опознавателната зона на ПВО на Южна Корея са влезли три военни самолета на Русия и два на китайските ВВС. Един руски самолет, както се твърди, е нарушил въздушното пространство на републиката два пъти – в около 09:00 и 09:30 сутринта местно време (03:00 и 03:30 българско). \r\nОтбелязва се, че това е първият подобен случай на навлизане на самолети от руските ВКС във въздушното пространство на Република Корея. \r\nВ средата на юни Южна Корея също вдигна военна авиация, за да бъдат прихванати руски стратегически бомбардировачи Ту-95, навлезли в опознавателната зона на южнокорейската ПВО.", "date": "2019.07.23", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/07/23/2683061/yeni-safak-kak-otnosheniyata-mezhdu-sasht-i-turtsiya-stignaha-do-segashnoto-si-sastoyaniei.html", "text": "Как отношенията между Анкара и Вашингтон стигнаха до сегашното си състояние? Наясно сме с причините Турция да закупи руските ракетно-зенитни системи С-400. Това е политика, с крайна дата 2030 година, която цели турската военна индустрия да стои на крака, без чужда зависимост. Политика, която се стреми към съвместна продукция, а не превръщането на индустрията в пазар, която се застъпва за производството, а не за консуматорството, пише турският консервативен ежедневник  Yeni Safak  в коментар, представен без редакторска намеса. \r\nЕдна от най-важните клаузи в сделката за системите С-400 е одобрението на Москва за съвместно производство.  \r\nНаскоро попитахме президента Ердоган на връщане от Сараево дали са възникнали проблеми в това отношение.  \r\n„Няма никакви проблеми свързани със съвместната ни работа с Русия. Откакто започнаха преговорите с президента на Руската Федерация Владимир Путин, обсъждаме активно темата. С Божия помощ проекта ще започне скоро. Всички върви гладко“, отговори Ердоган. \r\nПроблема има и други измерения, разбира се, и те са свързани с нарушаването на дългогодишната политика за установяване на независима отбранителна индустрия.  \r\nТова, за което говорим е факта, че от 2013 година отношенията между Турция и САЩ са негативно повлияни от американската политика, насочена към това да изолира и да накаже Турция в собствените й граници. Тази политика е основен фактор за решението на Анкара да се обърне към Русия и да закупи от нея системите. \r\nВсеки вече знае, че от 2013 година процеса на постоянното „размахване на моркова“ пред Турция и формирането на терористичния коридор на „Работническата партия на Кюрдистан“ (ПКК) са част от плана да се измести проекта „Рожава“и в Турция.  \r\nОсвен това, въпреки че отговорниците за опита за преврат от 15-ти юли бяха напълно разкрити, ние все още трябва да преговаряме със САЩ, които не са приели нито едно турско искане в този контекст и които продължават да питат дали не сме инсценирали сами преврата.  \r\nНяма съмнение в това, че дълбокото усещане на недоверие, до което тези афери доведоха са оказали влияние на целия процес, свързан със системите С-400.  \r\nНа 7 ноември 2016, когато реакциите срещу САЩ стигнаха до пика си, президентът Ердоган изрече един анекдот. \r\nПреди много време в един град живеел един завистлив скъперник. Той много се карал със своя съсед заради темперамента си.  \r\nПроблема бил толкова голям, че кмета на града чул за дрязгата им. Един ден, кмета привикал мъжа и му предложил сделка: „Можеш да искаш от мен всичко и аз ще ти го дам. Но имам едно условие – ще дам на съседа ти двойно повече от същото нещо.“ Скъперникът помислил за малко и рекъл: „Искам да ми извадиш едното око“. Когато кмета го попитал защо, той казал: „За да избодеш и двете очи на съседа ми“.  \r\nТогава Ердоган свърза тази приказка с американската политика спрямо Турция.  \r\nКорпоративната политика на САЩ да накаже едностранно Анкара, започнала през 2013 продължаваше през последните шест години, а Вашингтон се държеше сякаш нищо не се случва. Две седмици след като Ердоган разказа тази притча, Тръмп беше избран за президент на САЩ, но въпреки неговите по-мек подход, нямаше сигнали за това да се е отказал изцяло от тази политика.  \r\nАмериканските медии са пълни с експерти, които заплашват страната с думи като „Да изгоним Турция от НАТО“ и „Да ги накажем по начин, който никога няма да забравят“. Тези изявления са само потвърждение на идеята на САЩ, че те могат да правят каквото си поискат, а Анкара трябва тихо да се подчинява.  \r\nВсе пак има и други експерти, които препоръчват по-внимателен подход. Но това, което те казват е „Да изчакаме Ердоган да си тръгне и тогава да оправим отношенията си с тях“. Това, което тези изявления също означават е „Не можем да контролираме Турция заради Ердоган. Да го изчакаме първо да си тръгне“.  \r\nГоворителят на турското президентство Ибрахим Калън наскоро разговаря с американския съветник по националната сигурност Джон Болтън. Калън го предупреди, че отношенията между Анкара и Вашингтон не могат да продължат с едностранно налагане на политиката на САЩ.  \r\nПрез последните шест години политиката на САЩ спрямо Турция се води на основата на едностранно налагане на тяхната воля. \r\nВярно, тази политика може и да датира отпреди 2013, но тогава тя не беше толкова просташка. Изглежда, че освен ако САЩ не се откажат от подхода си скоро, отношенията между тях и Турция ще продължат да са непостоянни.", "date": "2019.07.23", "title": "Yeni Safak: Как отношенията между САЩ и Турция стигнаха до сегашното си състояние?"}
{"url": "http://www.focus-news.net/news/2019/07/23/2683063/kmetat-na-plovdiv-inzh-ivan-totev-sledvashtiyat-kmet-na-grada-tryabva-da-e-gotov-za-vzemaneto-na-tezhki-resheniya-za-da-postigne-dobri-rezultati.html", "text": "Следващият кмет на Пловдив трябва да е готов за вземането на тежки решения, за да постигне добри резултати. Това коментира пред журналисти кметът на града инж. Иван Тотев, предаде репортер на  Радио „Фокус“ – Пловдив . „Трябва да е разумен, диалогичен и да държи на нещата, в които вярва. За да се постигнат резултати, трябва да се вземат тежки решения. Изпитах това на мой гръб, но когато теглиш чертата и се обърнеш назад, виждаш, че си е заслужавало – големите проекти са направени. Някой трябва да плати политическата цена и затова трябва Пловдив да има кмет, който да е подготвен. Мисля, че ще направим едно добро предложение пред жителите за кмет, също за районни кметове и общински съветници“, каза Тотев.  \r\nПо повод заявката на ВМРО да води преговори със Славчо Атанасов за издигане на кандидатурата му за кмет на Пловдив, Тотев коментира: „Преди шест месеца Славчо Атанасов беше казал, че единствената причина да иска да е кмет на града е, за да бъде на балотаж с мен. Явно тогава е излъгал своите избиратели“. \r\nТони МИХАЙЛОВ", "date": "2019.07.23", "title": "Кметът на Пловдив инж. Иван Тотев: Следващият кмет на града трябва да е готов за вземането на тежки решения, за да постигне добри резултати"}
{"url": "http://www.focus-news.net/news/2019/07/23/2683064/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nДеница ДИМИТРОВА", "date": "2019.07.23", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/07/23/2683055/rakovodstvoto-na-pp-abv-podnese-tsvetya-na-pametnika-na-nikola-vaptsarov-po-povod-77-godini-sled-razstrela-mu.html", "text": "Председателят на ПП АБВ Румен Петков, заедно с членове на Изпълнителния съвет на партията, поднесоха цветя на паметника на Никола Вапцаров в София. Това съобщиха от пресцентъра на  партията . Днес се навършват 77 години от разстрела на една от най-значимите фигури в българската поезия. \r\nЛидерът на АБВ - Младежи Пламена Заячка подчерта, че не бива да се позволява погазването на паметта на бележития поет с изкуствени дискусии за това имало ли е фашизъм в България или не.  \r\n„Никола Вапцаров е единственият българин, носител на Международна награда за мир, присъдена му посмъртно през 1952 година. Не бива да позволяваме изключването на негови произведения от учебниците, което по същество е още един разстрел. Не бива да позволяваме потъпкването на паметта му“. \r\nПредставителите на ПП АВБ се погрижиха за почистването на мемориала.", "date": "2019.07.23", "title": "Ръководството на ПП АБВ поднесе цветя на паметника на Никола Вапцаров по повод 77 години след разстрела му"}
{"url": "http://www.focus-news.net/news/2019/07/23/2683054/ruski-ekspert-edinstveniyat-problem-pred-vazobnovyavaneto-na-yuzhen-potok-e-balgariya.html", "text": "Възобновяването на проекта „Южен поток“ е възможно, но проблемът е, че сериозността на България, като партньор, предизвиква големи съмнения, счита директорът на руския Институт за национална енергетика Сергей Правосудов, цитиран от агенция  „Рамблер“ . \r\nЕкспертът обяснява, че тук става въпрос за трето разклонение към „Турски поток“. \r\nКакто обяснява агенцията, „работата е в това, че „Газпром“ е решил да завърши газопровода от компресорната станция „Починки“, намираща се в Нижегородска област, до компресорна станция „Русская“ в Краснодарския край. Това е голям проект, включващ изграждането на тръба с обща дължина 1 625 км и първоначално проектирана за газопровода „Южен поток“. \r\n„Южен поток“, както е известно, бе отменен от България през есента на 2014 г., поради украинската криза и посещението на американските сенатори, водени от Джон Маккейн, който в крайна сметка поиска ултимативно от София да се откаже от проекта с Русия. \r\nВ резултат на това се появи турският поток, който на практика представлява полу-версията на „Южен поток“ с единствената разлика, че обемът на газа от втората линия ще влезе в ЕС не директно, а през Турция. \r\nСегашните нужди на турския поток се покриват от сегашните газопреносни съоръжения на Газпром в Русия, така че веднага след това решение се заговори за това дали руската компания планира да се върне към Южен поток“. \r\n„Теоретично, всичко това е възможно, но сега никой не може да каже доколко е реално. При това, всички помним, че политическото ръководство на България се е обръщало многократно към Русия по повод този проект“, заключва Правосудов. \r\nКакто отбелязва медията, „с президента на Русия Владимир Путин се срещнаха както президентът на България Румен Радев, така и премиерът на страната Бойко Борисов, т.е. представители на двете главни политически партии, които са в конфликт една с друга, но и двете се застъпват за „Южен поток“. \r\n„В България всички разбират много добре, че за развитието на националната икономика им е необходим транзит на руски газ – като минимум под формата на второто разклонение на „Турски поток“, а в най-добрия случай под формата на директно влизане на руски газ на територията на България. Всички говорят за това, че в рамките на нашия южен експортен газопровод може да бъде построено и трето разклонение, което да получи името „Южен поток“. \r\nНо не е ясно дали „Южен поток“ е необходим в съвременна Европа“. \r\n„От друга страна, не бива да забравяме това, че към днешна дата вече са построени мощностите на „Северен поток 2“ и от тук възниква въпросът – а нужно ли е въобще трето разклонение на „Южен поток“ и ще бъде ли тя запълнена изцяло с газ“, констатира Правосудов. \r\nСпоред експерта стабилният недостиг на газ в Европейския съюз през зимата може да бъде стимул за положително решение, поради което в зимния период обикновено Москва увеличава транзита на руски газ до европейските държави през територията на Украйна. \r\n„Ето защо, ако разполагаме с днешните показатели, не можем да се откажем напълно  от украинския транзит, дори ако и двете разклонения на „Турски поток“ и магистралния газопровод „Северен поток 2“ бъдат реализирани“, обобщава Правосудов. \r\n„Рамблер“ отбелязва, че „не трябва да се забравя, че украинската газотранспортна мрежа трябва да се модернизира, което изисква огромни пари, с които Украйна просто не разполага. Нещо повече, новите газотранспортни проекти на Русия означават качествено снижаване на транзита през територията  на Украйна, а това ще доведе и до бърза деградация на газотранспортните мощности в тази страна. В резултат след 5-10 години Украйна може порсто да е неспособна да транспортира големи обеми руски газ през своята територия, а това вече е голям риск и затова може да се получи ситуация, в която търсенето на руски газ в ЕС да се увеличи“. \r\n„От друга страна, с българите има много проблеми – например, те трябва да построят газотранспортния участък до границата със Сърбия, но те първо намериха една строителна фирма, след това друга, започнаха дела, а реализацията на проекта стои на място. По този начин се повтаря историята с „Южен поток“, където те първо не правеха нищо, след това оттеглиха разрешението си за проекта. Затова в този въпрос България е специфичен партньор и трябва да изчакаме пълната реализация на „Турски поток“, заключва Правосудов. \r\n„И когато те направят интерконектор до Сърбия и свършат всички останали работи, които са необходими за доставката на руски газ от Турция, а не от Украйна, тогава действително може да започне разговор за перспективите пред „Южен поток“, коментира руската агенция. \r\n„Също така трябва да припомним изявленията на ръководството на \"Газпром\" и на Министерството на енергетиката на Руската федерация, че изграждането на \"Южен поток\" е възможно само ако руската страна получи твърди гаранции от европейските власти. \r\nВажен фактор е и обстоятелството, че четирите тръби на „Южен поток“ бяха планирани в съвсем друга епоха, когато „Газпром“ и повечето енергийни експерти на стария континент разчитаха на ръста на потреблението в европейската икономика“, отбелязва още „Рамблер“. \r\n„Европейците водят противоречива политика. От една страна те казват, че въглеводородите не им харесват и че им трябва колкото може повече възобновяема енергия, а от друга твъррдят, че трябва да закрият ТЕЦ и АЕЦ. И в резултат се получава така, че просто ще бъде невъзможно да оцелеят само с възобновяемата енергия“, констатира Правосудов. \r\n„Просто заради това, че възобновяемата енергетика е нестабилна, при всички случаи те ще се нуждаят от руски газ“, заключва агенция Рамблер. \r\n \r\nПревод и редакция:", "date": "2019.07.23", "title": "Руски експерт: Единственият проблем пред възобновяването на „Южен поток“ е България"}
{"url": "http://www.focus-news.net/news/2019/07/23/2683065/pleven-zadarzhan-e-71-godishen-mazh-uchastval-v-telefonna-izmama-za-7-000-leva.html", "text": "Задържан е 71-годишен мъж, участвал в телефонна измама за 7 000 лева. Това съобщиха от пресцентъра на  МВР . Той е арестуван от служители на сектор „Противодействие на криминалната престъпност“ при ОДМВР - Плевен и техни колеги от РУ - Долни Дъбник. Действията по разследването стартирали през юни, когато в полицията постъпил сигнал за измамена 82-годишна жителка на с. Горни Дъбник. Жената била потърсена от непознат на домашния си телефон, който ѝ обяснил, че са необходими средства за животоспасяваща операция на нейна близка. Вярвайки че помага, пенсионерката предала 7 000 лева. По случая било образувано досъдебно производство и предприети съвместни действия на криминалисти под ръководството на наблюдаващ прокурор. В хода им е установен 71-годишен от с. Къртожабене, област Плевен, който в ролята на \"куриер\" е посетил домашния адрес на потърпевшата и приел лично от нея парите. При проведените процесуални-следствени действия са открити вещи, съотносими с предмета на разследване. 71-годишният е привлечен в качеството на обвиняем. Той дал подробни сведения за участието си в извършеното престъпление и предал част от взетите пари. Документирането на престъпното деяние продължава.", "date": "2019.07.23", "title": "Плевен: Задържан е 71-годишен мъж, участвал в телефонна измама за 7 000 лева"}
{"url": "http://www.focus-news.net/news/2019/07/23/2683062/stefi-ilieva-obshtina-dupnitsa-20-dushi-e-kapatsitetat-na-dnevniya-tsentar-za-palnoletni-litsa-s-uvrezhdaniya.html", "text": "20 души е капацитетът на Дневния център за пълнолетни лица с увреждания в Дупница. Това каза пред  Радио „Фокус” – Кюстендил  Стефи Илиева, социален експерт към Община Дупница. „Сега услугата стартира, в момента вече има сключени договори с 12 потребители. Считаме, че на този етап капацитетът на Центъра ще бъде достатъчен. Времето ще покаже как ще се развия нещата и дали ще бъде достатъчен капацитетът за територията на нашата община”, каза Стефи Илиева. Услугата може да се ползва от всяко пълнолетно лице с увреждания. За целта е необходимо да се подаде молба до директора на Дирекция „Социално подпомагане”, като се прилага набор от документи – ТЕЛК решение, личната карта и набор от документи, които им се дават на място. Има и типово заявление по образец, което е необходимо да се попълни. „След това се извършва социална оценка на потребностите на лицето от колегите. След това директорът на Дирекция „Социално подпомагане” издава направление за използване на социалната услуга. Тази процедура се прилага, тъй като това е делегирана от държавата дейност и за всички услуги, които са делегирани от държавата и са в общността, ползването става с издаване на направление от дирекцията. След  което лицата се насочват към центъра и там сключват договор с доставчика на социалната услуга, в случая Община Дупница”, каза Стефи Илиева. По думите ѝ лицата ще трябва да заплащат такса в размер на 30% от дохода си, съгласно тарифа за таксите за социални услуги, финансирани от държавния бюджет. \r\nВенцеслав ИЛЧЕВ", "date": "2019.07.23", "title": "Стефи Илиева, Община Дупница: 20 души е капацитетът на Дневния център за пълнолетни лица с увреждания"}
{"url": "http://www.focus-news.net/news/2019/07/23/2683066/sport-ispaniya-iznenada-olimpiyskiya-shampion-po-vaterpol-sarbiya.html", "text": "Испания шокира олимпийския и европейски шампион Сърбия и се класира за полуфиналите на Световното първенство по водна топка за мъже в Куанджу, Южна Корея. Испанците надиграха сърбите с 12:9 и за първи път от 10 години се класираха в топ 4 на шампионат на планетата. Последният път бе през 2009 година, когато загубиха на финала именно от Сърбия и останаха със сребърните медали. Сърбите, олимпийски шампиони от Рио 2016 отпадат още на четвъртфиналите едва за втори път от 2006 година насам. В спор за място на финала Испания ще играе със защитаващия световната си титла тим на Хърватия, който елиминира на четвъртфиналите Германия с 10:8.", "date": "2019.07.23", "title": "Спорт: Испания изненада олимпийския шампион по ватерпол Сърбия"}
{"url": "http://www.focus-news.net/news/2019/07/23/2683068/gd-granichna-politsiya-intenziven-e-trafikat-na-balgaro-srabskata-balgaro-gratskata-i-balgaro-rumanskata-granitsa.html", "text": "Интензивен е трафикът на българо-сръбската, българо-гръцката и българо-румънската граница. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската граница трафикът на ГКПП „Калотина“ е интензивен на вход за леки автомобили. На българо-гръцката граница на ГКПП „Кулата“ и на ГКПП „Маказа“ трафикът е интензивен  на изход за леки автомобили и товарни автомобили. На българо-румънската граница на всички сухопътни гранични контролно-пропускателни пунктове трафикът е интензивен за леки автомобили на вход. На българо-турската и на границата със Северна Македония трафикът е нормален на всички гранични контролно-пропускателни пунктове. \r\nДо 19.00 часа Ферибот Свищов - Зимнич е с преустановена дейност поради техническа неизправност.", "date": "2019.07.23", "title": "ГД „Гранична полиция“: Интензивен е трафикът на българо-сръбската, българо-гръцката и българо-румънската граница"}
{"url": "http://www.focus-news.net/news/2019/07/23/2683072/pazardzhik-ustanovena-e-samolichnostta-na-mazha-otkrit-v-napoitelen-kanal-kray-selo-lozen.html", "text": "Установена е самоличността на мъжа открит вчера в напоителен канал край Пазарджик. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той посочи, че вчера е получен сигнал от служител на „Напоителни системи“ за открито тяло на мъж в напоителен канал между селата Звъничево и Лозен. „На мястото незабавно са изпратени дежурна група от РУ - Пазарджик, пожарната и линейка. Извършен е щателен оглед, установено е, че се касае за мъж на възраст между 60 - 65 години без никакви документи за самоличност. За случая е уведомен и дежурен прокурор. При първоначалния оглед не са установени видими следи от насилие върху трупа, той е транспортиран за аутопсия в „Съдебна медицина“. Предприети са действия от криминалисти при полицейското управление и областната дирекция за изясняване на самоличността на мъжа. Уведомени са кметове на близките населени места. Днес в хода на издирвателните действия е установено, че това е 63-годишен самотно живеещ жител на село Звъничево“, обясни Стоянов. \r\nВаня НИКОЛОВА", "date": "2019.07.23", "title": "Пазарджик: Установена е самоличността на мъжа, открит в напоителен канал край село Лозен"}
{"url": "http://www.focus-news.net/news/2019/07/23/2683069/makfaks-makedoniya-mitsotakis-shte-smekchava-posledstviyata-ot-prespanskiya-dogovor-chrez-protsesa-na-integratsiya-na-skopie-v-es-i-podkrepata-za-markata-makedoniya.html", "text": "Гръцкият премиер Кириакос Мицотакис заяви, че процеса на интеграция на Северна Македония в Европейския съюз и подкрепата за марката „Македония“ ще бъдат двата инструмента, които гръцкото правителство ще използва за смекчаване на негативните последствия от Преспанския договор, предава агенция  „Макфакс“ . \r\nГръцкият премиер спомена критиките на основната опозиционна партия СИРИЗА за евентуално приемане на споразумението за името, но обясни, че преди това е предупреждавал, че след като споразумението бъде ратифицирано, то не може да бъде променяно едностранно. \r\nМицотакис обаче обеща да се бори за регулиране на гръцките търговски марки и стоки с етикети с името „Македония“ и че освен това ще използва възможностите на Скопие  за влизане в ЕС по начин, по който Гърция ще може да извлече най-голяма полза от тези преговори. \r\n \r\nПревод и редакция:", "date": "2019.07.23", "title": "„Макфакс“ (Македония): Мицотакис ще смекчава последствията от Преспанския договор чрез процеса на интеграция на Скопие в ЕС и подкрепата за марката „Македония“"}
{"url": "http://www.focus-news.net/news/2019/07/23/2683071/haskovo-47-godishen-mazh-e-zadarzhan-za-palezh.html", "text": "47-годишен мъж от Хасково е задържан за палеж. Това съобщиха от пресцентъра на  МВР . В 3.38 часа на 22 юли мъж сигнализирал в управлението, че минути по-рано е погасил огън, възникнал в жилището му. Пристигналите на място криминалисти установили, че входната врата на дома не е била заключена. В хода на работата е установен и задържан заподозреният в извършването на палежа, който се оказал съсед. Според първоначалните данни, причина бил конфликт между двамата след употребено количество алкохол. Извършителят е задържан за срок до 24 часа по образуваното по чл.330 ал.1 от НК досъдебно производство.", "date": "2019.07.23", "title": "Хасково: 47-годишен мъж е задържан за палеж"}
{"url": "http://www.focus-news.net/news/2019/07/23/2683070/abv-predlozhi-na-mzhg-nyakolko-grupi-merki-svarzani-sas-preventsiyata-ogranichavane-i-likvidirane-na-ostri-bolesti-po-zhivotnite.html", "text": "АБВ предложи на МЗХГ няколко групи мерки, свързани със превенцията, ограничаване и ликвидиране на остри болести по животните. Това каза проф. Михни Люцканов, член на Изпълнителното бюро на АБВ по време на пресконференция , предаде репортер на  Агенция „Фокус“ . „Последните няколко години сме свидетели на перманентно почти атакуване на нашата страна от тежки епидемии, от заразни заболявания по продуктивните животни. Имаше шап, шарка по овцете, нодуларен дерматит, син език. Миналата година имаше чума по дребните преживни животни. Перманентно има птичи грип“, каза Люцканов. Според него мерките, които предприема държавата в повечето случаи са адекватни, но не и достатъчни. „Именно по тази причина АБВ, съзнавайки цялата, тревожност на проблема, предложи днес на МЗХГ няколко групи мерки, свързани със задълбочаване, засилване ролята на държавата по превенцията, ограничаването и ликвидирането на остри епидемично протичащи болести по животните. Тези мерки, които ние предвиждаме са разпределени в три групи. Едните трябва да бъдат концентрирани на европейско ниво чрез нашите евродепутати. Те трябва да направят всичко възможно страната ни да получи специален статут на страна, която е с такова географско положение, че първа в ЕС посреща подобни предизвикателства. Необходима е ревизия на европейските регламенти, свързани с проблемите, касаещи болестите по животните“, каза проф. Люцканов. „На първо място това е засилване във всичките му аспекти на ветиринарта компетенция в граничните райони“, посочи още проф. Люцканов.  Той изтъкна необходимостта от регионални противоепизоотични служби, както и разработването на нова политика по поддържането и експлоатирането за ловни цели на популациите от диви животни, в това число и временните мерки спрямо тях при опасност или вече възникнала епидемична ситуация. Проф. Люцканов отчете, че са необходими и промени в законодателството. По думите му другата група мерки на  национално ниво  и регионално ниво.  \r\nДеница КИТАНОВА", "date": "2019.07.23", "title": "АБВ предложи на МЗХГ няколко групи мерки, свързани със превенцията, ограничаване и ликвидиране на остри болести по животните"}
{"url": "http://www.focus-news.net/news/2019/07/23/2683074/pernik-kmetat-vyara-tserovska-poluchi-ofitsialna-proklamatsiya-ot-imeto-na-kmeta-na-predgradieto-na-chikago-elk-grouv.html", "text": "Кметът на Община Перник Вяра Церовска получи официална прокламация от името на кмета на предградието на Чикаго – Елк Гроув, Крейг Джонсън. Това съобщиха от пресцентъра на  Общината . Документът беше връчен от перничаните Емил и Диана Миланови, живеещи там, във връзка с побратимяването на двата града.  \r\nВ декларацията се посочва реализирането на съвместни инициативи в областта на културата, спорта и икономиката. В нея е изразено и впечатлението на Партън Федър - член на Градския съвет в чикагското предградие Елк Гроув и Чарлс Уолш - директор на полицията в същия район за удивителната атмосфера и топлото посрещане при посещението им на „Международния фестивал на маскарадните игри „Сурва“ 2019.  \r\n„Истински се вълнувам, че Перник успя да направи такова впечатление и изгради тези прекрасни взаимоотношения. Изключително ми е приятно да стигнем до тази среща, да изградим всичките тези мостове, които ни свързват, за да го има това голямо събитие, което ще бъде три дни, посветено на футбола“, посочи кметът Вяра Церовска.  \r\nНа срещата присъстваха още зам.-кметовете Денислав Захариев и Севделина Ковачева и кметът на кв. \"Изток\" Емил Костадинов. \r\n„Перник може да се гордее, това е първото побратимяване на български град с американски град, което е много важно. Беше една къртовска работа, за да предизвикаме интерес и да стане това сътрудничество. Радваме се за неговото популяризиране“, коментира Емил Миланов, който е мениджър и треньор на футболния клуб„Миньор – Перник“ от Чикаго .  \r\nТой не скри, че предстоящият юбилеен демонстрационен мач с „Миньор“ е една сбъдната мечта. \r\n„Много искахме да играем такъв приятелски мач. Миньор -Чикаго е най-силният български отбор извън пределите на България. Това ще бъде едно прекрасно шоу. Всичко това се реализира с помощта на кметския екип и феновете“, допълни Миланов. \r\nСпортното събитие, посветено на 100 години футбол в Перник, ще бъде 27 юли от 18.30 часа на Стадиона на мира, входът е свободен.", "date": "2019.07.23", "title": "Перник: Кметът Вяра Церовска получи официална прокламация от името на кмета на предградието на Чикаго – Елк Гроув"}
{"url": "http://www.focus-news.net/news/2019/07/23/2683076/reuters-ispanskite-sotsialisti-shte-zagubyat-parviya-vot-na-doverie-sled-kato-podemos-otkaza-da-gi-podkrepi.html", "text": "Радикално-лявата испанска партия „Унидас Подемос“ съобщи във вторник, че няма да подкрепи Социалистическата партия на действащия премиер Педро Санчес на вота на доверие по-късно във вторник, от което става ясно, че социалистите няма да могат да формират правителство на първия от двата такива вота през тази седмица, предава  Reuters . \r\nСанчес, който спечели най-много депутати на предсрочните избори в страната през април, е далеч от това да си осигури достатъчно гласове за абсолютно мнозинство въпреки продължилите три месеца преговори с „Подемос“, отбелязва британската агенция. \r\nНезависимо, че най-вероятно ще загуби вота във вторник, той все пак може да спечели втория рунд в четвъртък, ако социалистите и партията на Пабло Иглесиас преодолеят своите различия и не срещнат съпротива от по-малките партии в долната камара на испанския парламент, посочва още медията. \r\n„Все още е сме решили точно как ще гласуваме, но, със сигурност, няма да го подкрепим (Санчес)“, заяви главният преговарящ на Подемос Пабло Еченике пред радио „Кардена сер“. \r\nСпоред системата на Испания за избор на министър-председател, Санчес ще се нуждае от абсолютно мнозинство от 176 гласа „за“ в 350-местния парламент, на вота във вторник. В другия кръг след два дни ще се прилагат различни правила, които изискват повече гласове „да“, отколкото „против“, без да се броят въздържалите се. \r\nЕченик каза, че неговата партия иска да продължи да преговаря със социалистите, за да се опита да постигне споразумение за коалиционно правителство. \r\n\"Във всеки случай, коалицията на социалистите и Подемос  би затруднила новото правителство да приложи големи промени в политиката, тъй като това би ограничило способността на Санчес да постигне споразумения с други партии в парламента\", каза Антонио Барозу от политическата консултантска компания Teneo. \r\nИзточници в Подемос и Социалистическата партия заявиха, че основният въпрос е каква ще бъде ролята на министрите от Подемос. \r\nИглесиас обвини Санчес в парламента в понеделник, че иска да им даде чисто \"декоративна\" роля без никаква реална власт. \r\nАко Санчес не бъде потвърден като премиер в четвъртък, през септември могат да се проведат допълнителни гласувания. Ако и това се провали, ще бъдат проведени повторни избори на 10 ноември. \r\n \r\nПревод и редакция:", "date": "2019.07.23", "title": "Reuters: Испанските социалисти ще загубят първия вот на доверие след като Подемос отказа да ги подкрепи"}
{"url": "http://www.focus-news.net/news/2019/07/23/2683079/shumen-nad-70-sastezateli-po-shah-se-ochakva-da-vzemat-uchastie-v-vi-tiya-memorial-stoyan-ivanov.html", "text": "Над 70 състезатели по шах се очаква да вземат участие в VI-тия мемориал „Стоян Иванов“ в Шумен. Организацията за предстоящите турнири по ускорен шах и блиц, беше представена на брифинг с участието на Найден Косев, заместник-кмет в Община Шумен и Атанас Димитров от шахматен клуб „Шумен“, предаде репортер на  Радио „Фокус“ - Шумен . „Тази година мемориалът, на името на международния майстор и изтъкнат шахматен педагог Стоян Иванов - един от основоположниците на шуменската шахматна школа, ще се проведе в зала „Арена Шумен“, което ще даде възможност за по-голям брой участници и зрители на състезанието. Намерението на Общината е да подпомага развитието на шахмата в Шумен на базата на съществуващата традиция и опит“, заяви Найден Косев.  \r\n„Освен нашият турнир, национална купа за мъже и жени у нас се провежда само още веднъж - през месец февруари в Пловдив. Това е знак за престижа и доверието към нашия спорт“, посочи Атанас Димитров.  \r\nДо  момента във временните листи за участие подадени над 50 заявки, като записването продължава до самия турнир, който започва от 10.00 часа на 26 юли. Под номер 1 в списъка е гросмайстор Васил Спасов, който тази година е картотекиран в шахматен клуб „Шумен“.  \r\n„Турнирът е е отворен за всички, които искат да играят шах. Сред подалите заявки има както титулувани състезатели, така и начинаещи шахматисти. Има и много деца, които сега усвояват играта“, каза още Атанас Димитров.  \r\nМемориалът, която включва турнирите по ускорен шах и блиц, ще бъде открит на 26 юли от 10.00 часа. Закриването и награждаването на победителите ще се състои в неделя от 13.00 часа. Състезанието в „Арена Шумен“ ще бъде със свободен вход за зрителите. По време на партиите е необходимо да се пази пълна тишина в залата, не се допуска и използването на телефони и таблети. \r\nИвелина ИВАНОВА", "date": "2019.07.23", "title": "Шумен: Над 70 състезатели по шах се очаква да вземат участие в VI-тия мемориал „Стоян Иванов“"}
{"url": "http://www.focus-news.net/news/2019/07/23/2683075/rumen-petkov-abv-struva-si-da-se-seshtame-za-balgari-kato-nikola-vaptsarov-za-koito-balgariya-e-svyato-neshto-i-sa-gotovi-da-dadat-zhivota-si-za-neya.html", "text": "Струва си да се сещаме за българи като Никола Вапцаров, за които България е свято нещо и са готови да дадат живота си за нея. Това каза лидерът на АБВ Румен Петков по време на пресконференция по повод 77-ата годишнина от гибелта на поета Никола Вапцаров, предаде репортер на  Агенция „Фокус“ . Петков отчете, че Вапцаров е посмъртен носител на наградата за мир. „Човек, който е оставил много дълбока следа в българската поезия, в нравствеността на българина, не е зле  когато разсъждаваме над въпросите какво е имало и какво е нямало в България, да си спомняме, че при разстрела му той умира с онези известни думи за смъртта и свободата. Така че на такива дни си струва понякога да можем да се поклоним пред хора, за които България наистина е свято нещо и те са готови  да дадат живота си за нея“, каза още лидерът на АБВ.  \r\nДеница КИТАНОВА", "date": "2019.07.23", "title": "Румен Петков, АБВ: Струва си да се сещаме за българи като Никола Вапцаров, за които България е свято нещо и са готови да дадат живота си за нея"}
{"url": "http://www.focus-news.net/news/2019/07/23/2683067/rumen-petkov-abv-nastoyavame-da-se-obsadi-vavezhdaneto-na-izvanredno-polozhenie-v-oblastite-ruse-silistra-i-razgrad-zaradi-afrikanskata-chuma-po-svinete.html", "text": "Настояваме да се обсъди въвеждането на извънредно положение в областите Русе, Силистра и Разград заради африканската чума по свинете. Това каза лидерът на АБВ Румен Петков по време на пресконференция , предаде репортер на  Агенция „Фокус“  По думите му проблем, от който държавата и институциите бягат е този с идентификацията на животните. „В резултат ние имаме овце по на 15-18 години. Т.е. няма контрол. Животното си отива, маркирането се взима, слага се на друго животно. По регистрите имаме до такава степен възрасти животни, че е смешно. Трябва да се предприемат много ясни, категорични мерки за изчистване на проблемите с идентификацията. Настояваме да се обсъди възможността и при необходимост да се въведе извънредно положение на територията на три области: Русе, Силистра и Разград“, каза Петков. Лидерът на АБВ отчете, че това са трите области с най-голяма концентрация на продуктивни животни. „При разразилата се болест може да излезе извън всякакъв контрол и целият отрасъл да си отиде. Затова независимо от това, че няма да звучи добре в очите на обществото,  въвеждането на извънредно положение с всички произтичащи от това мерки, трябва най-малкото да се обсъди“, посочи още Петков. По думите му това трябва да се вземе с решение и позиция на Народното събрание. „Иначе ще убием свиневъдството в България за десетилетия напред“, допълни още той.  \r\nДеница КИТАНОВА", "date": "2019.07.23", "title": "Румен Петков, АБВ: Настояваме да се обсъди въвеждането на извънредно положение в областите Русе, Силистра и Разград заради африканската чума по свинете"}
{"url": "http://www.focus-news.net/news/2019/07/23/2683080/dobrich-obshtinskiyat-savet-shte-razgleda-predlozhenie-za-opredelyane-na-wifi-tochki-za-bezplaten-dostap-do-internet-na-teritoriyata-na-obshtinata.html", "text": "Общинският съвет ще разгледа предложение за определяне на WiFi точки за безплатен достъп до интернет на територията на Общината. Това ще се случи на редовно заседание на 30 юли, предаде кореспондентът на  Радио „Фокус” – Варна . Предложението е за 8 външни и 3 вътрешни обществени места на територията на Община град Добрич - ДКЦ 1, ДКЦ 2 , Бърза Помощ, ЖП Гара ЮГ, Автогара, площад Демокрация от страната на зала Добрич, Спортна зала „Добротица“,  площад „Свобода“, Регионална библиотека „Дора Габе“ (вътрешна точка), Дом-паметник „Йордан Йовков“ (вътрешна точка), Етнографски комплекс „Стария Добрич“ – района на Часовниковата кула (1бр. вътрешна или външна, предвид спецификата на кулата). Като резервна точка е посочено Митническо бюро –Добрич. Тази точка може да осигури достъп и до гаровия площад на ЖП Гара Юг в случай на затруднения при монтажа на ЖП Гара ЮГ на външна. На 26 юни тази година Община град Добрич е подписала Споразумение с Европейската комисия за отпускане на безвъзмездни средства в рамките на механизма за свързване на Европа WiFi4EU. Към настоящия момент се очаква заверка от Изпълнителна агенция за иновации и мрежи, след която следва изграждане на мрежата от точки с безплатен WiFi  достъп. Инициативата е насочена към насърчаване на интернет свързаността в местните общности. Безвъзмездните средства, предоставени в рамките на споразумението са под формата на ваучер с еднократна сума в размер на 15 000 евро. Ваучерът може  да се използва за инсталиране на изцяло нова публична безжична мрежа, за модернизиране или разширяване на обхвата на съществуваща публична Wi-Fi мрежа, като инсталираната мрежа не трябва да дублира съществуващо безплатно частно или обществено предлагане на безжичен интернет с подобни характеристики, включително и качество. Доставеното и монтирано оборудване и мрежата ще бъдат поддържани съгласно предложения от бъдещата фирма изпълнител срок за гаранционна поддръжка от 36 месеца. Договорът е регистриран в сайта на платформата, подписан от Община град Добрич и предстои започването на реалното изграждане на мрежата. Ангажимент на Общината е да захрани със сигнал изградените нови станции, като това ще бъде свързано и с разходване на средства от общинския бюджет.   \r\nЖулиета НИКОЛОВА", "date": "2019.07.23", "title": "Добрич: Общинският съвет ще разгледа предложение за определяне на WiFi точки за безплатен достъп до интернет на територията на Общината"}
{"url": "http://www.focus-news.net/news/2019/07/23/2683073/rumen-petkov-abv-ako-edin-glaven-prokuror-se-haresva-na-vsichki-tryabva-da-zatvorim-darzhavata.html", "text": "Ако един главен прокурор се харесва на всички – трябва да затворим държавата. Това каза лидерът на АБВ Румен Петков по време на пресконференция , предаде репортер на  Агенция „Фокус“ . „Не сме обсъждали специално номинацията и процедурата по избор на главен прокурор. Вие знаете, че бяха направени промени в Конституцията, в закона, разделиха се колегиите на две – на съдебна и прокурорска. От вчера разбира се, това и в медиите, и не само тема номер 1. Аз ще изложа лично мнение. Понеже се задава въпросът, че има среди, които не харесват Иван Гешев и няма да го харесват като главен прокурор. Моето лично, дълбоко убеждение е че ако един главен прокурор се харесва на всички – трябва да затворим държавата. Трудно ми е да коментирам конкретно работата на г-н Гешев, не съм работил с него и не мога да бъда полезен“, каза още Петков.Според лидера на АБВ процедурата по избора на главен прокурор стартира по правилата. „Много е важно ние да съумеем да създадем предпоставките като общество, изборът да бъде максимално прозрачен“ ,каза още Петков. Според него това трябва да е максимално публично  и хигиенично. Петков отчете още, че фигурата на главния прокурор е била такава, че от различни страни е била подлагана на атаки, в голяма част от които нехегиенични. \r\nДеница КИТАНОВА", "date": "2019.07.23", "title": "Румен Петков, АБВ: Ако един главен прокурор се харесва на всички – трябва да затворим държавата"}
{"url": "http://www.focus-news.net/news/2019/07/23/2683077/liderat-na-nfsb-valeri-simeonov-shte-se-sreshtne-s-glavniya-prokuror-sotir-tsatsarov-i-ministar-mladen-marinov.html", "text": "Лидерът на НФСБ Валери Симеонов и народните представители от НФСБ ще се срещнат в Народното събрание днес с главния прокурор Сотир Цацаров и министъра на вътрешните работи Младен Маринов. Това съобщиха от пресцентъра на  НФСБ . По време на срещата ще бъдат обсъдени мерките срещу купуването на гласове, както и прилагането на Закона за шума. \r\nНародните представители от НФСБ ще дадат изявления на трибунка в Народното събрание от 17.00 часа.", "date": "2019.07.23", "title": "Лидерът на НФСБ Валери Симеонов ще се срещне с главния прокурор Сотир Цацаров и министър Младен Маринов"}
{"url": "http://www.focus-news.net/news/2019/07/23/2683078/varna-31-godishen-mazh-e-postradal-pri-pozhar-v-apartament-na-ul-vyarnost.html", "text": "31-годишен мъж е пострадал при пожар във Варна. Това съобщават от  Областната дирекция на МВР . Около 23.30 часа е подаден сигнал за пожар, възникнал в кухнята на апартамент, намиращ се на ул. „Вярност“. Причината за инцидента е неправилно използване на нагревателен уред. Унищожени са електрически уреди, мебели, домашно имущество, опушени са 50 кв. м стени. При инцидента е пострадал 31-годишен мъж, който е получил изгаряния, няма опасност за живота му.", "date": "2019.07.23", "title": "Варна: 31-годишен мъж е пострадал при пожар в апартамент на ул. „Вярност“"}
{"url": "http://www.focus-news.net/news/2019/07/23/2683081/veliko-tarnovo-obshtina-svishtov-organizira-za-62-ri-pat-masovo-prepluvane-na-reka-dunav.html", "text": "Община Свищов организира за 62-ри път масово преплуване на река Дунав. То ще се проведе на 27 юли при местността Паметниците и ще започне в 9.00 часа. Това съобщиха за  Радио „Фокус“ - Велико Търново  от Общината. Инициативата няма състезателен характер и в нея могат да се включат както жители, така и гости на общината. Всички участници ще преминат медицински преглед, който ще се проведе на място в 8.30 часа. След него плувците ще бъдат извозени с платформи в близост до румънския бряг. От там на групи ще преплуват близо километров участък до българския бряг на реката и ще финишират при историческата местност Паметниците. Грамоти за участие ще получат всички, като по традиция ще бъдат отличени най-възрастният и най-младият от тях, както и семействата, преплували заедно река Дунав. \r\nИ тази година спортната проява се провежда със съдействието на БЧК, Министерство на отбраната (Командване на сухопътни войски), Военно подразделение 28 880 – Белене, Дирекция „Речен надзор” към Изпълнителна агенция „Морска администрация”, Регионална Дирекция „Гранична полиция” –  Русе, Гранично полицейско управление –  Свищов, Районно управление – Свищов, МБАЛ – Свищов, както и звено „Сигурност и контрол” при Община Свищов. \r\nЛуиза ТРАНЧЕВА", "date": "2019.07.23", "title": "Велико Търново: Община Свищов организира за 62-ри път масово преплуване на река Дунав"}
{"url": "http://www.focus-news.net/news/2019/07/23/2683082/rumen-petkov-abv-nastoyavame-da-bade-predostavena-informatsiya-kakvi-sredstva-ot-republikanskiya-byudzhet-se-nasochvat-kam-obshtinskite-darzhavnite-i-chastnite-bolnitsi.html", "text": "Настояваме да бъде предоставена информация какви средства от републиканския бюджет се насочват към общинските, държавните и частните болници. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „Вече 10 години се говори за преустановяване изграждането на нови болници в България, а за концентрация на усилията на държавата в поддръжката и развитие на сега съществуващата болнична карта. Това са неща, които обществото трябва да има пределна яснота, защото да, сигурно процентът 8, 5 % е под средноевропейския, но когато имаме такава драма българинът да доплаща 50 % от здравната услуга, сами разбираме, че хората в третата възраст, децата са изправени пред много тежкия въпрос тези средства да бъдат по някакъв начин осигурени“, допълни Петков.  Д-р Николай Цоцомански, член на ръководството на ПП АБВ  и ръководител на звено в УМБАЛСМ –„Н. И. Пирогов“ посочи, че трябва да има политика, в която да бъдат запазени болниците в районите на страната, защото те освен медицински, изпълняват и социална функция. Според него трябва да се помисли и за нивото на здравните осигуровки. Той запозна с позицията на АБВ по повод новия здравен модел, предлаган от министъра. „В България 8, 5 % от БВП се отделя за здравеопазване. В ЕС процентът е 9,45. Ние имаме една и съща медицина в България, и в Европа. Лекарствата са на една и съща цена, използваме една и съща техника. Същевременно при нас има една тенденция за липса на дофинансиране на здравеопазването. 50 % от една здравна услуга българският гражданин я доплаща. Това е по данни на Евростат. Това е изключително висок процент. Този процент на доплащане на практика определя качеството на един пациент, как ще бъде лекуван. Ако може да доплати, той ще получи качествено лечение. Ако не може, то тогава самото лечение ще бъде по-ниско качество, което е едно рязко нарушаване на социалната програма в едно общество. Министърът предлага да бъдат разпределени тези финанси между няколко здравноосигурителни фонда с мисълта, че когато има конкуренция, ще има и по-строг контрол. Ако един здравен фонд, който първоначално финансира добре едни пътеки и съответно лекарите получават по-добра заплата, той ще стане монополист“, посочи още д-р Цоцомански. По думите му в тези предложения се изключват съсловните организации като БЛС, профсъюзи, за да може министерството еднолично да определя цената на тези здравни услуги. „Много неща могат да се кажат, но ще акцентирам върху най-важните. Ние задаваме един въпрос, който се касае за един обикновен гражданин х, който има някакъв проблем в града Х. Той отива в една болница, той има здравно осигуряване в един фонд, болницата има договор с друг. Как ще се осъществи лекарската помощ, как ще му бъде оказана тя и как между тези фондове ще се появи разплащане? Няма ли по този начин да се намали качеството на една здравна услуга?“, попита още той. Д-р Цоцомански попита по какъв принцип Министерство на здравеопазването ще разпределя лекарствата и медицинските изделия в държавните болници. Според него става дума за бюрократична единица, която е архаична.  \r\nДеница КИТАНОВА", "date": "2019.07.23", "title": "Румен Петков, АБВ: Настояваме да бъде предоставена информация какви средства от републиканския бюджет се насочват към общинските, държавните и частните болници"}
{"url": "http://www.focus-news.net/news/2019/07/23/2683085/dobrich-v-kavarna-byaha-otbelyazani-142-godini-ot-kavarnenskoto-vastanie.html", "text": "На площад „Защитата на Каварна“ кметът на Общината Нина Ставрева заедно със своя екип се преклони пред паметника на водача на Каварненското въстание от 1877 година Андрей Василев – Амира. Това съобщиха от пресцентъра на  Община Каварна . \r\nС цветя и венци своите почести изказаха и Общинският съвет, Историческият музей, Народно читалище „Съгласие-1980“, политически партии, жители и гости на града.  \r\nМузей на открито показа военноисторическо оръжие от 19 век. Инициативата е съвместно с клуб „Традиция“ - Добрич.", "date": "2019.07.23", "title": "Добрич: В Каварна бяха отбелязани 142 години от Каварненското въстание"}
{"url": "http://www.focus-news.net/news/2019/07/23/2683088/denislav-zahariev-zam-kmet-na-pernik-s-palna-sila-varvi-organiziraneto-na-sabitiyata-posveteni-za-100-godishninata-na-futbola-v-grada.html", "text": "Под пълна пара върви организирането на събитията, посветени за 100-годишнината на футбола в Перник. Правим всичко възможно, за да може градът ни да преживее нещо незабравимо. Това каза зам.-кметът Денислав Захариев, съобщиха от пресцентъра на  Община Перник . \r\n„Левски\" имаше своята 100-годишнина, „Славия\" имаше своята 100-годишнина.Това, което ще видят феновете на „Миньор\" и гражданите на Перник през тези дни ще е много по-добро. Като начин на провеждане и като атмосфера. „Левски\" игра с „Лацио\", ние играем с отбор от Чикаго, който е единственият български и най-високо поставен на световно ниво. Това ще е един страхотен мач“, посочи Захариев.  \r\nПрограмата започва на 26 юли със среща с представители на ФК „Миньор Перник“ - Чикаго в кабинета на кмета. Тя ще се проведе от 15.30 часа и на нея ще се състои връчване на юбилейни подаръци за 100 годишнината на ФК „Миньор“. В 17.00 часа ще се проведе откриване на тематична изложба във I-во фоайе на ОК „Дворец на културата – Перник“. Изложбата се подготвя от РИМ – Перник. В 18.00 часа ще бъде официалното честване и връчване на призове на бивши футболисти, деятели и ръководители на ФК „Миньор“ на сцената на Общински драматичен театър „Боян Дановски“. Празничната програма ще продължи и на 27 юли.", "date": "2019.07.23", "title": "Денислав Захариев, зам.-кмет на Перник: С пълна сила върви организирането на събитията, посветени за 100-годишнината на футбола в града"}
{"url": "http://www.focus-news.net/news/2019/07/23/2683083/rbk-ruskoto-ministerstvo-na-otbranata-obvini-yuzhna-koreya-che-e-sazdala-zaplaha-za-ruskite-samoleti.html", "text": "Министерството на отбраната на Русия коментира инцидента с участието на руски бомбардировач Ту-95МС и южнокорейски изтребители F-16 в небето над неутрални води в Японско море. В съобщение на военното ведомство, се казва, че руските самолети са извършвали планов полет в съответствие с международните правила, предава  РБК . \r\nСпоред версията на Москва, в района на остров Токто (Такешима), руският самолет е приближен от два южнокорейски изтребителя и се е създала опасност за него, когато те пресекли курса на бомбардировача.  \r\nРуските власти също така добавят, че южнокорейските самолети не са установили връзка с екипажа на Ту-95МС, а вместо това са започнали стрелба с топлинни примамки и накрая се отделили от руския самолет.  \r\nВ заявлението се казва, че маршрута на руския бомбардировач е съобразен с международните регулации да не се приближава на по-малко от 25 км от остров Токто и да не се отклонява от маршрута си. Следователно няма как да е нарушено въздушното пространство на Южна Корея.  \r\nТе продължават, че не за първи път пилоти от Южна Корея безуспешно се опитват да попречат на полетите на руските самолети над неутралните води на Японско море, позовавайки се на „самопроизволно създадените зони за идентификация на противовъздушната отбрана”. „Тези зони не са част от международните регулации и не са признати от Русия“ , се казва още в изявлението.  \r\nОсвен това министерството на отбраната отрече твърдението на Сеул, че пилотите са произвели предупредителни изстрели. \"Ако руските пилоти почувстват заплаха за сигурността си, отговорът ще е незабавен“, допълниха оттам. \r\nИнцидентът с бомбардировача Ту-95 и изтребителите F-16 е от сутринта на 23 юли. Според версията на южнокорейското министерство на отбраната руските самолети нахлуват два пъти в корейското въздушно пространство и това е принудило техните пилоти да произведат предупредителни изстрели. \r\nПо-късно администрацията на президента на Република Корея изпрати официалната жалба до секретаря на Съвета за сигурност на Русия Николай Патрушев във връзка с инцидента.  \r\n„Ако това се случи отново, ще предприемем много по-сериозни мерки“, заявиха южнокорейските власти.", "date": "2019.07.23", "title": "РБК: Руското министерство на отбраната обвини Южна Корея, че е създала заплаха за руските самолети"}
{"url": "http://www.focus-news.net/news/2019/07/23/2683086/varna-kontsert-na-otkrito-teatralna-vecher-i-myuzikal-shte-badat-predstaveni-v-grada-do-kraya-na-17-oto-izdanie-na-teatar-rimski-termi.html", "text": "Концерт на открито, театрална вечер и мюзикъл може да гледа публиката във Варна до края на 17-ото издание на Театър „Римски терми“ тази седмица. Това каза в интервю за  Радио „Фокус“ – Варна  Виолета Тончева от Театрално-музикалния продуцентски център в града. В следващите три вечери от 21.00 часа ще бъдат представени концертът „Белкантовите гласове“ и „Монтажът на моя филм“ или „Наръчник на оптимиста“ в пространството на Римските терми.  \r\nНа 24 юли в Летния театър ще се състои и премиерата на мюзикъла „Чикаго“. Според Виолета Тончева белкантовите гласове в случая са три – водещият тенор Валерий Георгиев, баритонът Пламен Димитров и варненката Андриана Йорданова, която от години живее и работи в Малта. „Утре публиката във Варна може да види една от последните постановки на Варненския драматичен театър – „Монтажът на моя филм“ на режисьора Деси Шпатова. Това е една много забавна и приятна комедия по романа „Наръчник на оптимиста“, обясни още Виолета Тончева.  \r\nНа 25 юли Театър в Римските терми завършва с мултимедийния концерт „Магията на киното“. В него публиката може да съпреживее култови песни от филмови шедьоври. В него ще участва вокална формация „Маджика“ в съпровод на виолончело, цигулка, флейта и пиано. Вокалните и инструментални аранжименти са дело на Руслан Павлов, който ще бъде на пианото. „Първите спектакли на Театър „Римски терми“ във Варна са били през далечната 1977 година\", припомни Виолета Тончева. По думите ѝ спектаклите прекъсват през 1999 година и биват възстановени през 2016 година. \r\nДиана СТОЕВА", "date": "2019.07.23", "title": "Варна: Концерт на открито, театрална вечер и мюзикъл ще бъдат представени в града до края на 17-ото издание на Театър „Римски терми“"}
{"url": "http://www.focus-news.net/news/2019/07/23/2683087/sluzhiteli-ot-direktsiya-komunikatsionni-i-informatsionni-sistemi-v-mvr-shte-badat-obucheni-po-proekt-na-operativna-programa-dobro-upravlenie.html", "text": "Да се подобрят знанията и уменията на служителите от отдел „Системи за наблюдение и оповестяване“ от Дирекция „Комуникационни и информационни системи“ в МВР е основната цел на проекта за обучение на служителите за работа със системите за мониторинг, ранно предупреждение и оповестяване. Той ще спомогне за подобряване на нивото на специализираните знания на служителите, които поддържат, администрират и развиват системите за ранно предупреждение. Това каза директорът на Дирекция „Комуникационни и информационни системи“ в МВР Младен Петров, съобщиха от пресцентъра на  МВР . Освен това ще се постигне по-ефективно взаимодействие между държавната администрация, обществото и бизнеса, добави още той.  \r\nПроектът е на стойност 199 399 лева и е по Оперативна програма „Добро управление“. В него са предвидени четири дейности за провеждане на обучение на 164 служители за работа със системата за ранно предупреждаване и за ползване на информацията от Геоинформационния портал на Центъра за космически наблюдение, както и за работа със специализираните софтуери, свързани с наблюдение и прогнозиране на опасни явления.", "date": "2019.07.23", "title": "Служители от Дирекция „Комуникационни и информационни системи“ в МВР ще бъдат обучени по проект на Оперативна програма „Добро управление“"}
{"url": "http://www.focus-news.net/news/2019/07/23/2683089/blagoevgrad-v-istoricheski-muzey-petrich-mozhe-da-bade-vidyana-karta-porachana-v-godinata-na-ilindensko-preobrazhenskoto-vastanie-ot-generalniya-shtab-na-balgarskata-armiya.html", "text": "Исторически музей  – Петрич може да бъде видяна карта поръчана в годината на Илинденско-Преображенското въстание от генералния щаб на българската армия. Това съобщиха за  Радио „Фокус“ – Пирин  от културната институция. От музея уточняват, че по картата се е водила подготовката за Балканската война. \r\nЛивия НИНОВА", "date": "2019.07.23", "title": "Благоевград: В Исторически музей  – Петрич може да бъде видяна карта, поръчана в годината на Илинденско-Преображенското въстание от генералния щаб на Българската армия"}
{"url": "http://www.focus-news.net/news/2019/07/23/2683092/ren-tv-rusiya-nato-se-opitva-da-vkara-balgariya-vav-voynata-balgarski-bratushki-tryabva-li-vi-tovai.html", "text": "Под прикритието на ученията Sea Breeze-2019 НАТО продължава да наводнява Украйна със свои агенти. На 12 юли 2019 година Министерството на отбраната на Украйна обяви, че ученията са завършили. Както се съобщава, в Одеса се е провела тържествена церемония по закриване на ученията, а официалните източници направиха заключителен доклад, изреждайки броят на страните-участници и съобщавайки колко кораби и подразделения от тези страни са участвали в ученията, пише руският телевизионен канал  РЕН ТВ  в коментар, представен без редакторска намеса. \r\nНо неофициални източници се съгласиха да разкрият някои подробности, които останаха зад кадъра на официалните репортажи. \r\nПърво, в рамките на ученията „Морски бриз-2019“ са проведени следните мероприятия: \r\n \r\n -десанти в различни условия, спускане на водолази, огнева подготовка, организация на търсенето на потънали (подозрителни) предмети; \r\n \r\n-преход към Змийския остров, плаване в строй, тактическо маневриране, тренировка по отразяване на атака на маломерни морски цели; \r\n \r\n-учения по защита от нападения на бързоходни маломерни катери, тактическо маневриране; \r\n \r\n-подводно рязане/заваряване, повдигане на товари от водата, слизане от кораба за щурм; \r\n \r\n-тактическо маневриране, тренировка по отразяване на атака на маломерни морски цели, водене на бой със скоростни цели; \r\n \r\n-контрол на гражданското корабоплаване, изпълняване на артилерийски стрелби, тренировки по противоподводна отбрана, водене на морски бой през нощта, тактическо маневриране; \r\n \r\n-изпълнение на артилерийски стрелби; \r\n \r\n-организиране и планиране, осигуряване и провеждане на работа по търсене и идентификация на подозрителни взривоопасни предмети, оценка на пристанищни съоръжения и оглеждане на пристанище с цел идентифициране на потенциални опасности за навигацията, ремонт на повредите на пристанището и изчистване на пристанището (занятията са проведени в тактическия пристан на пристанище „Одеса“) \r\n \r\n-щурмов десант на остров Змийски с вертолет с помощта на системи „Адаптер-М“. \r\n \r\nНо успоредно със самите учения се е провеждала инфилтрация на военнослужещи от страните от НАТО и други чуждестранни граждани в закрити режимни обекти на Въоръжените сили на Украйна. Например, в периода от 23 до 25 юли 2019 година на базата на Житомирския военен институт С.П. Корольов (град Житомир) се провежда обучение на военнослужещи от медицинската служба на Въоръжените сили на Украйна (ВСУ) под непосредственото ръководство на тренировъчна група на Сухопътните войски на ВС на САЩ в Европа. \r\nНо най-интересното се случи на територията на 73-ти морски център със специално назначение ССО ВСУ (Николаевска област, град Очаков). Припомняме, че именно в Очаков американските военнослужещи практически завършиха строителството на своята военноморска база и центъра за оперативно управление на военноморските сили. \r\nТака за периода на международното учение \"Морски бриз - 2019\" в морския център със специално назначение бяха приети редица чужди граждани. Чужденците са действали на територията на този център в групи. Така от 26 юни до 17 юли 2019 г. действаха група граждани на САЩ, Белгия, Дания и Гърция. Ето имената им: \r\n \r\n- Iryna Van Den Neste, Белгия; \r\n \r\n- George Tzaroijchis, Гърция; \r\n \r\n- Moore Trish, САЩ; \r\n \r\n- Jon Rodden, САЩ; \r\n \r\n- Тейлър Уилсън, САЩ; \r\n \r\n- John Daly, САЩ; \r\n \r\n- Christopher Sterner, САЩ; \r\n \r\n- Michael Marup-Lorentzen, Дания; \r\n \r\n- Katrine Braad Jakobsen, Дания. \r\n \r\nЗа доста дълъг период - от 3 юли до 2 август 2019 г., там е бил латвийският специалист Darius Marozas. \r\n \r\nА в периода от 1 до 12 юли 2019 година в морския център със специално назначение е работила цяла група българи: \r\nDimitrov Ivelin, Valev Ventsislav, Angelov Pavlin Ivanov, Kuzev Hristo Lazarov, Shipkovenski Vladimir Spasov, Doshnakov Aleksandr Rumenov, Shindov Kaloyan Kostudinov, Vakchev Angel Dimitrov, Metohliev Iliya Nikolaev,Cheykov Marin Malinov,Alkesov Slaeeyko Georgiev, Chobanov Aleksandr Kolev, Tsatsarov Stefan Hristov, Tonev Nikola Nikilaev, Bozhilov Vladimir Bozhilov, Kutev Rangel Dimitrov. \r\n \r\nПривличането на българи към проектите на НАТО е показателно. Особено на фона на ученията NOBLE JUMP-2017, провели се в Румъния през 2017 година. Тогава за отразяване на митическия „агресор“, условно „нападнал“ Румъния, са задействани подразделения на бивши страни от Варшавски договор. Всички учения имат легенда, която е важна за сценария на ученията. Като правило в тези легенди не се посочват реални страни, но легендирането е доста прозрачно и дори за цивилните не е никак трудно да се отгатнат коя страна се крие зад всяко измислено название. Участниците в тези маневри, техните военни и политически сценаристи, знаят точно против кого се отработват военни действия. Под „агресор“, който условно е нападнал Румъния, се има предвид Русия. И през 2017-та година българските военнослужещи, според съобщенията на медиите, са отказали да стрелят по силуети на войници, приличащи на войници от съвременната руска армия. „Българите не стрелят по руснаци“, са заявили войниците, а българските офицери са ги подкрепили. Тогава на натовците им се е наложило да се извиняват. \r\nКакто виждаме, те са си направили изводите и днес НАТО се опитва да зарази българските военнослужещи с антируска истерия. Акцентът е върху украинците, като близки до българите, рускоезични и номинално православни. Задокеанските разпалвачи на световните войни сега се опитват да си намерят съюзници сред нашите славянски братя. Натовците разчитат, че украинските морски пехотинци, особено преминалите т.нар. „Анти-терористична операция“ (в Донбас) (АТО) и обработени от нацистката пропаганда, ще убедят българите във враждебността на руснаците. Очевидно, англосаксонците са пресметнали, че дори при условията на мобилизация на всички украински „учаснтици в АТО“, пушчечното месо за войната против руснаците ще бъде недостатъчно. Както винаги, те искат да воюват с чужди ръце. Български братушки, трябва ли ви това?... \r\n \r\nПревод и редакция:", "date": "2019.07.23", "title": "РЕН ТВ (Русия): НАТО се опитва да вкара България във войната; Български братушки, трябва ли ви това?..."}
{"url": "http://www.focus-news.net/news/2019/07/23/2683091/dobrich-obshtinski-savetnitsi-predlagat-prenasochvane-na-sredstva-tselevo-za-finansirane-na-remont-poddrazhka-i-izgrazhdane-na-detski-ploshtadki.html", "text": "Общински съветници предлагат пренасочване на средства целево за финансиране на ремонт, поддръжка и изграждане на детски площадки с прилежащите им съоръжения на територията на община Добрич, предаде кореспондент на  Радио „Фокус” – Варна . Предложението е средствата да бъдат приходът за периода от юли до декември тази година в размер на малко над 12 389 лв. В докладната записка е посочено, че с приетия бюджет на Общината за тази година не са предвидени средства за такова основание. В капиталовата програма има включени 9 000 лв. за изграждане на детска площадка в междублоковото пространство на улица „Боряна“. Към момента обаче много от съоръженията на детските площадки са счупени и се нуждаят от подмяна или ремонт. Необходими са средства за поддържане на общо 51 детски площадки, изградени в Добрич. Сред основните мотиви за предложението са три - Общинският съвет на Добрич не е изготвил цялостна концепция за ремонта, поддръжката и експлоатацията на детските площадки в града; общността не е достатъчно отговорна и изградените детски площадки се рушат. Освен това липсва ефикасен контрол от страна на правоохранителните органи за предотвратяване на подобен род престъпления.  \r\nЖулиета НИКОЛОВА", "date": "2019.07.23", "title": "Добрич: Общински съветници предлагат пренасочване на средства целево за финансиране на ремонт, поддръжка и изграждане на детски площадки"}
{"url": "http://www.focus-news.net/news/2019/07/23/2683096/sofiya-v-hram-sveta-petka-v-kv-orlandovtsi-vseki-chetvartak-shte-se-otsluzhva-vecherna-sluzhba.html", "text": "В храм „Света Петка“ в кв. „Орландовци“ всеки четвъртък ще се отслужва вечерна служба. Това съобщиха от  Църковното настоятелство . С благословението на Негово Светейшество Неофит, Митрополит Софийски и Патриарх Български всеки четвъртък от 17.00 часа в храма ще се отслужва вечерна служба и Акатист на Света Богородица „Скоропослушница“, пред копието на чудотворната иконата на Света Богородица, изографисана в манастира Дохиар, Света Гора.", "date": "2019.07.23", "title": "София: В храм „Света Петка“ в кв. „Орландовци“ всеки четвъртък ще се отслужва вечерна служба"}
{"url": "http://www.focus-news.net/news/2019/07/23/2683095/smolyan-dazhd-vali-v-grada-patnite-nastilki-sa-mokri-i-hlazgavi-na-mesta.html", "text": "Дъжд вали в града, предаде репортер на  Радио „Фокус“ – Смолян . Пътните настилки са мокри и хлъзгави на места. Водачите трябва да шофират с повишено внимание и съобразена скорост. \r\nНели ГЕРГЬОВСКА", "date": "2019.07.23", "title": "Смолян: Дъжд вали в града, пътните настилки са мокри и хлъзгави на места"}
{"url": "http://www.focus-news.net/news/2019/07/23/2683097/sport-ferentsvarosh-podnovi-dogovora-na-sergey-rebrov-sled-kato-pobedi-ludogorets.html", "text": "Ференцварош награди старши треньора Сергей Ребров с нов договор, след като унгарският шампион елиминира Лудогорец в първия квалификационен кръг на Шампионска лига.Украинският специалист подписа нов тригодишен договор с унгарския клуб. Финансовите детайли не се разкриват.45-годишният бивш футболист на Динамо Киев пое Ференцварош през август 2018 година. Още в първия си сезон той успя да изведе отбора до шампионската титла в Унгария.", "date": "2019.07.23", "title": "Спорт: Ференцварош поднови договора на Сергей Ребров, след като победи Лудогорец"}
{"url": "http://www.focus-news.net/news/2019/07/23/2683099/stefka-stoeva-tsik-do-6-septemvri-tsik-tryabva-da-e-naznachila-vsichki-obshtinski-izbiratelni-komisii-i-te-da-zapochnat-da-rabotyat.html", "text": "До 6 септември ЦИК трябва да е назначила всички общински избирателни комисии и те да започнат да работят от тази дата. Това каза председателят на ЦИК Стефка Стоева по време на откриването на Национален форум - кръгла маса на ЦИК и НСОРБ, предаде репортер на  Агенция „Фокус“ . Председателят на ЦИК каза, че е впечатлена от организацията на форума. „Добро партньорство съществува между ЦИК и местната администрация. Ние вече сме в изборен процес и след приемането вчера на хронограмата на ЦИК ние работим“, даде разяснения Стоева и пожела успех на форума. „31 юли трябва да са готови част от нашите решения. От четвъртък започваме да приемаме изборните книжа“, заяви Стоева. Стефка Стоева каза, че се надява да имат добра организация, която да им осигури повече време. „Надяваме се, че до края на август ЦИК ще бъде приела всички свои, решения, принципни книжа, които са основата за започване на изборния процес“, поясни тя и добави, че обучението на СИК започва сега. Стоева каза, че предварително има зададени въпроси, на които ще отговорят по време на форума. „Предстоят други обучения, предстои разяснителна кампания“, добави тя. По думите и изборите за Европейски парламент са били доста по-леки от предстоящите местни избор. Относно машинното гласуване каза, че въпросът е спорен, тъй като сертифакацията на машините е незаконна. Тя, съдейки по предходните избори, каза, че практиката за обучение на всички как се работи с машините досега е била неуспешна.  \r\n„В нашето решение за възнагражденията сме предложили по-високи възнаграждения“, заяви тя. Каза, че работят паралелно и по вариант за машинно гласуване. „За машинното гласуване парламентът има думата. Стоева коментира възнагражденията сега. „65 лева за председател, за член 54 лева. Ние сме предложили около 100 лева за председател за първия тур и суми като настоящите за втори тур, който е по-лек“, коментира тя и каза, че това е за изборния ден. По думите и има отделни предложения за участие в обучения. „Без материални стимули е трудно да намерим качествени хора“, категорична бе Стефка Стоева.  \r\nНадежда ИВАНОВА", "date": "2019.07.23", "title": "Стефка Стоева, ЦИК: До 6 септември ЦИК трябва да е назначила всички общински избирателни комисии и те да започнат да работят"}
{"url": "http://www.focus-news.net/news/2019/07/23/2683093/afp-boris-dzhonsan-pobedi-dzheremi-hant-i-e-noviyat-predsedatel-na-konservativnata-partiya.html", "text": "Бившият кмет на Лондон и министър на външните работи на Великобритания Борис Джонсън във вторник спечели състезанието за това кой ще наследи Тереза Мей на поста премиер на Обединеното Кралство, като победи настоящият външен министър Джереми Хънт в съревнованието за лидер на Консервативната партия, предава  AFP . \r\nДжонсън победи Хънт с 92,153 гласа на 46,656 гласа на членовете на торите. Той ще наследи официално Тереза Мей в сряда. \r\n \r\nПревод и редакция:", "date": "2019.07.23", "title": "AFP: Борис Джонсън победи Джереми Хънт и е новият председател на Консервативната партия"}
{"url": "http://www.focus-news.net/news/2019/07/23/2683100/miglena-boyadzhieva-obshtina-blagoevgrad-sporten-internat-pirin-e-remontiran-iztsyalo-i-nyama-nuzhda-ot-dopalnitelni-remontni-deynosti.html", "text": "Спортен интернат „Пирин“ е ремонтиран изцяло и няма нужда от допълнителни ремонтни дейности. Това каза за  Радио „Фокус“-Пирин  директорът на Спортния интернат – Миглена Бояджиева. Тя припомни, че през 2014 година интернатът е бил ремонтиран изцяло, благодарение на кмета Камбитов, като тогава е била обновена цялата сграда, която тогава се рушеше. „Възпитателите са 6, като постоянно има първа, втора и нощна смяна.  От миналата година  общежитието на Езиковата и Математическата гимназия също са към Спортния интернат. Там също ще се наложи да дообособяваме стаи, защото се оказа, че учениците няма да се съберат. Общината много ни помага за ремонтите и за обзавеждането“, коментира Бояджиева. Тя подчерта, че всичко вече е направено, така че децата да се чувстват добре, а от тях се изисква само да учат и да спортуват. \r\n \r\nНатали СТЕФАНОВА", "date": "2019.07.23", "title": "Миглена Бояджиева, Община Благоевград: Спортен интернат „Пирин“ е ремонтиран изцяло и няма нужда от допълнителни ремонтни дейности"}
{"url": "http://www.focus-news.net/news/2019/07/23/2683102/stara-zagora-v-grada-shte-se-sastoi-pametna-vecher-vazhvala-za-stara-zagora-na-31-yuli.html", "text": "Тази година се навършват 142 години от жестоката битка за Стара Загора по време на Руско-турската война. Това съобщиха от пресцентъра на  Община Стара Загора . Хиляди старозагорци ще се съберат отново на 31 юли на мемориала „Бранителите на Стара Загора“, за да отдадат почит на знайните и незнайни войни дали живота си в защита на града. Паметната вечер „Възхвала за Стара Загора“, организирана от Общината, ще започне в 20.30 часа.  \r\nТова честване е естествен преход към друга не по-малко важна годишнина - 140 години от възстановяването на Стара Загора. Кулминацията на тържествата ще е на 5 октомври, когато е положен първият камък за възстановяването на опожарения град.  \r\nВ тържествената церемония-спектакъл „Искри“ ще участва Представителен оркестър на въоръжените сили към националната гвардейска част. В тържествата ще се включи и военният оркестър на Втора механизирана бригада.  \r\nТази година акцентът пада върху военните ритуали. Спектакълът „Искри“ е вълнуващо и неповторимо съчетание от ефектна демонстрация на нестандартни строеви хватки, движения с и без оръжие и отдаване на почит към бойните знамена и героите, отдали живота си за свободата и независимостта на България. В концерта ще участват солистката на ансамбъла Гуна Иванова и внучките ѝ. След спектакъла тържествена заря ще озари небето над Стара Загора. \r\n„Възхвала за Стара Загора“ е трети спектакъл посветен на годишнина от  историята на Стара Загора. На 31 юли 2018 г. Мемориалният комплекс „Бранителите на Стара Загора\" се оказа тесен за хилядите старозагорци дошли да присъстват на паметната вечер - спектакъл „Моление за Стара Загора“, по повод 141 години от боевете за Стара Загора по време на Руско-турската освободителна война /1877-1878 г./ и 140 години от Освобождението на България. На два екрана вървяха историческите данни за боевете и участниците в тях, а след това предаваха изпълненията от сцената. С мощни аплодисменти публиката посрещна Старозагорския митрополит Киприан, който зае диригентския пулт при изпълнението на ораторията „Моление“ от Найден Андреев от хора и оркестъра на Държавна опера – Стара Загора, Общински духов оркестър и Военен духов оркестър при Втора механизирана бригада. Десетки светлинни лъчове съпътстваха изпълненията, събирайки музика, глас и светлина с уникално въздействие. \r\nНестинарският танц от танцовата драма „Нестинарка“ по музика на Марин Големинов на балета на Операта остави без дъх млади и стари дошли на тържествата. После митрополит Киприан отново  се качи на пулта, за да дирижира  „Тържествена увертюра 1812“ от П.И. Чайковски. \r\nНа 31 юли 2017 г. на същото място бе представен уникален по рода си и мащаби на реализация спектакъл  „Молитва за Стара Загора”. С възможностите на визуалните изкуства, невероятен звук и светлина бе представен един нов тип градски ритуал в памет на загиналите и дадените свидни жертви по пътя към национално освобождение. В автентична среда, на историческия хълм Чадър могила, където са се водили реалните бойни действия, спектакълът събра  основните компоненти на посланието – саможертва, традиция и вяра. Специална роля в него бе отредена на Старозагорския митрополит Киприан, който произнесе молитва за Стара Загора.", "date": "2019.07.23", "title": "Стара Загора: В града ще се състои паметна вечер „Възхвала за Стара Загора“ на 31 юли"}
{"url": "http://www.focus-news.net/news/2019/07/23/2683104/ombudsmanat-maya-manolova-kam-chlenovete-na-tsik-reshihte-letnite-si-otpuski-no-bavite-podgotovkata-na-izborite.html", "text": "Омбудсманът Мая Манолова изпрати отворено писмо до Централната избирателна комисия (ЦИК), в което остро критикува членовете й, че бавят и изпускат срокове, разписани в Изборния кодекс, свързани с подготовката на местните избори през октомври, съобщиха от пресцентъра на  омбудсмана . „Независимо, че е внесен законопроект за изменение на Изборния кодекс, докато той не бъде приет и влезе в сила, ЦИК е длъжна да започне провеждането на изборите, включително по отношение на машинното гласуване. Видно от информацията, публикувана на Интернет страницата на ЦИК обаче, активен процес няма“, посочва Манолова и обобщава, че „до момента  ЦИК  не е спазила нито един срок, свързан с насрочването на изборите“.  \r\n„От 10 юли 2019 г. започнаха да текат сроковете, предвидени в Изборния кодекс, включително по отношение на машинното гласуване. До днес, 23 юли 2019 г., ЦИК е приела само хронограмата за изборите, от която е видно, че активната работа на комисията ще започне отново на 60-ия ден преди изборите“, категорична е омбудсманът.  \r\nМая Манолова посочва, че до 17 юли, например, ЦИК трябваше да открие подсайт  на Интернет  страницата си за предоставяне на информация при машинното гласуване. „Този срок вече е изтекъл, а такъв сайт не е открит, липсва и в хронограмата. Освен това, пропуснат е срокът - до 22 юли, до който ЦИК  трябваше да определи броя на избирателните секции за машинното гласуване, включително критериите, на които да отговарят, като такъв срок също няма в приетата хронограма.  \r\nВ писмото си до ЦИК Манолова предупреждава, че оправданията за кратките срокове, с които комисията обясни проблемите, свързани с машинното гласуване на изборите за членове на Европейския парламент на 26 май 2019 г. сега не издържат, тъй като с издаването на указа на 10 юли 2019 г. на президента за провеждането на местните избори, на ЦИК е осигурено достатъчно време от над три месеца да организира машинното гласуване. „Поради което недоумявам защо комисията не заседава редовно и не приема документите, свързани с изборите и с машинното гласуване“, пише омбудсманът.  \r\nМанолова подчертава, че от насрочването на изборите на 10 юли до днес – 23 юли, ЦИК  е провела 5 заседания, на които се е занимавала предимно с административнонаказателна дейност, а от избирането й на 20 март т.г. активно се занимава с битовите проблеми на членовете й, включително ползването на летен отпуск.  \r\n„Очаквам ЦИК, както е подхождала и досега при организирането на избори, да съобрази сроковете, предвидени в Изборния кодекс, да започне незабавно работа по машинното гласуване, както и останалите дейности по подготовката на изборите като по този начин, освен спазването на принципите на демократичната и правова държава,ще се закрепи и доверието на гражданите в изборния процес“, завършва омбудсманът.", "date": "2019.07.23", "title": "Омбудсманът Мая Манолова към членовете на ЦИК: Решихте летните си отпуски, но бавите подготовката на изборите"}
{"url": "http://www.focus-news.net/news/2019/07/23/2683101/hamid-hamid-dps-ne-e-rabota-na-polititsite-da-se-namesvat-v-izbora-na-nov-glaven-prokuror.html", "text": "Не е работа на политиците да се намесват в избора на нов главен прокурор. Това каза пред журналисти народният представител от ПГ на ДПС Хамид Хамид във връзка с избора на нов главен прокурор, предаде репортер на  Агенция \"Фокус\" . На въпрос как оценява надпреварата за нов главен прокурор и дали е предрешен избора, Хамид каза: \"Не е работа на политиците да се намесват в избора на нов главен прокурор. Това е работа на независимата съдебна система. Нека да оставим ВСС да си свърши работата и политиците да се въздържат от коментари. Разбирам, че има политици, които подскачат. Вият на умряло, но това си е техен пробллем\", каза Хамид. Във връзка с хакерската атака срещу НАП, Хамид отчете, че срещу нея се води разследване и че няма да прави коментар по този въпрос. попитан дали ДПС има промяна в позицията за отмяна на машинното гласуване, Хамид посочи, че няма такава. \"Ние сме внесли нашите предложения, ще видим след малко какво ще стане с тях\", допълни още депутатът от ДПС.  \r\nДеница КИТАНОВА", "date": "2019.07.23", "title": "Хамид Хамид, ДПС: Не е работа на политиците да се намесват в избора на нов главен прокурор"}
{"url": "http://www.focus-news.net/news/2019/07/23/2683098/prezidentat-rumen-radev-nalozhi-veto-varhu-zakona-za-ratifitsirane-na-dogovorite-svarzani-sas-samoleti-f-16-block-70.html", "text": "Държавният глава Румен Радев наложи вето върху Закона за ратифициране на международен договор (LOA) BU-D-SAB \"Самолети F-16 Block 70 и свързана с тях поддръжка\" (F-16 Block 70 aircraft and associated support), международен договор (LOA) BU-D-AAA \"Боеприпаси в подкрепа на F-16\" (Munitions in support of the F-16), международен договор (LOA) BU-P-AAD \"Sidewinder AIM 9X Блок II ракети, свързани материали и услуги\" (Sidewinder AIM 9X Block II Missiles, associated material and services) и международен договор (LOA) BU-P-LAR \"Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване\" (Multifunctional Information Distribution System Joint Tactical Radio System (MIDS JTRS) (5) and related support and equipment), приет от 44-то Народно събрание на 19 юли 2019 г. Това съобщиха от  прессекретариата на държавния глава . \r\nПоради голямата обществена значимост на този въпрос президентът ще направи изявление след държавното си посещение в Хърватия на 24 юли в 18.00 часа на „Дондуков“ 2.   \r\n \r\n Мотивите за ветото можете да видите по-късно в „Мнение”", "date": "2019.07.23", "title": "Президентът Румен Радев наложи вето върху закона за ратифициране на договорите, свързани със самолети F-16 Block 70"}
{"url": "http://www.focus-news.net/news/2019/07/23/2683105/stara-zagora-dvizhenieto-po-am-trakiya-pri-km-163-v-posoka-burgas-se-osashtestvyava-vremenno-samo-v-aktivnata-lenta.html", "text": "Движението по АМ \"Тракия\" при км 163, в посока Бургас се осъществява временно само в активната лента поради ПТП, съобщиха от пресцентъра на  Агенция „Пътна инфраструктура (АПИ) . Трафикът се регулира от \"Пътна полиция\". Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.23", "title": "Стара Загора: Движението по АМ \"Тракия\" при км 163, в посока Бургас се осъществява временно само в активната лента"}
{"url": "http://www.focus-news.net/news/2019/07/23/2683090/veliko-tarnovo-eksperti-na-rzi-sa-ustanovili-tri-zamarseni-pluvni-baseyna-pri-proverki-na-teritoriyata-na-oblastta.html", "text": "58 открити плувни басейна работят във Великотърновска област. В три от тях здравни инспектори са засекли несъответствие на водните проби с нормативните изисквания. Водните съоръжения са в общините Велико Търново, Елена и Полски Тръмбеш. Това съобщиха за  Радио „Фокус“ – Велико Търново  от Регионалната здравна инспекция. Останалите басейни отговарят на изискванията на закона и са безопасни за гражданите. Те са разпределени както следва 20 в община Велико Търново, 2 в Горна Оряховица, в община Лясковец – 5, в община Елена – 18, в община Свищов – 7, в община Стражица – 1, в община Полски Тръмбеш – 2  и в община Павликени – 2. От началото на юли до днес в Свищов е открит един нов басейн. В готовност за започване на сезон „лято 2019“ е и комплекс  в село Арбанаси. По технически причини не се експлоатират два открити басейна в община Елена. Извън експлоатация са още 6 басейна от общините Велико Търново, Стражица, Свищов и Елена. \r\nВъв всички открити басейни, които са изпълнили изискванията на нормативните документи и предписанията на контролните органи и се ползват в летния сезон, се извършва контрол на качеството на водата. Той е ежедневен – от стопаните на водните съоръжения, както и систематичен – от органите на държавния здравен контрол. От 2 до 15 юли е извършен лабораторен анализ на 54 водни проби от 4 закрити и 50 открити плувни басейна. \r\nЛуиза ТРАНЧЕВА", "date": "2019.07.23", "title": "Велико Търново: експерти на РЗИ са установили три замърсени плувни басейна при проверки на територията на областта"}
{"url": "http://www.focus-news.net/news/2019/07/23/2683106/nimh-zhalt-kod-za-valezhi-s-gramotevitsi-e-v-sila-za-8-oblasti-na-stranata.html", "text": "Жълт код за валежи с гръмотевици е в сила за 8 области на страната, сочи справка на сайта на  НИМХ . Предупреждението за валежи с гръмотевици е в сила за областите Русе, Търговище, Разград, Силистра, Добрич, Шумен, Варна и Бургас. В тези райони следобяд и до полунощ ще има краткотрайни валежи с гръмотевици, временно усилване на вятъра и градушки. Очакваните количества валежи са до 20 – 25 л/кв.м.", "date": "2019.07.23", "title": "НИМХ: Жълт код за валежи с гръмотевици е в сила за 8 области на страната"}
{"url": "http://www.focus-news.net/news/2019/07/23/2683094/kmetat-na-plovdiv-inzh-ivan-totev-ne-ochakvam-da-ima-dominirashta-nominatsiya-za-kmet-na-grada.html", "text": "Не очаквам да има доминираща номинация за кмет на Пловдив. Това каза пред журналисти кметът на града инж. Иван Тотев, предаде репортер на  Радио „Фокус“ – Пловдив . Тотев посочи, че очаква около 10 номинации за кмет на Община Пловдив, сред които Изпълнителната комисия на ГЕРБ да определи кой ще е кандидат за поста. „През тази седмица протичат номинационните събрания на ГЕРБ не само за кмет на Пловдив, но и за районни кметове и общински съветници. До момента имаме изключително много номинации, като от двата района – „Северен“ и „Централен“, имаме две имена, които са на първо място“, каза Тотев. \r\nКметът припомни, че вече си е направил самоотвод и няма да участва в номинационните събрания на ГЕРБ в града. „Събранията са максимално отворени за гражданите, които също могат да номинират. Процесът на подбор на хора е диалог с гражданите. В тези разговори излизат и много проблеми, чакащи своето решение от хората, които ще бъдат избрани. По-прозрачен избор за участие в местното самоуправление в България не е правен никога“, подчерта кметът инж. Иван Тотев. \r\nСпоред него предизборната ситуация в Пловдив ще бъде динамична и интересна. Тотев не пожела да коментира ясните до момента номинации, издигнати на номинационните събрания на ГЕРБ в районите „Централен“ и „Северен“ – на районния кмет Георги Стаменов и на областния управител Здравко Димитров. \r\nТони МИХАЙЛОВ", "date": "2019.07.23", "title": "Кметът на Пловдив инж. Иван Тотев: Не очаквам да има доминираща номинация за кмет на града"}
{"url": "http://www.focus-news.net/news/2019/07/23/2683103/radio-svobodna-evropa-kosovo-shte-pregovarya-sas-sarbiya-stiga-pregovorite-da-ne-vklyuchvat-srabska-oblast-v-severno-kosovo.html", "text": "Напускащият поста си министър-председател на Косово Рамуш Харадинай, цитиран от англоезичната редакция на  Радио „Свободна Европа“ , заяви, че Прищина ще преговаря с Белград, но само ако Сърбия не настоява за създаването на етнически сръбски анклав на косовска територия. \r\n„Не се противопоставяме на диалог със Сърбия. Без значение доколко са напреднал даилога, Косово е готово да преговаря по всяко време. Но диалог без услови, който не може да включва разделение на Косово и създаване на „Додик Република“ в него“, каза Харадинай пред радиото на 22 юли. Косовският премиер имаше предвид държавно образувание подобно на „Република Сръбска“ в съседна Босна и Херцеговина.  \r\nНаброяващи около 150 хиляди души от 1,8 милиона население, сърбите са най-голямото етническо малцинство в Косово и се намират основно, макар и не само, в северната част на страната, отбелязва медията.", "date": "2019.07.23", "title": "Радио „Свободна Европа“: Косово ще преговаря със Сърбия, стига преговорите да не включват сръбска област в Северно Косово"}
{"url": "http://www.focus-news.net/news/2019/07/23/2683109/plovdiv-kontsert-nezabravimite-balgarski-pesni-shte-se-provede-na-letniya-teatar.html", "text": "Концерт „Незабравимите български  песни“ ще се проведе на Летния театър в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Концертът ще се състои от 20.00 часа на 25 юли. В него ще участват младите изпълнители от Арт Войс Център с Биг Бенд Пловдив, 4 magic, Любо Киров и Маргарита Хранова. Целта на проекта е да покаже, че и днес младите ценят и продължават да изпълняват с удоволствие и вдъхновение класическите „вечни“ български поп песни, доказали се през годините като знакови за поколения българи. \r\nВ концерта „Незабравимите български  песни“ ще бъдат изпълнени някои от най любимите и обичани български песни – „Клетва“, „Оставаме“, „Моя страна“, „Високо“, „Синева“, „Светът е за двама“ и много други.", "date": "2019.07.23", "title": "Пловдив: Концерт „Незабравимите български песни“ ще се проведе на Летния театър"}
{"url": "http://www.focus-news.net/news/2019/07/23/2683107/afp-boris-dzhonsan-uveri-che-shte-izkara-velikobritaniya-ot-es-do-31-oktomvri.html", "text": "След като победи Джереми Хънт в изборите за нов лидер на Консервативната партия, Борис Джонсън увери, че ще изкара Великобритания от Европейския съюз до 31 октомври, предава  AFP . \r\n„Ще завършим Брекзит до 31 октомври“, заяви бъдещият премиер на Обединеното кралство след обявяването на резултатите от гласуването в сряда. \r\n \r\nПревод и редакция:", "date": "2019.07.23", "title": "AFP: Борис Джонсън увери, че ще изкара Великобритания от ЕС до 31 октомври"}
{"url": "http://www.focus-news.net/news/2019/07/23/2683112/aleksandar-andreev-tsik-naselenite-mesta-s-do-350-dushi-sa-okolo-2000-po-baza-danni-naselenie.html", "text": "Населените места с до 350 души са около 2000 по база данни население. Това каза говорителят на ЦИК Александър Андреев по време на Национален форум – кръгла маса на ЦИК и НСОРБ, предаде репортер на  Агенция „Фокус“ . „Една част от тези населени места са със статут на кметства. Жителите там ще гласуват за кмет на община, но в случаите, в които трябва да се гласува за кмет на кметство, няма как да бъдат проведени избори в това населено място. Но статутът на кметство не е уреден в изборния кодекс“, поясни Андреев относно това дали жители на населени места с население под 350 ще могат да гласуват. По думите му законодателят трябва да уреди този въпрос – как ще бъдат уредени избори в тези населени места. „Дали там ще бъдат временно назначени кметски наместници, или по друг начин, но това не е от компетентността на ЦИК“, каза той. Андреев добави, че работят по изготвянето на принципно решение, което да уреди назначаването на общинските избирателни комисии и на секционните избирателни комисии, както и изчисляването на възнагражденията им. „Нашето желание би било това възнаграждение да е адекватно на усилията, които СИК полагат“, категоричен бе Андреев и заяви, е ако членовете на секционните избирателни комисии не бъдат достатъчно добре обучени, това води до грешки в протоколите, както и при отчитането на резултатите. „В миналите избори приемането на резултатите в София продължи поради такива грешки 3 дена“, заключи той.  \r\nНадежда ИВАНОВА", "date": "2019.07.23", "title": "Александър Андреев, ЦИК: Населените места с до 350 души са около 2000 по база данни население"}
{"url": "http://www.focus-news.net/news/2019/07/23/2683108/aleksandar-andreev-govoritel-na-tsik-tekstovete-po-otnoshenie-na-mashinnoto-glasuvane-deystvat-te-ne-sa-otmeneni.html", "text": "ЦИК започна да работи за местните избори и във вчерашния ден приехме хронограмата, в която са определени основните срокове за назначаването на комисиите, приемането на принципните решения и извършването на всички останали действия във връзка с подготовката на изборите. Това каза говорителят на ЦИК Александър Андреев по време на Национален форум – кръгла маса на ЦИК и НСОРБ, предаде репортер на  Агенция „Фокус“ . По думите на Андреев,  ЦИК не е спирала и работи за организацията на местните избори през октомври. „Текстовете по отношение на машинното гласуване действат, те не са отменени. В хронограмата е предвидено извършването на необходимите действия, за да може машинното гласуване да бъде обезпечено“, коментира говорителят на ЦИК въпросът за машинното гласуване. Той каза, че местните избори са най-тежките избори. „В този случай се провеждат в общините минимум по 3 избора, което води до повече обработване на документи и на книжа“, поясни Андреев. По думите му хартиеното гласуване заедно с машинното ще доведат до забавяне на СИК в сумирането на данните и отразяването им в протоколите. Андреев коментира и темата за гласуването в населени места с под 350 жители, където има проблем със статута на гласуване. „Това е един въпрос, който остава все още открит и би трябвало да бъде решен при разглеждането на предложените изборни изменения, че на местата с население под 350 това не води автоматично да не се провеждат избори там, тъй като тези населени места са кметства и има предвидена процедура“, каза той и добави, че се надяват законодателят да вземе предвид този въпрос, за да бъде разрешен. Александър Андреев заяви, е ако имам машинно гласуване, ще е необходимо обучение за работа с машините.  \r\n„Ако има машинно гласуване в тези секции – 6000, които са предвидени, ще е необходимо обучаването на СИК за работа с машините, които ще обезпечат машинното гласуване в тези секции и ще е необходимо да бъде проведено обучение с тях“, поясни той. Говорителят на ЦИК заяви, че организацията на изборите се финансира от страна на държавата чрез план-сметка, която се приема от Министерски съвет. „В тази план-сметка би следвало да бъдат предвидени и необходимите финансови ресурси, за да може да бъде обезпечена работата не само на общинската администрация, но и на комисиите в предстоящите избори“, добави той. \r\nНадежда ИВАНОВА", "date": "2019.07.23", "title": "Александър Андреев, говорител на ЦИК: Текстовете по отношение на машинното гласуване действат, те не са отменени"}
{"url": "http://www.focus-news.net/news/2019/07/23/2683110/pg-na-gerb-predlozhi-mashinno-glasuvane-da-ostane-za-parlamentarni-izbori.html", "text": "ПГ на ГЕРБ предложи машинно гласуване да се провежда след местния вот на парламентарни, президентски и европейски избори. То бе направено от народния представител от ПГ на ГЕРБ Красимир Ципов по време на заседанието на Комисията по правни въпроси, предаде репортер на  Агенция „Фокус“ . Първоначалното предложение бе машинният вот да бъде отменен за местни и парламентарни избори и да остане за президентски и европейски. „Г-жо председател, да направя предложение за редакция на точка втора в параграф първи, а именно тя да придобие следния вид: точка 2, ал. 3  думите „на всички избори след общите избори за общински съветници  и кметове през 2019 г. се произвежда само машинно гласуване“ , се заменят с „след общите за общински съветници и кметове през 2019 г., машинното гласуване се произвежда само на избори за народни представители, на избори на вицепрезидент на републиката и на избори за членове на Европейски парламент от република България и на тези избори“, каза още Ципов. Той обясни, че мотивите са свързани с това, че след е проведена дискусия в  парламентарната група е стигнала до заключението да направи формално на заседанието на комисията едно такова предложение. \r\nДеница КИТАНОВА", "date": "2019.07.23", "title": "ПГ на ГЕРБ предложи машинно гласуване да остане за парламентарни избори"}
{"url": "http://www.focus-news.net/news/2019/07/23/2683111/shumen-zatrudneno-e-dvizhenieto-po-patya-za-5-ti-km-poradi-patno-proizshestvie.html", "text": "Затруднено е движението по пътя за 5-ти км поради пътно произшествие. Това съобщиха от  ОДМВР - Шумен .", "date": "2019.07.23", "title": "Шумен: Затруднено е движението по пътя за 5-ти км поради пътно произшествие"}
{"url": "http://www.focus-news.net/news/2019/07/23/2683114/tass-yaponiya-schita-che-neynite-iztrebiteli-e-tryabvalo-da-prihvanat-ruskiya-samolet.html", "text": "Министърът на външните работи на Япония Таро Коно счита, че изтребителите на страната е трябвало да предприемат мерки спрямо руския самолет в района на спорните острови Такешима (Токто). Той заяви това във вторник на пресконференция в Токио, коментирайки инцидента в небето над Японско море. Според Таро Коно, руският самолет е нарушил японското въздушно пространство, а не южнокорейското, както твърдят в Сеул, предава  ТАСС . \r\n„Островите Такешима са наша територия. Япония трябваше да предприеме мерки срещу руския самолет, който влиза в нашето въздушно пространство. Това, че Южна Корея предприема мерки по този въпрос е несъвместимо с нашата позиция“, заяви той. \r\nПо-рано Япония протестира пред Москва и Сеул във връзка с инцидента. \r\nОстровите Такешима са предмет на спор между Токио и Сеул. Япония твърди, че Южна Корея е окупирала незаконно тези острови, включени в състава на Японската империя през 1905 година. Южнокорейските власти, както и ръководството на Северна Корея, са категорични, че този малък архипелаг исторически винаги е бил в състава на корейската държава. \r\n \r\nПревод и редакция:", "date": "2019.07.23", "title": "ТАСС: Япония счита, че нейните изтребители е трябвало да прихванат руския самолет"}
{"url": "http://www.focus-news.net/news/2019/07/23/2683115/miglena-boyadzhieva-obshtina-blagoevgrad-sporten-internat-pirin-e-remontiran-iztsyalo-i-nyama-nuzhda-ot-dopalnitelni-remontni-deynosti.html", "text": "Спортен интернат „Пирин“ е ремонтиран изцяло и няма нужда от допълнителни ремонтни дейности. Това каза за  Радио „Фокус“-Пирин  директорът на Спортния интернат – Миглена Бояджиева. Тя припомни, че през 2014 година интернатът е бил ремонтиран изцяло, благодарение на кмета Камбитов, като тогава е била обновена цялата сграда, която тогава се рушеше. „Възпитателите са 6, като постоянно има първа, втора и нощна смяна.  От миналата година  общежитието на Езиковата и Математическата гимназия също са към Спортния интернат. Там също ще се наложи да дообособяваме стаи, защото се оказа, че учениците няма да се съберат. Общината много ни помага за ремонтите и за обзавеждането“, коментира Бояджиева. Тя подчерта, че всичко вече е направено, така че децата да се чувстват добре, а от тях се изисква само да учат и да спортуват. \r\n \r\nНатали СТЕФАНОВА", "date": "2019.07.23", "title": "Миглена Бояджиева, Община Благоевград: Спортен интернат „Пирин“ е ремонтиран изцяло и няма нужда от допълнителни ремонтни дейности"}
{"url": "http://www.focus-news.net/news/2019/07/23/2683113/stara-zagora-katastrofa-e-stanala-na-avtomagistrala-trakiya-pri-km-163-v-posoka-burgas-nyama-postradali.html", "text": "Катастрофа е станала на автомагистрала \"Тракия\" при км 163, в посока Бургас, няма пострадали. Това съобщиха за  Агенция „Фокус“  от ОДМВР – Стара Загора. Двата автомобила са се ударили леко, но единият е аварирал и още не e изтеглeн. Пътят не е отворен и шофьорите трябва да пътуват с повишено внимание.  \r\nТеодора ПАТРОНОВА", "date": "2019.07.23", "title": "Стара Загора: Катастрофа е станала на автомагистрала \"Тракия\" при км 163, в посока Бургас, няма пострадали"}
{"url": "http://www.focus-news.net/news/2019/07/23/2683117/burgas-izlozhba-na-striyt-art-i-drugi-sabitiya-sa-vklyucheni-v-programata-na-bulevart-prez-tazi-sedmitsa.html", "text": "Няколко интересни събития са включени в инициативата БулевАРТ тази седмица.Това съобщиха от пресцентъра на  Община Бургас . Довечера ще бъде представена изложба на българския стрийт арт художник Nasimo. Откриването на изложбата „Life is a Study“ („Животът е училище“) и представяне на книгата-албум „25 Years of Nasimo: Sketchbook“ („Скицникът на Насимо“), ще бъдат на 23-ти юли от 19.00, в Арт галерия „Garyeli“, на ул.“Константин Фотинов“ N 29. Art Gallery Garyeli е един  от най-новите обекти на БулевАрт мрежа на сетивата. \r\nНа 24 юли от 21.30 часа на Burgas International Film Festival ще бъде представен късометражният филм „Преливане“, създаден от бургаските ученици и техните ментори. Младите и  талантливи герои от БулевАрт ще ви докажат, че филмовото изкуство си заслужава! Не пропускайте премиерата. Мястото е Културен Център „Морско Казино“, гр. Бургас. \r\nНа 1 август стартира инициативата творчески четвъртъци, за които организаторите на БулевАРТ набират участници. Инициатива ще се провежда на ул. „Милин Камък“ от 16:00 часа, всеки четвъртък. Всеки които изработва красиви и чудни неща може да се включи, като избере, който и да е ЧЕТВЪРТЪК. Ако желаете да участвате в създаването на цветна уличка може да  заявите своето участие на фейсбук страницата на инициативатаboulevart.bg. Всеки, който обича изкуството и красивите неща е добре дошъл да разгледа, да послуша хубава музика и да се позабавлява.", "date": "2019.07.23", "title": "Бургас: Изложба на стрийт арт и други събития са включени в програмата на БулевАРТ през тази седмица"}
{"url": "http://www.focus-news.net/news/2019/07/23/2683118/stara-zagora-v-grada-shte-se-sastoyat-5-kontserta-pod-nadslov-avgust-e-muzika.html", "text": "Пет концерта под надслов „Август е музика“ организира през август Община Стара Загора. Това съобщиха от пресцентъра на  Общината . Участниците ще се изявяват на новата сцена „Фонтани“ на централния площад. Сцената е пренесена от Античния форум, специално за концертите, които ще започват в 20.00 часа. \r\nНа 3 август любителите на френската музика ще могат да се насладят на концерт „Под небето на Париж“ с участието на Надя Тончева - вокал и Любомир Тулумбаджиев - цигулка, Петър Койчев - китара, Момчил Ангелов - китара и Христо Минчев - бас китара. \r\nНа 7 август е концертът „Музикални спомени“ с участието на Надя Тончева - вокал и Пвел Цонев – пиано, Димитър Вакарелов - китара, Христо Минчев - бас китара и Кристиян Желев - барабани. \r\nКонцертът Mike sax r X-key, който е на 8 август, включва изпълнения на Милен Стойков (саксофони и флейта) и Джаз формация „X – key“: Илия Тенев – клавишни инструменти, Радослав Терзиев-бас китара и Ренко Драганов – ударни инструменти. \r\nПетъчната вечер на 9 август ще бъде посветена на „Блус вечер под звездите“ - концерт на Камен Кацата и блус бенд. \r\nАвторска музика от албума „Bliss“ ще представи в концерта си „Симетрия“ групата Perfekt Stranger на 10 август.", "date": "2019.07.23", "title": "Стара Загора: В града ще се състоят 5 концерта под надслов „Август е музика“"}
{"url": "http://www.focus-news.net/news/2019/07/23/2683119/d-r-veselka-moncheva-rzi-blagoevgrad-virusnite-chrevni-infektsii-sa-nay-razprostraneni-prez-letnite-mesetsi.html", "text": "Клиничните прояви на вирусните чревни инфекции са почти еднотипни. Това каза за  Радио „Фокус“ – Пирин  д-р Веселка Мончева от Регионална здравна инспекция – Благоевград. По думите ѝ най-често пациентите се оплакват от подобен вид заболявания през летните месеци. „Началото е остро с умерено повишаване на температурата или без такава. Пациентите имат болки в корема, придружени с гадене, многократни повръщания и по-късно поява на разстройство“, каза още д-р Мончева. Тя добави, че броят на избожданията е най-често от 3 до 5 в денонощието, а общото състояние бързо се влошава. „Подобрението настъпва след 2 до 4 дни. Хората е добре да не се самолекуват, а директно да се обръщат към личните лекари, защото навременно хванато едно заболяване се лекува много по-лесно“, допълни д-р Мончева. \r\n \r\nЛивия НИНОВА", "date": "2019.07.23", "title": "Д-р Веселка Мончева, РЗИ – Благоевград: Вирусните чревни инфекции са най-разпространени през летните месеци"}
{"url": "http://www.focus-news.net/news/2019/07/23/2683122/sport-grigor-dimitrov-zapochva-uchastieto-si-v-atlanta-v-sryada-sutrinta.html", "text": "Най-добрият български тенисист Григор Димитров ще започне участието си на тенис турнира от сериите АТР 250 в Атланта след полунощ българско време вторник срещу сряда. Очаква се мачът му с местния квалификант Кевин Кинг да стартира около 03:30-04:00 сутринта. Срещата е последна в програмата на централния корт. Ако Димитров се справи с 405-ия в световната ранглиста Кинг, ще срещне втория поставен в основната схема Тейлър Фриц в следващия кръг.", "date": "2019.07.23", "title": "Спорт: Григор Димитров започва участието си в Атланта в сряда сутринта"}
{"url": "http://www.focus-news.net/news/2019/07/23/2683120/afp-es-iska-da-raboti-s-dzhonsan-za-ratifikatsiya-na-sdelkata-za-brekzit-podpisana-ot-negoviya-predshestvenik.html", "text": "От Европейския съюз заявиха във вторник, че искат да работят със следващия премиер на Великобритания Борис Джонсън за ратификация на сделката за Брекзит, подписана от неговия предшественик, предава  AFP . \r\n„Очакваме с нетърпение да работим конструктивно с премиера Борис Джонсън, когато встъпи в длъжност, за улесняване на ратификацията на споразумението за изтегляне и да постигнем организиран Брекзит“, заяви главният преговарящ от страна на Брюксел Мишел Барние в „Туитър“ веднага след като Джонсън бе потвърден като лидер на британската Консервативна партия и съответно следващ премиер на Обединеното кралство. \r\n \r\nПревод и редакция:", "date": "2019.07.23", "title": "AFP: ЕС иска да работи с Джонсън за ратификация на сделката за Брекзит, подписана от неговия предшественик"}
{"url": "http://www.focus-news.net/news/2019/07/23/2683121/varna-apelativniyat-sad-potvardi-aresta-na-dvama-bratya-razsledvani-za-razprostranenie-na-chay-za-pushene.html", "text": "Братята Юлиян и Сергей М., разследвани за придобиване, държане и разпространение на наркотични вещества, ще останат в следствения арест. В две съдебни заседания, състав на Апелативен съд – Варна днес потвърди определения на Окръжен съд – Разград от 10 юли тази година, с които са били определени първоначалните мерки за неотклонение спрямо двамата братя. Това съобщават от пресцентъра на  Апелативния съд . В началото на юли при претърсване в автомобила и в дома на Сергей били намерени и иззети 65.50 грама чай за пушене. 41-годишният мъж се връщал в Разград след като заредил с наркотични вещества, когато бил спрян за проверка от полицията. В стопански постройки, където живеел брат му – 31-годишният Юлиян, полицията открила и иззела близо 31 грама чай за пушене и над 8000 лева. Прокуратурата, която настоя за потвърждение на първоначалния арест посочи, че досъдебното производство срещу двамата наркоразпространители било образувано още през април. Установено било, че всеки от тях работи сам за себе си, но и двамата разпространявали чай за пушене, който при употреба бил опасен за здравето на хората. Въззивната апелативна инстанция днес намери, че правилно и законосъобразно Разградският окръжен съд е приел, че събраните в хода следствените действия доказателства, гласните свидетелства и другите материали обосновават предположението, че всеки един от двамата братя е съпричастен към деянията, за които са привлечени като обвиняеми. Придобиването, държането и разпространението на забранени от закона вещества е тежко умишлено престъпление, за което законът предвижда наказание лишаване от свобода от 2 до 8 години и глоба от 5 000 до 20 000 лева. Както Сергей, така и брат му Юлиян имат съдебно минало. Братята са били  съдени за умишлени престъпни деяния, включително и за наркопрестъпления. От приложената по делото характеристична справка на Юлиян е видно, че по друго досъдебно производство се укривал от органите на разследването и е бил обявен за общодържавно издирване. Сергей е бил осъждан 5 пъти с влезли в сила присъди. Преценката на тези факти води и Варненския апелативен съд до извода, че ако търпят по-леки мерки за процесуална принуда, всеки един от двамата обвиняеми може да се укрие, за да избегне правосъдие или да извърши престъпление като се опита да повлияе върху свидетели на разследването. Определенията, с които Апелативен съд – Варна потвърди първоначалния арест на Юлиян и на Сергей М., разследвани за придобиване, държане и разпространение на наркотични вещества  са окончателни.", "date": "2019.07.23", "title": "Варна: Апелативният съд потвърди ареста на двама братя, разследвани за разпространение на чай за пушене"}
{"url": "http://www.focus-news.net/news/2019/07/23/2683125/shumen-mazh-i-zhena-sa-postradali-pri-katastrofata-na-patya-za-5-ti-km.html", "text": "Мъж и жена са пострадали при катастрофата на пътя за 5-ти км. Те са откарани в болница за преглед. Това съобщиха от  ОДМВР - Шумен . Сигнал за инцидента е получен в 14.00 часа. 43-годишен мъж е шофирал лек автомобил \"БМВ\". По негови данни е спукал е гума, завъртял се е и се е ударил в мантителата. Водачът и 38- годишната жена, пътувала в колата са откарани за преглед. Мъжът е невредим. Правоспособен е. Движението в райони на инцидента е затруднено и се пренасочва. Пострадалите са от село Тодор Икономово.", "date": "2019.07.23", "title": "Шумен: Мъж и жена са пострадали при катастрофата на пътя за 5-ти км"}
{"url": "http://www.focus-news.net/news/2019/07/23/2683124/krum-zarkov-bsp-nyama-znachenie-kakvo-shte-zapishete-che-shte-se-sluchi-sled-mestnite-izbori-praktikata-pokazva-che-predi-sledvashtiya-vot-to-shte-bade-promeneno.html", "text": "Няма значение какво ще запишете, че ще се случи след местните избори- практиката показва, че преди следващия вот, то ще бъде променено. Това каза заместник-председателят на ПГ на „БСП за България“ Крум Зарков в реплика към изказването на Красимир Ципов от ГЕРБ, който предложи машинното гласуване да остане за парламентарните избори, предаде репортер на  Агенция „Фокус“ . „Записахме си вашето предложение, но искам да ви кажа, че  за съжаление няма никакво значение какво ще пише в този параграф, защото този параграф се променя всеки път като му дойде времето да бъде изпълняван. Този параграф предвиждаше през 2016 г. да го има пълно машинно гласуване навсякъде, за всички видове избори. Малко преди да пристъпим към изпълнението, то беше окастрено и станаха 3000 за европейските, 6000 за местните. Малко преди да дойдат местните, мнозинството го променя отново. Какво ще напишете, какво ще се случи след общите избори днес, няма никакво значение, тъй като практиката показва, че два месеца преди да настъпят следващите избори, били те за народни представители или други, това отново ще бъде променено“, каза още Зарков. По думите му начина на работа върху Изборния кодекс е такъв, че няма значение какво пише в закона. \r\nДеница КИТАНОВА", "date": "2019.07.23", "title": "Крум Зарков, БСП: Няма значение какво ще запишете, че ще се случи след местните избори-практиката показва, че преди следващия вот,  то ще бъде променено"}
{"url": "http://www.focus-news.net/news/2019/07/23/2683123/predsedatelyat-na-komisiyata-po-otbrana-gen-konstantin-popov-shte-napravi-komentar-po-povod-vetoto-na-zakona-za-ratifikatsiya-na-dogovorite-za-samoletite-f-16.html", "text": "В 16.00 часа председателят на Комисията по отбрана ген. Константин Попов ще направи коментар по повод наложеното от президента вето на Закона за ратификация на договорите, касаещи самолетите F-16. Това съобщиха от пресцентъра на  ПП ГЕРБ . Изявлението ще бъде на северния вход на Народното събрание (откъм катедралата \"Ал. Невски\") в 16.00 часа.", "date": "2019.07.23", "title": "Председателят на Комисията по отбрана ген. Константин Попов ще направи коментар по повод ветото на Закона за ратификация на договорите за самолетите F-16"}
{"url": "http://www.focus-news.net/news/2019/07/23/2683116/hamid-hamid-dps-predlozhenieto-na-krasimir-tsipov-ot-gerb-e-chastichna-pobeda-na-privarzhenitsite-na-mashinnoto-glasuvane.html", "text": "Уважаеми, г-н Ципов, приемам направеното предложение като частична победа на привържениците за машинното гласуване. Това каза народният представител от ПГ на ДПС Хамид Хамид в реплика към Красимир Ципов от ГЕРБ, който предложи машинното гласуване да остане за парламентарни избори, предаде репортер на  Агенция \"Фокус\" . \"Репликата е по-скоро въпрос дали не е възможно да трансформирате вашето предложение в такова да добавите и местните избори в този списък, а да изключите машинно гласуване само на тези местни избори\", попита Хамид.  \r\nДеница КИТАНОВА", "date": "2019.07.23", "title": "Хамид Хамид, ДПС: Предложението на Красимир Ципов от ГЕРБ е частична победа на привържениците на машинното гласуване"}
{"url": "http://www.focus-news.net/news/2019/07/23/2683127/hristian-mitev-nfsb-s-mashinnoto-glasuvane-ne-se-reshavat-problemite-s-izborniya-protses-v-balgariya.html", "text": "С машинното гласуване не се решават проблемите с изборния процес в България. Това каза народният представител от НФСБ Христиан Митев по време на заседанието на Комисията по правни въпроси,  на което се обсъжда отмяната на машинния вот за местни избори, предаде репортер на  Агенция „Фокус“ . „Не съм съгласен с това, което вие казахте, че с машинното гласуване решаваме всички проблеми на изборния процес в България. Машинното гласуване е финалната част. Купеният и контролираният вот се извършват извън изборните помещения и в доста случаи преди изборния ден“, каза още Митев. По думите му въвеждането на машинно глаусване на местния вот би могло да доведе само до тотален срив в доверието на гражданите в изборния процес.  \r\nДеница КИТАНОВА", "date": "2019.07.23", "title": "Христиан Митев, НФСБ: С машинното гласуване не се решават проблемите с изборния процес в България"}
{"url": "http://www.focus-news.net/news/2019/07/23/2683129/desislava-atanasova-gerb-bsp-da-ne-tarsyat-indulgentsiya-za-edna-badeshta-zaguba-na-izbori-v-mashinnoto-glasuvane.html", "text": "БСП да не търсят индулгенция за една бъдеща загуба на избори в машинното гласуване. Това каза народният представител от ГЕРБ Десислава Атанасова по време на заседанието на Комисията по правни въпроси, на което се обсъжда отмяната на машинния вот за местни избори, предаде репортер на  Агенция „Фокус“ . „Първо трябва да сме наясно, че видът на гласуването е техническо решение. Дали той ще бъде с машини, дали ще бъде електронно дистанционно, дали с бюлетини, това е техническо решение за осъществяване на вота. Както стана ясно, всички имаме равни конституционни права. Не бива ние политиците, без значение кой е в управление или в опозиция, да пречим на хората да ги осъществяват“, заяви още Десислава Атанасова. Тя посочи, че темата за демокрацията през 2019 г. дали Швейцария, където почти всяка година понякога и по няколко пъти гласуват с машини или с бюлетини. „Там да не би в референдумите и изборите им демокрацията им да е застрашена“, допълни още Атанасова. „Нека да говорим коректно и експертно, ако е възможно“, призова още Атанасова.  \r\nДеница КИТАНОВА", "date": "2019.07.23", "title": "Десислава Атанасова, ГЕРБ: БСП да не търсят индулгенция за една бъдеща загуба на избори в машинното гласуване"}
{"url": "http://www.focus-news.net/news/2019/07/23/2683132/api-dvizhenieto-se-osashtestvyava-v-edna-lenta-po-pat-ii-37-pazardzhik-gelemenovo-v-rayona-na-selo-ivaylo-poradi-patnotransportno-proizshestvie.html", "text": "Движението се осъществява в една лента по път II-37 Пазарджик - Гелеменово в района на село Ивайло от км 120 до км 122 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\".", "date": "2019.07.23", "title": "АПИ: Движението се осъществява в една лента по път II-37 Пазарджик - Гелеменово в района на село Ивайло поради пътнотранспортно произшествие"}
{"url": "http://www.focus-news.net/news/2019/07/23/2683128/burgas-shte-otbelezhi-mezhdunarodniya-den-na-mladezhta-s-muzika-i-tantsi.html", "text": "Градът ще отбележи Международния ден на младежта 12 август с изложение, DJ парти и фестивал на цветовете. Това съобщиха от пресцентъра на  Община Бургас . Празникът тази година ще е под мотото „Да преобразим нашия свят“. Бургас е избран да бъде домакин на събитията, посветени на Международния ден на младежта, заради усилията и последователната политика, която Общината прилага за развитието и реализирането на младите хора. Отбелязването на Международния ден на младежта ще стартира в 17:00 часа на 12 август на площада пред Пантеона в Морската градина с тематично изложение. По време на инициативата младежи от цялата страна ще представят своята дейност и бъдещите си проекти пред жителите и гостите на морския град. В 20:00 ще стартира DJ парти с много музика, танци и цветове. 12 август е обявен за Международен ден на младежта през 1999 година с резолюция на ООН.", "date": "2019.07.23", "title": "Бургас ще отбележи Международния ден на младежта с музика и танци"}
{"url": "http://www.focus-news.net/news/2019/07/23/2683131/varna-po-initsiativa-na-ministerstvoto-na-turizma-7-turisticheski-obekta-shte-rabotyat-bez-vhod-na-27-mi-yuli.html", "text": "Варна се включва в инициативата на Министерството на туризма „Денят за Вас“ с организирането на безплатни посещения в седем музея навръх 27-ми юли, когато се честват 141 години от Освобождението на града от турско робство. Това съобщиха за  Радио „Фокус“ – Варна  от градската управа. Седем туристически обекта ще бъдат с вход свободен – Археологическият музей, Римските терми, Аладжа манастир, Побити камъни, Военноморският музей, парк–музей „Владислав Варненчик“ и Музеят за история на медицината. Инициативата на Министерството „Денят за Вас“ стартира през юни тази година Целта е в един ден през летния сезон всички туристически обекти на територията на съответната община да са без входни такси, като по този начин се привлекат повече посетители, които да се запознаят с различни културно-исторически и природни забележителности. \r\n \r\nДиана СТОЕВА", "date": "2019.07.23", "title": "Варна: По инициатива на Министерството на туризма 7 туристически обекта ще работят без вход на 27-ми юли"}
{"url": "http://www.focus-news.net/news/2019/07/23/2683130/nad-11-000-kutii-tsigari-otkriha-mitnicheskite-sluzhiteli-v-rayonite-na-dunav-most-vidin-i-ruse.html", "text": "11 585 кутии (231 700 къса) цигари с български акцизен бандерол са иззети за нарушения на ЗАДС при митнически проверки в районите на Дунав мост Видин и Русе, през първите две седмици на юли. Това съобщиха от  Агенция 'Митници\" . При по-голяма част от случаите  пътниците не са представили необходимия придружителен документ за цигарите, според изискванията на Закона за акцизите и данъчните складове. Когато количествата са над лимитите за лична употреба, акцизните стоки, освободени от потребление на територията на страната (облепени с валиден български бандерол), следва да се превозват за друга държава членка на ЕС с опростен придружителен документ, съгласно чл.76а, ал.1 от Закона за акцизите и данъчните складове. На нарушителите са съставени актове по ЗАДС. При един от случаите митническите служители от ГД“ Митническо разузнаване и разследване“ извършват проверка на пътнически микробус с българска регистрация, управляван от български гражданин. Превозното средство, излизащо от страната през ГКПП Дунав мост – Видин на 04 юли 2019 г. е селектирано за щателна митническа проверка, при която са открити в чанти с дрехи 4639 кутии (92 780 къса) цигари от 6 различни марки, всички с валиден български бандерол.  В хода на проверката е установено, че цигарите са собственост на една от пътничките, българска гражданка. В следващите три дни, при проверка на четири леки автомобила с българска регистрация, които са напускали страната през  ГКПП Дунав мост –Видин, са открити общо 5546 кутии (110 920 къса) цигари с валиден български бандерол, укрити в личния багаж на пътниците. \r\nВъв фабричните кухини на вратите на пътнически микробус „Мерцедес Спринтер“ с българска регистрация, пътуващ от България за Холандия през Дунав мост – Русе на 08 юли 2019 г. митническите служители откриват 1130 кутии (22 600 къса) цигари, облепени с валиден български бандерол. При други три случая, в началото на месец юли, щателни митнически проверки  установяват укрити във фабричните кухини на шофьорските кабини на три товарни автомобила, с турска и румънски регистрации, излизащи от страната през Дунав мост –Русе,  270  кутии (5400 къса) цигари без български бандерол с надписи „Duty free“.", "date": "2019.07.23", "title": "Над 11 000 кутии цигари откриха митническите служители в районите на Дунав мост – Видин и Русе"}
{"url": "http://www.focus-news.net/news/2019/07/23/2683135/burgas-filmat-podarak-za-baba-shte-bade-prozhektiran-v-kulturen-tsentar-morsko-kazino.html", "text": "В града ще се състои прожекция на филма „Подарък за баба“. Това съобщиха от пресцентъра на  Община Бургас . Режисьорът на филма Анна Горанова лично ще разкаже за интересните моменти от своята работа и заснемането на лентата. Премиерата е тази вечер в КЦ „Морско казино“, зала „Петя Дубарова“ от 19.00 часа. Почитателите на седмото изкуство ще видят още два филма, които са включени в бурагската селекция на Burgas film fest’2019. Това са „Часова разлика“ на режисьора Любен Кюркчиев, който от години живее в Шанхай. Филмът „Обратната страна на медала“ под режисурата на актьора Николай Урумов ще покаже как се е развил животът на бивша олимпийска шампионка по вдигане на тежести. От 21.30 часа на „Охлюва“ ще се излъчи испанският филм „Еленът“.", "date": "2019.07.23", "title": "Бургас: Филмът „Подарък за баба“ ще бъде прожектиран в Културен център „Морско казино“"}
{"url": "http://www.focus-news.net/news/2019/07/23/2683133/komisiyata-po-pravni-vaprosi-otmeni-mashinnoto-glasuvane-za-mestni-izbori-na-vtoro-chetene-i-go-ostavi-za-parlamentarni.html", "text": "Комисията по правни въпроси отмени машинното гласуване за местни избори на второ четене, предаде репортер на  Агенция „Фокус“ . Машинният вот остава за парламентарни, президентски и европейски избори. Първоначалното предложение предвиждаше този вид гласуване да отпадне и за парламентарни избори. По време на заседанието на комисията обаче депутатът от ГЕРБ Красимир Ципов предложи то да остане за изборите за Народно събрание. „За“ предложението му гласуваха 14 народни представители, „против“ - 0 и „въздържали се“ – 7, с което то бе прието. Окончателното решение ще бъде взето от пленарна зала.  \r\nНародният представител от „Обединени патриоти“ Емил Димитров предложи само за президентските избори да има пълно машинно гласуване, но то бе отхвърлено от комисията. По предложение на Христиан Митев от НФСБ комисията реши да не подлага на гласуване текстовете, предложени между двете четения, извън обхвата на първоначалния замисъл на законопроекта. Това са именно предложението на  БСП вместо 350 души, условието за създаване на кметство да бъде 150 жители. Не бе подложено на гласуване и внесеното от  ПГ на „Обединени патриоти“ съвместно с независимия депутат Спас Панчев създаването на кметство да е при наличие на над 200 жители, а не 350, както е досега.  \r\nДеница КИТАНОВА", "date": "2019.07.23", "title": "Комисията по правни въпроси отмени машинното гласуване за местни избори на второ четене и го остави за парламентарни"}
{"url": "http://www.focus-news.net/news/2019/07/23/2683137/kyustendil-za-poredna-godina-ednodnevnite-plazhove-v-gartsiya-sa-sred-predpochitanite-vazmozhnosti-za-kratak-otdih-ot-strana-na-zhitelite-na-oblastta.html", "text": "За поредна година еднодневните плажове в Гърция са сред предпочитаните възможности за кратък отдих от страна на жителите на Кюстендил и областта, предаде репортер на  Радио „Фокус” – Кюстендил . На цени от 25 до 35 лева всеки желаещ може да си осигури слънце, море и студено фрапе по плажните ивици на Неа Парамос, Аспровалта и Ставрос. Пътуванията са всяка събота и неделя и гарантират пристигане на плажа още в началото на деня. Плажовете имат свободна ивица, а желаещите да ползват чадър и шезлонг може да си ги осигурят при поръчка от разположените в близост барове. Ползването им е за целия ден. \r\nВенцеслав ИЛЧЕВ", "date": "2019.07.23", "title": "Кюстендил: За поредна година еднодневните плажове в Гърция са сред предпочитаните възможности за кратък отдих от страна на жителите на областта"}
{"url": "http://www.focus-news.net/news/2019/07/23/2683139/krasimir-karakachanov-pravitelstvata-na-zaev-i-borisov-za-dve-godini-napraviha-poveche-ot-vsichki-ostanali-za-20.html", "text": "Правителствата на Зоран Заев и Бойко Борисов са направили повече за две години, отколкото всички останали правителства в Скопие и София през последните двадесет години, каза днес в Охрид вицепремиерът и министър на отбраната на България Красимир Каракачанов, цитиран от македонският телевизионен канал  “Нова ТВ“ . \r\nОтговаряйки на въпроси на журналисти след подписването на Протокола за сътрудничество в областта на борбата с трафика на хора с министъра на вътрешните работи на Северна Македония Оливер Спасовски, Каракачанов подчерта, че учените и преподавателите трябва да намерят решения в посока насърчаване на добросъседските отношения и сътрудничество в бъдеще. \r\n„Македония има в лицето на България приятел, партньор и фактор, който ще подкрепи стремежите й за интеграция в ЕС“, каза Каракачанов. \r\nЩо се отнася до Смесената македонско-българска експертна комисия по исторически и образователни въпроси, Каракачанов каза, че тя си върши работата и нещата вървят в правилната посока. \r\n„Нямаме какво да делим в историята и да дефинираме противоречията между двете страни. Но това е тема, която, както е известно, има своето влияние както в българското, така и в македонското общество. Разбираме се и без преводач, но този въпрос все още изисква решение, защото създава напрежение между хората. Считам, че процесът е в правилната посока и трябва да оставим историците да работят за хармонизиране на позициите, добави Каракачанов.  \r\n \r\n  Юлиян Марков", "date": "2019.07.23", "title": "Kрасимир Каракачанов: Правителствата на Заев и Борисов за две години направиха повече от всички останали за 20"}
{"url": "http://www.focus-news.net/news/2019/07/23/2683134/predsedatelyat-na-komisiyata-po-kulturata-i-mediite-vezhdi-rashidov-se-sreshtna-s-glavniya-prokuror-sotir-tsatsarov.html", "text": "Председателят на парламентарната Комисия по културата и медиите Вежди Рашидов се срещна днес с главния прокурор Сотир Цацаров. Това съобщиха от пресцентъра на  Комисия по културата и медиите . На работната среща Вежди Рашидов сподели идеите си за законодателни инициативи, свързани с борбата с трафика на артефакти и с фалшификатите на произведения на изкуството, както и с посегателството върху паметниците на културата. Този процес може да бъде ефективен само с общите усилия на оторизираните институции и в тясно взаимодействие със страните членки на ЕС. Г-н Рашидов посочи, че е срещнал подкрепа за това по време на срещите си в германския Бундестаг и в Камарата на депутатите в Рим в края на миналия месец. Европа се безпокои също от разрастващия се проблем с фалшивите новини и тази тема ще продължи да бъде във фокуса на вниманието на европейските страни.  \r\nОт своя страна главният прокурор Сотир Цацаров предложи експертно участие на прокурори във връзка с изменения в чл. 278 б в Наказателния кодекс с оглед предизвикателствата при разследването на престъпленията, свързани с културните ценности.", "date": "2019.07.23", "title": "Председателят на Комисията по културата и медиите Вежди Рашидов се срещна с главния прокурор Сотир Цацаров"}
{"url": "http://www.focus-news.net/news/2019/07/23/2683140/burgas-mazh-e-zaginal-pri-katastrofa-mezhdu-shest-avtomobila-na-patya-ot-kv-meden-rudnik-v-posoka-sredets.html", "text": "Мъж е загинал при катастрофа между шест автомобила на пътя от кв. \"Меден рудник\" в посока Средец. Това съобщи за  Радио \"Фокус\" - Бургас  Цветелина Рандева, говорител на ОДМВР-Бургас. Инцидентът е станал в 15.20 часа. \"На място има два полицейски екипа и две линейки\", каза още Рандева и посочи, че обходният маршрут е Горно Езерово - Черни връх - Средец. \r\nДеница ДИМИТРОВА", "date": "2019.07.23", "title": "Бургас: Мъж е загинал при катастрофа между шест автомобила на пътя от кв. \"Меден рудник\" в посока Средец"}
{"url": "http://www.focus-news.net/news/2019/07/23/2683138/api-shofyorite-da-se-dvizhat-s-povisheno-vnimanie-po-pat-i-2-razgrad-shumen-v-uchastaka-kamenar-beli-lom-poradi-avariral-tir.html", "text": "Шофьорите да се движат с повишено внимание по път I-2 Разград – Шумен в участъка Каменар – Бели Лом поради аварирал ТИР е стеснена едната лента за движение. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\".", "date": "2019.07.23", "title": "АПИ: Шофьорите да се движат с повишено внимание по път I-2 Разград – Шумен в участъка Каменар – Бели Лом поради аварирал ТИР"}
{"url": "http://www.focus-news.net/news/2019/07/23/2683142/dzhemal-sharanski-kmet-na-selo-cherna-mesta-nyama-opasnost-za-naselenieto-sled-kato-reka-cherna-mesta-izleze-ot-koritoto-si-i-podkopa-patya-yakoruda-velingrad.html", "text": "Няма опасност за населението, след като река Черна Места излезе от коритото си и подкопа пътя Якоруда – Велинград. Това каза за  Радио „Фокус“ – Пирин  кметът на село Черна Места Джемал Шарански. По думите му ситуацията е тежка, но се работи за отстраняване на щетите. Той добави, че реката е скъсала на няколко места водопровода, поради което в момента населеното място е без вода. „Работим усилено по отстраняване щетите, които са нанесени върху водопровода, за да възстановим в най-кратки срокове водоподаването към населението“, каза още Шарански. Той посочи, че комисия от експерти към Областното пътно управление – Благоевград извършва оглед и ще предложи мерки за укрепване на ската на пътя. \r\n„Фокус“ припомня: \r\nОколо 01.00 часа тази нощ в района на село Черна Места, община Якоруда, е валял проливен дъжд, вследствие на който река Черна Места е излязла от коритото си, подкопавайки второкласен път – 84 Якоруда – Велинград. Поради тази причина и към момента движението се извършва само в една лента. \r\nЛивия НИНОВА", "date": "2019.07.23", "title": "Джемал Шарански, кмет на село Черна Места: Няма опасност за населението, след като река Черна Места излезе от коритото си и подкопа пътя Якоруда – Велинград"}
{"url": "http://www.focus-news.net/news/2019/07/23/2683126/filip-popov-bsp-mashinata-shte-vazvarne-chast-ot-doverieto-v-izborniya-protses.html", "text": "Машината ще възвърне част от доверието в изборния процес. Това каза народният представител от ПГ на „БСП за България“ Филип Попов по време на заседанието на Комисията по правни въпроси, на което се обсъжда отмяната на машинния вот за местни избори, предаде репортер на  Агенция „Фокус“ . „С машинното гласуване няма да има недействителни бюлетини. Последните парламентарни избори имаше много такива. Всички останали доводи от управляващите, че това не може да стане, не са сериозни. Като управляващи, които твърдят, че искат прозрачен изборен процес и да имат доверие в изборния процес, би следвало да обясняват това как може да стане, а не как не може“, заяви още Попов.  \r\nДеница КИТАНОВА", "date": "2019.07.23", "title": "Филип Попов, БСП: Машината ще възвърне част от доверието в изборния процес"}
{"url": "http://www.focus-news.net/news/2019/07/23/2683144/veliko-tarnovo-protsedurata-izpalnenie-na-demonstratsionni-proekti-v-oblastta-na-upravlenieto-na-otpadatsite-po-opos-predstaviha-v-grada.html", "text": "Информационна среща за представяне на процедура „Изпълнение на демонстрационни проекти в областта на управлението на отпадъците“ по Оперативна програма „Околна среда“ ОПОС 2014-2020 година се проведе в старата столица. Организатор бе  Областният информационен център . За участие в събитието бяха поканени експерти и специалисти по екология от общински администрации в региона, представители на обществени и неправителствени организации и др. заинтересовани страни.  Всички те бяха запознати с Насоките за кандидатстване по процедурата, финансовите параметри, допустимите бенефициенти, допустимите дейности, както и условията за тяхното изпълнение. По процедура „Изпълнение на демонстрационни проекти в областта на управлението на отпадъците“ могат да кандидатстват общини и общински предприятия, юридически лица със стопанска цел (ЮЛСЦ) и юридически лица с нестопанска цел (ЮЛНЦ). Дейностите, които се финансират по процедурата са свързани с третиране единствено и само на битови отпадъци и се отнасят до предотвратяване на тяхното образуване или подготовка за повторната им употреба и рециклиране. Общият размер на безвъзмездна финансова помощ (БФП) по процедурата възлиза на 9 779 150 лв. Максималният размер на средствата, които може да бъде предоставени за реализиране на един одобрен проект е до 391 166 лв. Процедура „Изпълнение на демонстрационни проекти в областта на управлението на отпадъците“ беше отворена за кандидатстване на 24 юни тази година, а крайният срок за подаване на проектните предложения изтича на 26 август 2019 година.  Максималният срок за изпълнение на проект е 18 месеца, което включва само времето за неговото физическо изпълнение. Проектно предложение по процедурата може да бъде подадено чрез попълване на уеб базиран формуляр за кандидатстване с квалифициран електронен подпис чрез системата ИСУН 2020: http://eumis2020.government.bg. Цялата документация за обявената процедура е публично достъпна чрез интернет страницата на Оперативна програма „Околна среда“ 2014-2020 г. – https://www.eufunds.bg/bg/opos/term/409 и системата ИСУН 2020 – https://eumis2020.government.bg/bg/s/Procedure/Active.", "date": "2019.07.23", "title": "Велико Търново: Процедурата „Изпълнение на демонстрационни проекти в областта на управлението на отпадъците“ по ОПОС представиха в града"}
{"url": "http://www.focus-news.net/news/2019/07/23/2683141/premierat-boyko-borisov-pozdravi-boris-dzhonsan-po-povod-izbiraneto-mu-za-ministar-predsedatel-na-obedinenoto-kralstvo-velikobritaniya-i-severna-irlandiya.html", "text": "Премиерът Бойко Борисов поздрави Борис Джонсън по повод избирането му на поста министър-председател на Обединеното Кралство Великобритания и Северна Ирландия. Това съобщиха от  Правителствената информационна служба .  \r\n„България високо цени диалога и сътрудничеството с Обединеното Кралство Великобритания и Северна Ирландия, като стратегически партньор и съюзник в двустранен и в международен план“, отбелязва в поздравлението си до Борис Джонсън българският министър-председател. Премиерът Борисов изтъква, че отношенията между България и Обединеното кралство имат вековни традиции и тази година отбелязваме 140-годишен юбилей от тяхното установяване.  \r\n„Уверен съм, че независимо от предизвикателствата, ще съхраним и развиваме успешното сътрудничество в  интерес на нашите народи и като принос за по-сигурна и просперираща Европа“, отбелязва още министър-председателят Бойко Борисов в поздравлението си до Борис Джонсън.", "date": "2019.07.23", "title": "Премиерът Бойко Борисов поздрави Борис Джонсън по повод избирането му за министър-председател на Обединеното Кралство Великобритания и Северна Ирландия"}
{"url": "http://www.focus-news.net/news/2019/07/23/2683146/blagoevgrad-okrazhniyat-sad-e-varnal-na-prokuraturata-delo-sreshtu-bivsh-futbolist-obvinen-za-ubiystvoto-na-svoy-priyatel-v-gotse-delchev.html", "text": "Окръжният съд е върнал на прокуратурата дело срещу бивш футболист, обвинен за убийството на свой приятел в Гоце Делчев, предаде репортер на  Радио „Фокус“ – Пирин . Причината за решението е, че при огледа на местопроизшествието са иззети 2 ножа, на които не са били направени ДНК тестове и дактилоскопична експертиза. \r\n \r\n „Фокус“ припомня: \r\nТежкият инцидент стана на 15 юни 2018 г. по време на мюсюлманския празник Байрям след възникнал спор между двамата. От 26 юни миналата година обвиняемият е с мярка за неотклонение „Задържане под стража“. \r\nЛивия НИНОВА", "date": "2019.07.23", "title": "Благоевград: Окръжният съд е върнал на прокуратурата дело срещу бивш футболист, обвинен за убийството на свой приятел в Гоце Делчев"}
{"url": "http://www.focus-news.net/news/2019/07/23/2683148/burgas-obhodniyat-marshrut-po-pat-ii-79-burgas-meden-rudnik-konstantinovo-e-prez-burgas-kvartal-gorno-ezerovo-cherni-vrah-konstantinovo-i-obratno.html", "text": "Движението по път II-79 Бургас - \"Меден Рудник\" - Константиново при км 84 - 85 е ограничено поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е през Бургас - квартал \"Горно Езерово\" - Черни връх - Константиново и обратно.", "date": "2019.07.23", "title": "Бургас: Обходният маршрут по път II-79 Бургас - Меден Рудник - Константиново е през Бургас - квартал \"Горно Езерово\" - Черни връх - Константиново и обратно"}
{"url": "http://www.focus-news.net/news/2019/07/23/2683143/ekaterina-zaharieva-pozdravi-boris-dzhonsan-po-povod-izbiraneto-mu-za-premier-na-velikobritaniya.html", "text": "Вицепремиерът и министър на външните работи Екатерина Захариева отправи своите поздравления към Борис Джонсън за избирането му като лидер на Консервативната партия и министър-председател на Обединеното кралство Великобритания и Северна Ирландия. Това съобщиха от  Министерството .  \r\nВ поздравителния адрес Екатерина Захариева посочва отбелязването на 140-годишния юбилей от установяването на дипломатическите отношения между България и Великобритания. „Уверена съм, че установеният активен диалог и ползотворното сътрудничество между нашите държави ще продължат да се развиват, основани на доверие и разбирателство, за благоденствието на гражданите, в подкрепа на мира и сигурността“, подчертава Захариева.  \r\nБорис Джонсън служи като външен министър на Обединеното кралство в периода 2016 – 2018 г., когато съвместно с вицепремиера и министър на външните работи Екатерина Захариева работиха върху теми като интеграцията на Западните Балкани, ядреното споразумение с Иран, както и приноса на Обединеното кралство към европейската сигурност след Брекзит.", "date": "2019.07.23", "title": "Екатерина Захариева поздрави Борис Джонсън по повод избирането му за премиер на Великобритания"}
{"url": "http://www.focus-news.net/news/2019/07/23/2683136/smolyan-obshtinskata-epizootichna-komisiya-v-zlatograd-nabelyaza-merki-za-predpazvane-ot-razprostranenieto-na-zabolyavaneto-afrikanska-chuma-po-svinete.html", "text": "Проведено заседание на Общинската епизоотична комисия на Община Златоград, по повод тежката епизоотична обстановка в страната, свързана с разпространението на заболяването Африканска чума по свинете (АЧС). Това съобщиха от  община Златоград . АЧС е вирусно силно опасно и заразно заболяване, с висока заболеваемост и смъртност по дивите и домашните свине. От това заболяване не могат да бъдат засегнати хората, но е особено опасно за всички видове свине. Вирусът е силно устойчив в околната среда и в продукти от свинско месо, които не са термично обработени. С цел предпазване от разпространението на вируса е необходимо собствениците на домашни свине да спазват следните правила: Домашните свине да се отглеждат по начин, недопускащ контакт с диви свине, домашните свине не трябва да се хранят с отпадъци, включително кухненски, съдържащи остатъци от свинско месо или месни продукти от свинско месо, термичната преработка на месото унищожава вируса, прясното месо, добито за лична консумация, трябва да се преработва термично, заедно с костите, до пълното му приготвяне, сланината трябва да премине термична обработка (варене или стопяване на мазнините до получаване на пръжки и свинска мас), замразеното свинско месо е потенциален източник на разпространение на вируса, поради което не трябва да напуска дома на собственика. Месото може да се консумира в домашни условия, след термично обработка. Приготвените ястия не трябва да напускат дома. Опаковките, в които е било съхранявано замразеното месо, също са потенциален източник на инфекция, ако бъдат изхвърляни като битов отпадък. Ако стопаните на животните забележат симптоми, като загуба на апетит, ускорено и затруднено дишане, секреция от носа и очите, некоординирани движения, кървава диария, видими подкожни кръвоизливи по крайниците, ушите, незабавно да уведомят ветеринарен лекар. При установяване или получаване на сигнали за умрели диви или домашни свине, своевременно да се уведоми официалния ветеринарен лекар за Община Златоград – д-р Розалин Хаджиев и Областна дирекция по безопасност на храните –Смолян.", "date": "2019.07.23", "title": "Смолян: Общинската епизоотична комисия в Златоград набеляза мерки за предпазване от разпространението на заболяването Африканска чума по свинете"}
{"url": "http://www.focus-news.net/news/2019/07/23/2683147/kyustendil-regionalen-istoricheski-muzey-planira-zavarshvaneto-na-arheologicheskite-sondazhni-prouchvaniya-na-obekt-ot-praistoriyata-v-selo-bersin.html", "text": "Кюстендил. Музеят в Кюстендил планира завършването на археологическите сондажни проучвания на обект от праисторията в село Берсин. Това каза пред журналисти директорът на Регионален исторически музей – Кюстендил Валентин Дебочички, предаде репортер на  Радио „Фокус” – Кюстендил . Първоначалните планове са дейностите да приключат в средата на месец август тази година. Предстои сключването на договор с Министерство на културата за финансиране на редовни теренни археологически разкопки в центъра на Кюстендил. Теренът е разположен в изградения парк „Галерията”. Това ще се случи за втора поредна година, след подписването на договора. \r\n  \r\nВенцеслав ИЛЧЕВ", "date": "2019.07.23", "title": "Кюстендил: Регионален исторически музей планира завършването на археологическите сондажни проучвания на обект от праисторията в село Берсин"}
{"url": "http://www.focus-news.net/news/2019/07/23/2683152/api-vazstanoveno-e-dvizhenieto-po-am-trakiya-pri-km-163-v-posoka-burgas-i-po-pat-i-2-razgrad-shumen.html", "text": "Възстановено е движението по АМ \"Тракия\" при км 163 в посока Бургас и по път I-2 Разград – Шумен, в участъка Каменар – Бели Лом. Това съобщиха от пресцентъра на  Агенция „Пътна инфраструктура“ .", "date": "2019.07.23", "title": "АПИ: Възстановено е движението по АМ \"Тракия\" при км 163 в посока Бургас и по път I-2 Разград – Шумен"}
{"url": "http://www.focus-news.net/news/2019/07/23/2683150/burgas-63-godishen-mazh-ot-burgas-e-zaginaliyat-pri-katastrofata-mezhdu-shest-avtomobila-po-patya-ot-kv-meden-rudnik-v-posoka-sredets.html", "text": "63-годишен мъж от Бургас е загиналият при катастрофата между шест автомобила по пътя от кв. „Меден рудник“ в посока Средец, съобщи за  Радио „Фокус“-Бургас  Цветелина Рандева, говорител на ОДМВР-Бургас. Загиналият е управлявал лек автомобил „Шевролет“ и се е движил в посока Средец – Бургас, като по неустановени причини изведнъж е навлязъл в насрещната пътна лента, където един зад друг са се движели бетоновоз и още четири леки коли. „Шевролетът“ се е блъскал в бетоновоза, а след това и в следващия автомобил, като водачите на останалите три леки коли, опитвайки се да избегнат катастрофата, самостоятелно излизат от пътното платно в крайпътната канавка. Възможно е починалият водач да е получил здравословен проблем и това да е причината за възникналото пътнотранспортно произшествие. \r\nДеница ДИМИТРОВА", "date": "2019.07.23", "title": "Бургас: 63-годишен мъж от Бургас е загиналият при катастрофата между шест автомобила по пътя от кв. „Меден рудник“ в посока Средец"}
{"url": "http://www.focus-news.net/news/2019/07/23/2683153/ognyan-tsenkov-kmet-na-obshtina-vidin-raznoobrazna-e-programata-na-tretoto-izdanie-na-festivala-letni-vecheri-na-operata-i-baleta-baba-vida-2019.html", "text": "Разнообразна е програмата на третото издание на фестивала „Летни вечери на операта и балета – Баба Вида 2019“, каза на пресконференция Огнян Ценков, кмет на Община Видин, предаде репортер на  Радио „Фокус“ – Видин .  Той посочи, че фестивалът ще се проведе от 2 до 4 август с участието на август Държавната опера-Стара Загора заедно със Симфониета-Видин, като представленията ще се играят в крепостта „Баба Вида“. За целта в крепостта ще бъде изградена сцена от 300 квадратни метра и ще бъдат осигурени  800 места за публиката. Билетите са на цена от 10 лв.до 50 лв. Фестивалната програма ще бъде открита с операта „Набуко“  от Джузепе Верди на 2 август. Същият ден е предвидено безплатно представление в Крайдунавския парк за най-малките зрители – 3-4 годишните. В програмата са включени камерната опера „Процесът Мерилин Монро“ от Роланд Баумгартнер, балетът „Нестинарка“ от Марин Големинов и оперетата „Хубавата Елена“ от Офенбах. \r\n \r\nАнна ЛОЗАНОВА", "date": "2019.07.23", "title": "Огнян Ценков, кмет на Община Видин: Разнообразна е програмата на третото издание на фестивала „Летни вечери на операта и балета – Баба Вида 2019“"}
{"url": "http://www.focus-news.net/news/2019/07/23/2683149/balgariya-i-harvatiya-shte-zasilyat-partnyorstvoto-si-v-sferata-na-sigurnostta-i-otbranata.html", "text": "Във време на непредвидими предизвикателства България и Хърватия ще засилят сътрудничеството си и ще провеждат редовни консултации по ключови теми от европейския и регионален дневен ред. Двете държави ще работят за стратегически измерения на партньорството в сфери като сигурността и отбраната, прилагането на закона, търговията и икономическите връзки, туризма, образованието, науката и културата. Това се казва в съвместна позиция на президентите Румен Радев и Колинда Грабар-Китарович, които проведоха среща днес в Загреб, съобщиха от  прессекретариата на държавния глава . По покана на своя хърватски колега българският президент е на държавно посещение в Република Хърватия. \r\nВ позицията на двамата държавни глави се подчертава и общия ангажимент на България и Хърватия за европейската перспектива на Западните Балкани. „Европейската интеграция без Западните Балкани ще остане незавършен проект. Европейската перспектива на този регион е основният двигател за прилагане на необходимите реформи“, се казва още в съвместната позицията. Румен Радев и Колинда Грабар-Китарович се обявяват за развитие на Европа, която да „обединява, защитава, да бъде лидер в многостранния подход в дипломацията и в областта на иновациите“. \r\nИкономическото и социално сближаване трябва да се превърне във водещ приоритет на Европейския съюз и за това е необходимо съхраняването на потенциала на кохезионната и на общата селскостопанска политика, подчерта на срещата Румен Радев. По думите му без сближаване между Западна и Източна Европа  или ако Европа функционира „на две или повече скорости“, е немислимо да се говори за единен ЕС, който да се утвърди като реален фактор в международните отношения. \r\nДвамата президенти бяха единодушни, че е необходима по-голяма подкрепа за страните, охраняващи външните европейски граници. Според Румен Радев европейската миграционна политика няма да бъде ефективна, докато не се реформира системата за предоставяне на убежище и не се ревизира Дъблинският регламент. Необходим е и по-активен диалог със страните, от които произхождат мигрантите, както и анализ на дългосрочните последствия за европейските държави от миграционните потоци. \r\nПрезидентите на България и Хърватия подписаха съвместно послание до президента на Китай Си Дзинпин за откриване на пряка въздушна линия Пекин - София - Загреб. Съвместното послание на двамата държавни глави е вследствие на проведените срещи на президента Радев в Китай в началото на месец юли, с което българският президент отправи покана към китайските инвеститори да засилят присъствието си в Югоизточна Европа. С откриването на пряка въздушна линия ще бъде насърчен и обменът в туризма, образованието, науката и културата с Китай. Обща бе оценката, че регионалните инициативи с участието на Китай „17+1“ и „Един пояс, един път“ и свързаните с тях проекти в транспорта, енергетиката, културата и науката, са реална инвестиция в икономическото развитие на държавите от Централна и Източна Европа. \r\nБългарският държавен глава изрази подкрепата на страната ни за инициативата на Колинда Грабар-Китарович „Три морета“, насочена към насърчаване на икономическите възможности и енергийната диверсификация за страните от регионите на Адриатическо, Балтийско и Черно море.  \r\nГодишният икономически обмен от 280 млн. евро не отговоря на възможностите на бизнеса от двете държави и България и Хърватия ще насърчат последващото задълбочаване на икономическите връзки и взаимните инвестиции, беше общата позиция на президентите. Подобряването на транспортната и енергийна свързаност в Югоизточна Европа с подкрепата на ЕС е от ключово значение за икономическия обмен, контактите между бизнеса и туризма в целия регион. През 2018 г. над 36 000 хървати са посетили страната ни, а над 22 000 българи са избрали да почиват в Хърватия. \r\nПред президентската институция в Загреб се състоя церемонията по официалното посрещане на президента Румен Радев в Хърватия. Двамата държавни глави проведоха среща „на четири очи“ и ръководиха пленарните разговори на официалните делегации.  \r\nВ Загреб Румен Радев проведе среща и с министър-председателя Андрей Пленкович, на която бяха обсъдени перспективите за развитие на двустранното партньорство в областта на сигурността и отбраната, присъединяването на България и Хърватия към Шенген, еврозоната и Организацията за икономическо сътрудничество и развитие. \r\nПо-късно днес държавният глава ще разговаря с представители на българската общност в страната.  \r\nУтре българският президент ще посети 93-а военно-въздушна база „Земуник“ в град Задар.", "date": "2019.07.23", "title": "България и Хърватия ще засилят партньорството си в сферата на сигурността и отбраната"}
{"url": "http://www.focus-news.net/news/2019/07/23/2683156/veliko-tarnovo-mezhdunaroden-futbolen-turnir-shte-se-provede-v-svishtovskoto-selo-oresh.html", "text": "Международен футболен турнир организират в свищовското село Ореш. „Марга Аурея“ ще се проведе за шеста поредна година и в него освен български, се очаква да се включат и румънски отбори. Това съобщават за Радио „Фокус“ – Велико Търново от Община Свищов. Специален гост ще бъде почетният консул на България в Тимишоара, Румъния Георги Наков. Организатори на проявата са Кметството в село Ореш и местният футболен отбор „Стрела“. \r\nОфициалното откриване на международния турнир ще е в събота, на 27 юли. Футболистите ще се съревновават на стадиона в Ореш, като началото ще бъде поставено в 17.00 часа. \r\n \r\nЛуиза ТРАНЧЕВА", "date": "2019.07.23", "title": "Велико Търново: Международен футболен турнир ще се проведе в свищовското село Ореш"}
{"url": "http://www.focus-news.net/news/2019/07/23/2683155/vitsepremierat-ekaterina-zaharieva-izprati-saboleznovatelna-telegrama-do-sergey-lavrov-ministar-na-vanshnite-raboti-na-ruskata-federatsiya.html", "text": "Вицепремиерът и министър на външните работи Екатерина Захариева изпрати съболезнователна телеграма до министър на външните работи на Руската федерация Сергей Лавров, във връзка с трагедията, която отне детски животи и рани други деца в палатковия лагер “Холдоми“ в Хабаровския край на 22 юли. Това съобщиха от  Министерството на външните работи .   \r\n„Поднасям своите най-искрени съболезнования бих желала да предам чрез Вас моето съчувствие към болката и мъката на близките и роднините на загиналите в трагичния инцидент деца и да пожелая скорошно оздравяване на пострадалите“, заявява министър Захариева в телеграмата до Сергей Лавров.", "date": "2019.07.23", "title": "Вицепремиерът Екатерина Захариева изпрати съболезнователна телеграма до Сергей Лавров, министър на външните работи на Руската федерация"}
{"url": "http://www.focus-news.net/news/2019/07/23/2683157/pazardzhik-v-grada-se-provede-informatsionna-sreshta-po-proekti-v-oblastta-na-upravlenieto-na-otpadatsite.html", "text": "В Областния информационен център в Пазарджик се проведе информационна среща по процедура „Изпълнение на демонстрационни проекти в областта на управлението на отпадъците\", която се реализира в рамките на Оперативна програма „Околна среда“ 2014-2020 г. Това съобщиха за  Радио „Фокус“ – Пазарджик  от ОИЦ. На срещата присъстваха потенциални бенефициенти – представители на Общината и юридически лица с нестопанска цел. По време на събитието екипът на ОИЦ - Пазарджик запозна присъстващите с дейностите, които ще се финансират по процедурата и чрез които ще се постигнат поставените цели. Те следва да са свързани с третиране само на битови отпадъци и да се отнасят до предотвратяване на образуването им и/или за подготовка за повторна употреба, и/или за рециклирането им. Общият размер на безвъзмездна финансова помощ по процедурата за всички одобрени проектни предложения е до 9 779 150 лв., а максималният размер на БФП, който може да бъде предоставен за реализиране на едно проектно предложение е до 391 166 лв. В края на срещата, след като бяха запознати с условията за допустимостта на кандидатите, дейностите и разходите, както и с правилата за оценката на проектните предложения, присъстващите имаха възможност да зададат своите въпроси към екипа  и да получат разяснителни отговори. Бяха обсъдени идеи и добри практики, които могат да бъдат пренесени и приложени на територията на Република България. По време на дискусията се обсъди възможно партньорство за съвместно участие по процедурата между НПО и община. \r\nВаня НИКОЛОВА", "date": "2019.07.23", "title": "Пазарджик: В града се проведе информационна среща по проекти в областта на управлението на отпадъците"}
{"url": "http://www.focus-news.net/news/2019/07/23/2683158/sliven-v-oblastta-kam-momenta-se-otglezhdat-5-070-zhivotni-v-2-420-stopanstva-ot-tipa-zaden-dvor.html", "text": "Областният управител Чавдар Божурски разпореди проверките, свързани с превенцията и контрола срещу разпространението на африканската чума по свинете /АЧС/, да се извършват от съвместни екипи на ОДБХ и ОД на МВР. Това стана на провелото се на 23 юли заседание на областната епизоотична комисия с участието на ръководителите или излъчени от тях  представители на ОДБХ, ОД „Земеделие“, ОД на МВР, ДАНС, ОПУ, РЗИ, Ветеринарния съюз, животновъдния бранш, организациите на ловците.   Това съобщиха от пресцентъра на  Областна администрация . \r\nЦелта на съвместните екипи е да се постигне по-добра координация в действията на институциите. \r\nНа заседанието бе докладвано, че според събраната информация, в област Сливен към момента се отглеждат 5 070 животни в 2 420 стопанства от типа „заден двор“.  Предстои да бъдат установени малките стопанства, където се извършва развъдна дейност. Кметовете и кметските наместници съдействат за провеждането на разяснителна кампания сред местното население, свързана с мерките, които трябва да се изпълняват, за да не бъде допуснато разпространението на острата зараза. От Областното пътно управление са започнали дезинфекцията на местата за отпадъци, разположени край пътищата от републиканската мрежа.  Районите около тях се окосяват, след което се обработват с препарат. Обработката по магистрала „Тракия“ е два пъти в седмицата, а по главните пътища – веднъж. \r\nД-р Стефан Дренски и д-р Васил Върбанов от ОДБХ предоставиха актуална информация във връзка с неблагоприятната обстановка в страната по повод африканската чума по свинете. Установено е, че едно от огнищата е възникнало в резултат на занижените мерки за биосигурност в животновъден обект, където е употребяван неподходящ за борба с вируса на АЧС препарат за дезинфекция. Друго огнище е било провокирано от използването на пресен фураж, добит от тазгодишната реколта. Фуражът трябва да престои на склад, при определени условия, минимум 60 дни. Собствениците на кланици и транжорни в област Сливен ще получат подробни предписания за задължителните мерки, които трябва да спазват при съхраняването на месото и дезинфекцията на обектите. Участници в заседанието съобщиха, че някои дребни собственици са взели решение и превантивно са ликвидирали стопанствата си от типа „заден двор“, за да предотвратят загубите от задължителната евтаназия на прасетата при евентуално откриване на огнище в района. \r\nСъгласно заповед на Министъра на земеделието, храните и горите, издадена на 22 юли,  отстрелът на диви прасета вече ще се заплаща – по 150 или по 50 лева на животно, в зависимост от близостта на ловния район до вече констатираните огнища на АЧС. \r\nОт ОД на МВР са създали организация за контрол върху превозите на животни и месо, добито от прасета. Предстоят проверки в няколко местности, предимно край селата, където сезонно са се установили групи от хора. Има данни, че те отглеждат животни и създават потенциален риск за разпространението на болестта. \r\nНа следващото заседание на областната епизоотична комисия формираните съвместни екипи ще докладват за резултатите от извършените проверки. \r\nКомисията ще заседава всяка седмица, във вторник от 10,30 ч., съгласно заповеди на Министъра на земеделието, храните и горите и на Областния управител. Ежеседмични заседания ще провеждат и общинските епизоотични комисии.", "date": "2019.07.23", "title": "Сливен: В областта към момента се отглеждат 5 070 животни в 2 420 стопанства от типа „заден двор“"}
{"url": "http://www.focus-news.net/news/2019/07/23/2683154/burgas-dve-zheni-i-edin-mazh-sa-postradalite-pri-katastrofata-na-patya-ot-kv-meden-rudnik-v-posoka-sredets.html", "text": "Две жени са тежко ранени и един мъж е с по-леки наранявания след пътния инцидент между шест автомобила по пътя от кв. „Меден рудник“ в посока Средец, съобщи за  Радио „Фокус“-Бургас  Цветелина Рандева, говорител на ОДМВР-Бургас. Откарани са в УМБАЛ-Бургас. \r\nДеница ДИМИТРОВА", "date": "2019.07.23", "title": "Бургас: Две жени и един мъж са пострадалите при катастрофата на пътя от кв. „Меден рудник“ в посока Средец"}
{"url": "http://www.focus-news.net/news/2019/07/23/2683145/dots-chavdar-filipov-merkite-sreshtu-afrikanskata-chuma-po-svinete-sa-navremenni-i-se-prilagat-spryamo-vsichki-normativni-dokumenti-v-nasheto-zakonodatelstvo.html", "text": "Мерките срещу африканската чума по свинете са навременни и се прилагат спрямо всички нормативни документи в нашето законодателство. Това каза за  Агенция „Фокус“  доцент Чавдар Филипов от Факултета по ветеринарна медицина към Лесотехническия университет и член на епизоотичните комисии в областите Плевен, Ловеч, Монтана, Видин и Варна. „Големият проблем на тези стопанства тип „заден двор“ е, че не може да бъде гарантирани високите нива на биосигурност. Това е предложение, което съществува от седмица, и е мярка, която се прилага и е прилагана досега в случаите. Тази мярка е свързана с изключително голяма социална среда“, каза още той. „Тези хора трябва да бъдат компенсирани по някакъв начин. Хората, които отглеждат животни в задния двор, всички знаем, че те ги отглеждат с цел продоволствие - за лична консумация, а не с цел търговия“, допълни доц. Филипов. Той подчерта, че за първи път България е изправена в такава обстановка. „В момента цялото общество пряко и косвено е засегнато от този проблем. Тъй като има опасност да се стигне до намаляване на популациите, може би до силно ограничаване и до там със свързаните от там социални въпроси. Като заболяване в момента в България се среща в този вид за първи път и може би затова има все още неща, които не знаем и които тепърва се проучват“, каза доц. Филипов. Той подчерта, че мерките са навременни и те се прилагат спрямо всички нормативни документи, които съществуват в нашето законодателство, а те от своя страна са синхронизирани с мерките, които се прилагат на територията на всички страни в ЕС. „Единственото, което трябва да се направи, е мерките да се прилагат на 100% с най-голяма строгост с абсолютно недопускане на никакво придвижване в този момент на животни. Също така поощряване на стопаните да не крият животни, да съдействат както и на ветеринарно-медицинските власти, така и на местната управа“, каза още той.  \r\nТеодора ПАТРОНОВА", "date": "2019.07.23", "title": "Доц. Чавдар Филипов: Мерките срещу африканската чума по свинете са навременни и се прилагат спрямо всички нормативни документи в нашето законодателство"}
{"url": "http://www.focus-news.net/news/2019/07/23/2683162/inzh-rumyana-tsvyatkova-priroden-park-strandzha-otkrihme-ryadko-sreshtan-tsafnal-byal-lopen-na-teritoriyata-na-parka.html", "text": "Открихме рядко срещан цъфнал бял лопен на територията на парка. Това съобщи за  Радио „Фокус“ – Бургас  инж. Румяна Цвяткова, директор на природен парк „Странджа“. „Това е едно от чудесата на Странджа. При една от проверките нашият служител Видко Йовков го забеляза, слязохме и го заснехме. Не знаехме, че е толкова рядък. Започнахме да търсим в литературата и никъде не открихме да съществува такъв цъфнал бял лопен. Обърнахме се към ботаници и разбрахме, че това е генна мутация. На 50 сантиметра от него беше цъфнал жълт лупен, който е характерен за планината и е особено често срещан в Родопите“, отбеляза инж. Цвяткова. Тя добави, че досега екземплярът е бил забелязан само веднъж –  през 2004 година, в местността „Петрова нива“. „Затова сме много горди, че го открихме. Това също е една от мистериите на Странджа“, посочи още директорът. \r\nМария ПОПЧЕВА", "date": "2019.07.23", "title": "Инж. Румяна Цвяткова, природен парк „Странджа“: Открихме рядко срещан цъфнал бял лопен на територията на парка"}
{"url": "http://www.focus-news.net/news/2019/07/23/2683161/kyustendil-poveche-ot-600-dushi-sa-posetili-turisticheskiya-informatsionen-tsentar-ot-nachaloto-na-godinata.html", "text": "Повече от 600 души са посетили Туристическия информационен център в Кюстендил от началото на годината. Това каза пред  Радио „Фокус” – Кюстендил  Десислава Петрова, експерт към туристическия център. По думите ѝ основната функция на туристическите информационни центрове е популяризиране на туризма на територията на съответния град. „Такъв е и нашият туристически информационен център, такава е неговата функция. Ние популяризираме както услугите на туризма в Кюстендил, така и на областта. Предоставя се и информационно обслужване, което е ориентирано към пълната и изчерпателна информация за характера на самата дестинация и за предоставяните услуги, които са по отношение на всички елементи на туристическата система, в това число и средствата за подслон и тези за хранене,  природните и културни забележителности и още много други”, каза Десислава Петрова. По думите й сред чуждите туристи преобладават руснаци, англичани, немци, македонци, американци, голям брой китайци, италианци и  холандци. \r\nВенцеслав ИЛЧЕВ", "date": "2019.07.23", "title": "Кюстендил: Повече от 600 души са посетили Туристическия информационен център от началото на годината"}
{"url": "http://www.focus-news.net/news/2019/07/23/2683160/gen-konstantin-popov-gerb-nadali-shte-postignem-poveche-konsensus-ili-shte-pridobiem-novi-sposobnosti-za-armiyata-ako-ne-othvarlim-prezidentskoto-veto-varhu-dogovorite-za-f-16.html", "text": "Надали ще постигнем повече консенсус или ще придобием бързо нови способности за армията - ако не отхвърлим президентското вето върху договорите за F-16. Това каза председателят на Комисията по отбрана и депутат от ГЕРБ ген. Константин Попов по повод президентското вето върху договорите за F-16, предаде репортер на  Агенция \"Фокус\" . \r\n\"Първо, трябва да кажа, че в петък Народното събрание гласува закона за ратификация на четирите договора, в понеделник президентът е подписал връщането на закона със съответните мотиви, с които сме запознали. Те са 2 страници. Основно се свеждат до две важни неща. Първото, че се е приело по бързата писта на две четения в един ден и че нямало достатъчно обсъждания по темата. Второто, че няма необходимия консенсус. Това, което мога да кажа аз, е, че това е нормална практика - Законът за ратификация да се гласува на две четения в един ден, поради факта, че народните представители могат да гласуват само \"за\" и \"против\" без да променят договора, който вече е подписан от министър Каракачанов. Второ, смятам, че достатъчно много се говори в продължение на години за това какъв самолет ни трябва, как ни трябва и в Комисията по отбрана, и после в зала. Достатъчно много хора говориха. Изказаха своето мнение \"за\" и \"против\", бяха навлезли дълбоко в темата. Всеки си стоеше на своите позиции и те са ясни. Никой нямаше конкретни предложения. Що се отнася до консенсуса, смятам, че в България има консенсус за нашата евроатлантическа ориентация. Имаме консенсус за това, че трябва да се модернизират въоръжените сили. Имаме консенсус, че на нас ни трябва нов, модерен боен самолет. F-16 е един прекрасен самолет, една прекрасна възможност българските ВВС да бъдат модернизирани, модерни и това да промени начина на мислене за водене на въздушен, съвременен бой\", още каза ген. Попов. По думите му това ще има отражение и за другите видове въоръжаени сили. \"Що се отнася до консенсус 123 народни представители гласуваха \"за\", 80 бяха \"против\" и \"въздържал се\". Това е добро основание, за да се каже, че този закон не се приема на кантар. Какво ще постигнем, ако не отхвърлим президентското вето. Дали ще постигнем повече консенсус, надали. Дали ще можем да придобием тези способности в рамките на сроковете, в които ние искаме - надали\", каза Попов.  \r\nДеница КИТАНОВА", "date": "2019.07.23", "title": "Ген. Константин Попов, ГЕРБ: Надали ще постигнем повече консенсус или ще придобием нови способности за армията - ако не отхвърлим президентското вето върху договорите за F-16"}
{"url": "http://www.focus-news.net/news/2019/07/23/2683151/iskren-veselinov-vmro-ako-se-prieme-prezidentskoto-veto-za-f-16-shte-se-blamira-prevaorazhavaneto.html", "text": "Ако се приеме президентското вето за F-16, ще се бламира превъоръжаването. Това каза зам.-председателят на ВМРО Искрен Веселинов пред журналисти във връзка с президентското вето върху F-16, предаде репортер на  Агенция \"Фокус\" . Веселинов посочи, че за самолетите има срокове и ако бъдат изпуснати, ще се наредим отново на опашката. Веселинов заяви, че не обвинява президента в бламиране на превъоръжаването, но по думите му реален резултат от приемане на ветото би бил този. \r\n\"Първо ще се запознаем с мотивите, тъй като не са ми ивестни. Отношение на двете гласувания в един ден, Правилникът на НС е ясен. Тогава, когато няма изрично желание за промени между първо и второ четене, тази процедура е допустима\", каза Веселинов. \r\nДеница КИТАНОВ", "date": "2019.07.23", "title": "Искрен Веселинов, ВМРО: Ако се приеме президентското вето за F-16, ще се бламира превъоръжаването"}
{"url": "http://www.focus-news.net/news/2019/07/23/2683163/gen-konstantin-popov-gerb-shte-svikam-izvanredno-zasedanie-na-komisiyata-po-otbrana-v-sryada-i-shte-pomolya-da-razgledame-vetoto-za-f-16-v-petak-v-zala.html", "text": "Апелирам за държавническо мислене - ще свикам извънредно заседание на Комисията по отбрана в сряда и ще помоля да разгледаме ветото за F-16 в петък в зала. Това каза председателят на Комисията по отбрана и депутат от ГЕРБ ген. Константин Попов по повод президентското вето върху договорите за F-16, предаде репортер на  Агенция \"Фокус\" . \"Според мен трябва да действаме енергично, знаем отношението на всеки един по този въпрос. Ще свикам и ще има извънредно заседание на Комисията по отбрана в сряда и ще помоля председателката на Народното събрание да разгледаме отново в пленарна зала в петък като първа точка. Сигурен съм, че народните представители ще проявят мъдрост. Нека да обсъждаме, нека да говорим по същество, но в края на краищата да гласуваме за бъдещето на ВВС, на армията, за сигурността ни като държава и за авторитета ни като такава\", каза още ген. Попов. \r\nНа въпрос дали може ветото да забави процедурата по превъоръжаване, Попов отговори: \"Ако ние преодолеем ветото, както смятам, че ще стане, защото вярвам в народните представители, това няма да забави процедурата. Разбира се, президентът е в правото си да наложи вето и на закона за промяна на бюджета и на закона за ратификация на рамковото споразумение за индустриално сътрудничество. Смятам, че тук ще се прояви достатъчно мъдрост, отговорност и в края на краищата всички ще се поздравим с един успешен договор, който гарантира сигурност\", допълни още ген. Попов. Попитан дали вижда скрити мотиви, ген. Попов поясни, че не може да коментира това нещо. \"Сигурен съм, че президентът ще даде обяснение, ще влезе в подробности, защото мотивите са две страници и ще има повече конкретика\", коментира още ген. Попов. \r\nДеница КИТАНОВА", "date": "2019.07.23", "title": "Ген. Константин Попов, ГЕРБ: Ще свикам извънредно заседание на Комисията по отбрана в сряда и ще помоля да разгледаме ветото за F-16 в петък в зала"}
{"url": "http://www.focus-news.net/news/2019/07/23/2683165/mariela-savkova-oblasten-informatsionen-tsentar-vidin-realizatsiyata-na-ekologichen-proekt-doprinasya-za-osashtestvyavaneto-na-politikata-za-okolnata-sreda.html", "text": "Политиката за околната среда е сред водещите в Европейския съюз и реализацията на екологичен проект допринася за осъществяването на тази политика, каза управителят на Областния информационен център Мариела Савкова на среща в центъра, предаде репортер на  Радио „Фокус“-Видин . Тя представи в детайли целите на Съюза в областта на отпадъците до 2025 г. “Целите и задачи на европейското законодателство в областта на отпадъците са подобряване на управлението на отпадъците, стимулиране на иновациите в рециклирането, ограничаване използването на депониране и създаване на стимули за промяна на поведението на потребителите. Реализацията на тази политика в България ще постигне положително въздействие върху околната среда, здравето на населението и икономическото развитие“, заяви Мариела Савкова. \r\nПрезентирана бе процедурата „Изпълнение на демонстрационни проекти в областта на управлението на отпадъците“ като се акцентира, че допустими бенефициенти по нея са широк кръг институции и организации – общини, юридически лица със стопанска цел, юридически лица с нестопанска цел. Дейностите, които ще се финансират следва да са свързани с третиране само на битови отпадъци, генерирани на територията на Република България и да се отнасят до предотвратяване на образуването им и/или за подготовка за повторна употреба, и/или за рециклирането им. \r\nОбщият размер на безвъзмездна финансова помощ (БФП) по процедура „Изпълнение на демонстрационни проекти в областта на управлението на отпадъците“ за всички одобрени проектни предложения е до 9 779 150 лв. Максималният размер на БФП, който може да бъде предоставен за реализиране на едно проектно предложение, е до 391 166 лв. (левовата равностойност на 200 000 евро). Крайният срок за подаване на проектни предложения по процедурата е 18.30 часа на 26 август 2019 г., посочи кметът Огнян Ценков и призова към активност потенциалните бенефициенти, като припомни, че с подкрепата на ОПОС в област Видин са реализирани инвестиционни интервенции за десетки милиони лева, а чрез успешните проекти по настоящата процедура, освен инвестиции, ще се допринесе и за прехода към кръгова икономика в България и подпомагане постигането на рециклиране на 50 % от битовите отпадъци до 2020 г.  \r\nПредставители на пет видински общини, бизнеса и неправителствения сектор се запознаха с процедурата, политиката на ЕС и успешни модели в областта на управлението на отпадъците. В срещата се включиха представители на общините Видин, Чупрене, Ружинци, Макреш и Ново село, както и представители на бизнеса и неправителствения сектор. В края на срещата екипът на ОИЦ-Видин още веднъж прикани към активност по процедура „Изпълнение на демонстрационни проекти в областта на управлението на отпадъците“ и посочи че  цялата документация по процедурата е качена, както на страницата на ОПОС в Единния портал, така и в Информационната система за управление и наблюдение на средствата от Европейските структурни и инвестиционни фондове за периода 2014-2020 г. (ИСУН 2020). Екипът на Центъра, в рамките на своите правомощия, ще окаже необходимото съдействие на всички бенефициенти, които се обърнат към експертите в офиса на Областния информационен център за информация и логистична подкрепа. \r\nАнна ЛОЗАНОВА", "date": "2019.07.23", "title": "Мариела Савкова, Областен информационен център-Видин: Реализацията на екологичен проект допринася за осъществяването на политиката за околната среда"}
{"url": "http://www.focus-news.net/news/2019/07/23/2683167/d-r-nikola-petrov-nao-rozhen-ekip-ot-balgarski-astronomi-se-varna-ot-uspeshna-ekspeditsiya-v-chili-za-nablyudenie-na-palno-slanchevo-zatamnenie.html", "text": "Екип от български астрономи се върна от успешна експедиция в Чили за наблюдение на пълно слънчево затъмнение. Това каза за  Радио „Фокус“ – Смолян  д-р Никола Петров – директор на Националната астрономическа обсерватория „Рожен“. „Това е нещо впечатляващо и си струва да се види пълно слънчево затъмнение най-малкото, за да усетим чудото, което природата може да ни представи като едно природно явление и шоу. Освен красотата,  пълните слънчеви затъмнения определено са важни в научен аспект и дават информацията какво се случва в най-външните слоеве на слънцето, а това е слънчевата корона, която най-добре и най-детайлно би могла да се изследва и изучава по време само на пълни слънчеви затъмнения“, поясни д-р Петров. Той посочи, че Чили е било едно от малкото места, един тесен коридор от сянката на луната, която се проектира върху повърхността на земята около 150-160 км в диаметър и там е една от малкото части суша, от която е могло да се наблюдава затъмнението. В действителност цялата сянка, която преминава върху земната повърхност е била около 4000-5000 км, а 90 % от сянката е попадала върху повърхността на Тихия океан. „Възможно е наблюдението на пълното слънчево затъмнение и от круизни кораби, но когато искаме да наблюдаваме затъмнението за изследвания и научни резултати, круизните кораби не ни позволяват да правим детайлни изследвания и за това е за предпочитане наблюденията ни да бъдат от суша“, обясни д-р Петров. \r\nБългарският екип за наблюдение на затъмнението е бил комбинация от хора от Института по астрономия на БАН, Института за космически изследвания и на Академията, участници от Шуменския университет. „Пет човека, които участваме в спечелен от нас проект основно за наблюдения на затъмнения и изследване на слънчеви активни образувания в слънчевата корона и активности на слънцето, който е финансиран от фонд „Научни изследвания“ в МОН. Това е тригодишен проект, за който много се радваме и продължаваме да работим по него и догодина. Тогава пак има слънчево затъмнение на 12 декември, и нашият екип най-вероятно ще е позициониран в Аржентина“, уточни д-р Петров. \r\nТой припомни, че пълното слънчево затъмнение е било на 2 юли и българските астрономи са имали огромния късмет да бъдат на място с чисто небе, без облаци. „Вярно е, че по статистика неслучайно сме избрали нашето място в Андите в пустинята Атакама – едно то най-сухите места на земята. Но има и шанс за лошо време при положение, че това е зимния сезон на Южното полукълбо на земята, но имахме късмет да има ясно небе, с ниска влажност. Получихме много добър наблюдателен материал, който все още обработваме. Още около месец и половина ще са необходими да получим резултатите, които бяха заложени и свързани с наблюдателните ни задачи, за да може след това да ги представим и във вид на научна публикация“, допълни астрономът. Той посочи, че резултатите ще са интересни и работата е в това, че всяко един пълно слънчево затъмнение е уникално само за себе си и не може да се повтори. То зависи от атмосферните условия, цикличността на слънчевата активност, която е различна и тъй като не можем да си позволим всяка година да наблюдаваме пълно слънчево затъмнение, всеки един материал е сам за себе си уникален и е от значение за изследвания на астрономите. Д-р Петров добави, че към техният екип е имало и други българи, както сънародници от други екипи на любители-астрономи, но сериозно подготвени с фотографска техника за регистриране на това явление. \r\nДиректорът на НАО „Рожен“ каза още, че над 400 000 чужденци от цял свят са посетили Чили за наблюдение на затъмнението и в момента това е явлението в астрономията, което предизвиква най-голям интерес от хората на земята. \r\n \r\nНели ГЕРГЬОВСКА", "date": "2019.07.23", "title": "Д-р Никола Петров, НАО „Рожен“: Екип от български астрономи се върна от успешна експедиция в Чили за наблюдение на пълно слънчево затъмнение"}
{"url": "http://www.focus-news.net/news/2019/07/23/2683168/vitsepremierat-krasimir-karakachanov-podpisa-protokol-za-satrudnichestvo-mezhdu-balgariya-i-severna-makedoniya-v-oblastta-na-borbata-s-trafika-na-hora.html", "text": "Заместник министър-председателят по обществения ред и сигурността и министър на отбраната и председател на Националната комисия за борба с трафика на хора Красимир Каракачанов подписа днес в Охрид Протокол за сътрудничество между правителствата на Република България и Република Северна Македония в областта на борбата срещу трафика на хора. Това съобщиха от  правителствената информационна служба . От страна на Република Северна Македония документът бе подписан от Оливер Спасовски - заместник министър-председател и министър на вътрешните работи. Протоколът предвижда обмен на информация и сътрудничество при подпомагане жертвите на трафик.  \r\nПодписването стана по време на официалното посещение на вицепремиера Красимир Каракачанов в Република Северна Македония по покана на неговия колега Оливер Спасовски.  \r\n„Протоколът е поредното споразумение между двете страни след подписване на договора за добросъседство през 2017 г. Трафикът на хора е една тема, по която европейските институции не само говорят, но и много вършат, защото това е едно от престъпленията срещу личността“, каза пред журналисти вицепремиерът Красимир Каракачанов. Той припомни, че и до сега е имало сътрудничество в същата област между двете страни, като то е било основно по линия на министерствата на вътрешните работи.  \r\nВицепремиерът Красимир Каракачанов потвърди българската позиция в подкрепа на членството на Република Северна Македония в НАТО и Европейския съюз (ЕС). Българският вицепремиер смята, че още през есента ще имаме добри новини за Република Северна Македония по отношение на нейното европейско членство - започване на преговори. По думите му това е един процес, който ще продължи във времето, но много ясно ще очертае пътя на страната и нейната интеграция в европейската ценностна система и европейското семейство. \r\nВицепремиерът Красимир Каракачанов подчерта, че България не се отказва да подпомага всички държави от Западните Балкани по пътя им за членство в НАТО и ЕС: „Това е наша политика с ясното разбиране, че когато сме едно голямо семейство, когато изповядваме обща ценностна система, когато имаме общи икономически интереси, ще бъде направена крачка за преодоляване на всички онези проблеми, които са ни разделяли десетилетия“. \r\nВицепремиерът Каракачанов подчерта, че и правителството на Заев, и правителството на Борисов са направили за последните две години повече, отколкото всички останали правителства на двете страни за последните 20 години. Каракачанов беше категоричен, че в лицето на българското правителство Република Северна Македония има приятел, партньор и фактор, който ще подпомага желанието й за европейска интеграция. \r\nВ българската делегация в Охрид участваха още заместник-министърът на правосъдието и заместник-председател на Националната комисия за борба с трафика на хора проф. Николай Проданов, Камелия Димитрова – секретар на Националната комисия, Ангел Ангелов – посланик на Република България в Република Северна Македония.  \r\nПо време на посещението бе проведена и среща с делегацията на Република Северна Македония, водена от Оливер Спасовски – заместник министър-председател и министър на вътрешните работи. В нея бяха включени държавният секретар Магдалена Несторовска, Сашо Тасевски – директор на Бюрото по обществена сигурност.", "date": "2019.07.23", "title": "Вицепремиерът Красимир Каракачанов подписа Протокол за сътрудничество между България и Северна Македония в областта на борбата с трафика на хора"}
{"url": "http://www.focus-news.net/news/2019/07/23/2683164/d-r-veselka-moncheva-rzi-blagoevgrad-strogata-lichna-i-obshtestvena-higiena-stoyat-v-osnovata-za-predpazvane-ot-virusna-chrevna-infektsiya.html", "text": "Строгата лична и обществена хигиена стоят в основата за предпазване от вирусна чревна инфекция. Това каза за  Радио „Фокус“ – Пирин  д-р Веселка Мончева от Регионална здравна инспекция – Благоевград. По думите ѝ това включва дезинфекция на помещенията, които използваме, но и на самите нас, особено, когато сме на обществени места. Тя коментира, че с цел превенция е особено важно е да се спазва строго режима на почистване и дезинфекция в обектите за производство и търговия с храни, както и да се поддържа висока обществена и лична хигиена, особено от работещите в рискови за здравето обекти – хранителни, детски и здравни заведения. Също тека е важно да се измиват обилно с течаща вода плодовете и зеленчуците, предназначени за консумация в суров вид, както и да сеизмиват ръцете със сапун преди приготвяне на храната, преди хранене и след ползване на тоалетна. Особено важно е да не се допуска размножаване на мухи и гризачи в домовете като се замрежват прозорците, затварят плътно съдовете за смет и редовно се извозват отпадъците. „Децата до 5 годишна възраст и възрастните над 65 годишна възраст са най-предразположени към подобен вид инфекции“, каза още д-р Мончева. \r\n \r\nЛивия НИНОВА", "date": "2019.07.23", "title": "Д-р Веселка Мончева, РЗИ – Благоевград: Строгата лична и обществена хигиена стоят в основата за предпазване от вирусна чревна инфекция"}
{"url": "http://www.focus-news.net/news/2019/07/23/2683159/afp-ursula-fon-der-layen-pozdravi-boris-dzhonsan.html", "text": "Новият ръководител на Европейската комисия Урсула фон дер Лайен поздрави във вторник бъдещия британски премиер Борис Джонсън, но предупреди, че пред тях предстоят \"трудни\" и \"предизвикателни\" времена, цитира думите й  AFP . \r\n\"Поздравления за Борис Джонсън за това, че е номиниран за премиер\", каза тя на среща с френския президент Еманюел Макрон в Париж. „Очаквам с нетърпение да имаме добри работни отношения с него.“ \r\n\"Има много различни и трудни въпроси, които трябва да се преодолеят заедно. Пред нас стоят предизвикателни времена. \r\n\"Мисля, че е много важно да изградим силни и добри работни взаимоотношения, защото имаме задължението да предоставим нещо, което е добро за хората в Европа и в Обединеното кралство\", добави тя на английски. \r\nФон дер Лайен, бивш германски министър на отбраната, ще встъпи в длъжност в деня след настоящия краен срок за Брекзит от 31 октомври, като до тогава Жан-Клод Юнкер номинално ще  контролира изпълнителната власт на ЕС. \r\nМакрон, който в миналото е критикувал Джонсън, също поздрави бъдещия британския премиер, който се очаква да бъде поканен да сформира правителство от кралицата в сряда. \r\n\"Поздравявам Борис Джонсън и аз ще му се обадя, когато той стане официално министър-председател\", каза Макрон. \r\n\"Много искам много да работя с него възможно най-бързо и не само по европейски теми и продължаването на преговорите, свързани с Брекзит, но също и по международни въпроси, по които се координираме тясно с Великобритания и Германия ... като ситуацията в Иран ,\" добави той . \r\nВ интервю през март 2017 г. след референдума за Брекзит от 2016 година, Макрон каза, че Джонсън \"обича да прави ярки изказвания, но няма стратегическа визия\" и го държи отговорен за \"престъплението\" Брекзит. \r\nФренският лидер също отдаде почит на напускащия британски лидер Тереза Мей във вторник в съобщение, което може би е било предназначено и за ушите на Джонсън. \r\nТой каза, че Мей е изпълнявала задълженията си с \"много кураж и достойнство\". \r\n\"Тя никога не е блокирала функционирането на Европейския съюз\", добави той. \r\n \r\n  Юлиян Марков", "date": "2019.07.23", "title": "AFP: Урсула фон дер Лайен поздрави Борис Джонсън"}
{"url": "http://www.focus-news.net/news/2019/07/23/2683169/api-do-28-yuli-shte-se-izvarshva-kalibrirane-na-dilatatsionni-fugi-na-saorazhenieto-nad-r-logodashka-na-lot-31-ot-am-struma.html", "text": "До 28 юли ще се извършва настройка и калибриране на дилатационните фуги на съоръжението над р. Логодашка при 93-ти км на лот 3.1 от АМ „Струма“. Това съобщиха от пресцентъра на  Агенция \"Пътна инфраструктура\" . Дейностите са за сметка на изпълнителя на обекта. \r\nПоетапно ще е затворено първо платното за София, а след това и платното за Кулата.  В момента е затворено платното за София и трафикът в тази посока се пренасочва по път I-1 София-Кулата. Движението в посока Кулата се осъществява по автомагистралата.  \r\nСлед завършване на дейностите в платното за София ще се ограничи движението в съседното платно за Кулата като трафикът в тази посока ще се насочи по път I-1 София-Кулата.", "date": "2019.07.23", "title": "АПИ: До 28 юли ще се извършва калибриране на дилатационни фуги на съоръжението над р. Логодашка на лот 3.1 от АМ „Струма“"}
{"url": "http://www.focus-news.net/news/2019/07/23/2683172/veliko-tarnovo-blizo-troyno-poveche-sa-potrebitelite-na-tsentara-za-sotsialna-rehabilitatsiya-i-integratsiya-v-svishtov-ot-sazdavaneto-mu.html", "text": "Близо тройно повече са потребителите на Центъра за социална рехабилитация и интеграция в Свищов от създаването му до днес. Това обобщи за  Радио „Фокус“ – Велико Търново  директорката Десислава Йорданова. Тя уточни, че положителната констатация е резултат от добре свършената работа на служителите и нормативни изисквания. През 2018 година през услугата са преминали 119 човека. От началото на 2019 до момента потребителите са 52-ма, като сред тях има и такива, които са краткосрочни ползватели ( за период от 1 до 3 месеца). „Броят на хората варира, според желанията им и необходимостта за предоставяне на услуги. Той се увеличава, тъй като през 2018 година имахме нормативни изисквания, които бяхме задължени да спазваме, но смятам, че това е и резултат от добре свършена работа към онзи момент. Това накара екипът да мисли за разширяване на материалната база и капацитетът“, допълни още Деси Йорданова. Тя припомни и, че преди броени дни в институцията бе открита нова стая за групова терапия, която да улесни работата на екипа. „Ние се стремим по всякакъв начин да удовлетворим нуждите на потребителите и да работим за тяхното благо. От каквото и да сме имали нужда, винаги сме се стремили да го осигурим по някакъв начин. Мисля, че това, което постигнахме е много и смятам, че е оценено и от общинското ръководство, което винаги ни подкрепя, и от дарителите ни, които също удовлетворени, че помагат.  В момента нямаме нужда от нищо“, каза още директорката. През декември социалната институция празнува своя 6-ти рожден ден и ръководството вече подготвя голямо тържество. Преди това ще има и други културни мероприятия. \r\n \r\nЛуиза ТРАНЧЕВА", "date": "2019.07.23", "title": "Велико Търново: Близо тройно повече са потребителите на Центъра за социална рехабилитация и интеграция в Свищов от създаването му"}
{"url": "http://www.focus-news.net/news/2019/07/23/2683171/api-tselostta-na-patnata-nastilka-na-patya-velingrad-yakoruda-razlog-pri-km-74-ne-e-narushena-predprieti-sa-avariyni-merki-za-ukrepvane-na-otkosa.html", "text": "Целостта на пътната настилка на второкласен път 84 Велинград – Якоруда – Разлог при км 74 не е нарушена, предприети са аварийни мерки за укрепване на откоса. Това съобщиха от пресцентъра на  Агенция „Пътна инфраструктура“  в отговор на запитване на  Радио „Фокус“ – Пирин  във връзка с актуалната обстановка в района на пътя Якоруда – Велинград при село Черна Места. „Вследствие на обилните валежи през изминалата нощ, нивото на река Черна Места, в района на село Черна Места се повиши и подкопа съществуващия откос на път ІІ-84 Велинград – Якоруда – Разлог при км 74. Целостта на пътната настилка на пътя не е нарушена\", посочват от АПИ. „С цел повишаване на безопасността на пътуващите е ограничено движението по едната лента за движение. Трафикът се извършва в съседната лента двупосочно и е въведено ограничение на скоростта. Участъкът е сигнализиран с пътни знаци“, допълват от Агенция „Пътна инфраструктура“. От там уточняват, че аварийно са предприети мерки с насипване на едро-скален материал, до извършването на укрепване на откоса. \r\nЛивия НИНОВА", "date": "2019.07.23", "title": "АПИ: Целостта на пътната настилка на пътя Велинград – Якоруда – Разлог при км 74 не е нарушена, предприети са аварийни мерки за укрепване на откоса"}
{"url": "http://www.focus-news.net/news/2019/07/23/2683166/sport-chelsi-pobedi-barselona-s-21-v-kontrolna-sreshta-v-tokio.html", "text": "Футбол: Челси победи Барселона с 2:1 в контролна среща. Тами Абрахам преодоля Тер Стеген в 34-ата минута на срещата. Титуляр за каталунците бе новото попълнение на клуба - Антоан Гризман. В 81-ата минута Рос Баркли вкара за  2:0 в полза на лондонския тим. Иван Ракитич реализира почетното попадение за испанците в края на двубоя с точен удар.", "date": "2019.07.23", "title": "Спорт: Челси победи Барселона с 2:1 в контролна среща в Токио"}
{"url": "http://www.focus-news.net/news/2019/07/23/2683173/kyustendil-dvizhenieto-se-osashtestvyava-v-edna-lenta-po-patya-kyustendil-dupnitsa-v-rayona-na-dupnitsa-zaradi-remont.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. Ремонтни дейности на мостово съоръжение се извършват по пътя Кюстендил – Дупница в района на град Дупница, като движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.23", "title": "Кюстендил: Движението се осъществява в една лента по пътя Кюстендил – Дупница в района на Дупница заради ремонт"}
{"url": "http://www.focus-news.net/news/2019/07/23/2683179/burgas-normalno-se-osashtestvyava-dvizhenieto-v-oblastta-patnite-nastilki-sa-suhi-i-prohodimi.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният в Областното пътно управление. Пътищата са сухи и нормално проходими, а видимостта е добра. Няма затворени пътни участъци. \r\nНатоварен е трафикът на кръговите кръстовища на входа и изхода на Бургас. Интензивен е трафикът по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към жк. „Меден Рудник“, на кръговото кръстовище „Трапезица“ в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.07.23", "title": "Бургас: Нормално се осъществява движението в областта, пътните настилки са сухи и проходими"}
{"url": "http://www.focus-news.net/news/2019/07/23/2683174/veliko-tarnovo-poroen-dazhd-vali-v-tsentara-na-veliko-tarnovo.html", "text": "Пороен дъжд, придружен с гръмотевици и силен вятър, вали в центъра на старата столица. Водата се стича по улиците, тъй като шахтите не могат да я поемат, предаде репортер на  Радио „Фокус“ – Велико Търново . На места има дълбоки локви, които допълнително затрудняват движението. Трафикът към този час е интензивен. Пред сградата на Общината има образувала се колона от автомобили. Натоварено е и в района на двата пътни възела – Южен и Качица, както и по улица „Магистрална“ – част от път София – Варна. \r\nОрганите на реда съветват водачите да са внимателни и да карат със съобразена скорост. \r\n \r\nЛуиза ТРАНЧЕВА", "date": "2019.07.23", "title": "Велико Търново: Пороен дъжд вали в центъра на Велико Търново"}
{"url": "http://www.focus-news.net/news/2019/07/23/2683180/shumen-razporeden-e-ezhedneven-monitoring-za-nereglamentirani-smetishta-na-teritoriyata-na-priroden-park-shumensko-plato.html", "text": "Дирекцията на Природен парк „Шуменско плато“ предприема действия, свързани с превенцията на  Африканската чума по свинете. Това съобщиха от  ПП \"Шуменско плато“ . Със заповед на директора инж. Васил Василев е разпореден ежедневен мониторинг за наличие на нерегламентирани сметища на територията на Природния парк. При установяване на отпадъци ще бъдат уведомени компетентните органи и собствениците на съответните територии. Служителите на Дирекцията участват в кампания за разясняване риска от заболяването и мерките за недопускане на заразата. Ще бъдат разпространени предупредителни листовки. Африканска чума по свинете е установена извън територията на Парка – в Североизточна България е доказана в Търговище, Русе, Разград и Силистра. Болестта се причинява от вирус и засяга както питомни, така и диви свине. Не е опасна за човека. Дирекция на Природен парк „Шуменско плато“ се обръща към всички посетители, при намиране на труп от дива свиня или наблюдение на животно с нетипично поведение – неориентираност, липса на страх от човека да подават сигнали на телефон 054/ 800 765 или на тел. 112!", "date": "2019.07.23", "title": "Шумен: Разпореден е ежедневен мониторинг за нерегламентирани сметища на територията на Природен парк „Шуменско плато“"}
{"url": "http://www.focus-news.net/news/2019/07/23/2683175/afp-svetat-reagira-na-izbiraneto-na-boris-dzhonsan.html", "text": "Главните британски съюзници поздравиха Борис Джонсън във вторник, след той като спечели поста на ръководител на Консервативната партия, което ще го направи следващия премиер на Великобритания, но ЕС предупреди, че предстоят „предизвикателства“ пред Брекзит, предава  AFP . \r\nЕто някои от първоначалните реакции от страната и чужбина на победата на Джонсън: \r\n \r\n\"Поздравления за Борис Джонсън за това, че става новият министър-председател на Обединеното кралство. Той ще бъде страхотен!\"  -  написа американският президент Доналд Тръмп в социалната мрежа „Туитър“.  \r\nАмериканският президент се е обявявал за голям привърженик на Борис Джонсън. Миналата седмица той предрече, че Джонсън ще поправи това \"бедствие\", по думите на Тръмп, което напускащият премиер Тереза Мей предизвика в опит да изведе Великобритания от Европейския съюз. \r\n\"Той е различен човек, но хората казват, че и аз съм различен. Ние се разбираме добре. Мисля, че ще имаме много добри отношения\", каза Тръмп пред репортери. \r\n \r\n\"Поздравления за Борис Джонсън за това, че е номиниран за министър-председател\", заяви в Париж бъдещият председател на Европейската комисия Урсула фон дер Лайен. „Очаквам с нетърпение да имам добри работни отношения с него.“ \r\n\"Има много различни и трудни въпроси, с които да се справим заедно. Предстоят предизвикателни времена пред нас.\" \r\n \r\n\"Очакваме с нетърпение да работим конструктивно с премиера Борис Джонсън, когато той встъпи в длъжност, за да улесни ратифицирането на споразумението за оттегляне и да постигне подреден Брекзит\", заяви главният преговарящ на ЕС Мишел Барние. \r\n\"Готови сме също така да преработим договорената декларация за бъдещо партньорство в съответствие с насоките на Европейския съвет,\" каза Барние, говорейки за необвързващата политическа декларация за бъдещите връзки между ЕС и Великобритания, подписана с Тереза Мей през ноември. \r\n \r\nПредседателят на Европейската комисия Жан-Клод Юнкер също изпрати поздравленията си на Джонсън, според говорител на Комисията. \r\n\"Председателят иска да работи с министър-председателя по възможно най-добрия начин и но ще се въздържа от повече коментари, тъй като новината е току що обявена.\" \r\n \r\n\"Поздравявам бившия си колега Борис Джонсън, че става британски премиер\", заяви иранският външен министър Мохамад Джавад Зариф на фона на противопоставянето между двете страни след задържането на танкери. \r\n\"Иран не търси конфронтация. Но ние имаме 1500 мили от бреговата линия на Персийския залив. Това са нашите води и ние ще ги защитим\", каза той. \r\n \r\n\"Поздравявам Борис Джонсън и ще му се обадя, когато той стане официално министър-председател,\" каза френският президент Макрон. \r\n\"Много искам да работя с него възможно най-бързо и не само по европейски теми и продължаването на преговорите, свързани с Брекзит, но също и по международни въпроси, по които се координираме тясно с Великобритания и Германия ... като ситуацията в Иран.\" \r\n \r\nБорис Джонсън е спечелил подкрепата на по-малко от 100 000 непредставителни членове на консервативната партия, като обещава намаляване на данъците за най-богатите, като се представя за приятел на банкерите и настоява разрушителен Брекзит без споразумение, \"каза Джереми Корбин, лидер на основната опозиционна Лейбъристка партия. \r\n„Брекзит без споразумение на Джонсън би означавал съкращаване на работни места, по-високи цени в магазините и рискът, че Националния здравноосигурителен фонд ще бъде продаден на американски корпорации в сделка с Доналд Тръмп. \r\n \r\n\"Хората от нашата страна трябва да решат кой ще стане министър-председател в общи избори,\" завършва Корбин. \r\n \r\n  Юлиян Марков", "date": "2019.07.23", "title": "AFP: Светът реагира на избирането на Борис Джонсън"}
{"url": "http://www.focus-news.net/news/2019/07/23/2683178/api-na-24-ti-yuli-ot-2200-ch-do-0500-ch-na-25-ti-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya.html", "text": "На 24-ти юли, от 22.00 ч., до 05.00 ч. на 25-ти юли ще бъде ограничено движението в тунел „Витиня“ на АМ „Хемус“, в посока София. Това съобщиха от пресцентъра на  Агенция \"Пътна инфраструктура\" .  \r\nПоради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река“, ще се включва отново в магистралата. Движението за Варна в тунела ше се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.23", "title": "АПИ: На 24-ти юли, от 22.00 ч., до 05.00 ч. на 25-ти юли ще бъде ограничено движението в тунел „Витиня“ на АМ „Хемус“, в посока София"}
{"url": "http://www.focus-news.net/news/2019/07/23/2683177/korneliya-ninova-bsp-podkrepyame-prezidentskoto-veto-za-f-16-glasuvahme-protiv-tazi-sdelka.html", "text": "Подкрепяме президентското вето за F-16, гласувахме против тази сделка. Това каза лидерът на БСП Корнелия Нинова на пресконференция след Изпълнително бюро в Перник във връзка с президентското вето за изтребителите, предаде репортер на  Агенция \"Фокус\" . \"Като видяхме с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите и ратификацията, не вярвам, че това ще се промени\", заяви Нинова. \"Подкрепяме взетото на президента и преди да бъде наложено, гласувахме против тази сделка\", подчерта лидерът на БСП.  \r\nДеница КИТАНОВА", "date": "2019.07.23", "title": "Корнелия Нинова, БСП: Подкрепяме президентското вето за F-16, гласувахме против тази сделка"}
{"url": "http://www.focus-news.net/news/2019/07/23/2683183/smolyan-predimno-mokri-no-normalno-prohodimi-sa-patishtata-v-oblastta.html", "text": "Предимно мокри, но нормално проходими, са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. На места превалява дъжд, но през деня не са получавани сигнали за инциденти по пътищата. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри на места, заради валежите в следобедните часове. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.23", "title": "Смолян: Предимно мокри, но нормално проходими, са пътищата в областта"}
{"url": "http://www.focus-news.net/news/2019/07/23/2683176/blagoevgrad-bansko-svede-glava-pred-pametta-na-edin-ot-nay-svidnite-si-sinove-nikola-vaptsarov.html", "text": "На 23 юли, Банско сведе глава пред паметта на един от най-свидните си синове - Никола Вапцаров. Това съобщиха от пресцентъра на  Общината . С драматизация на стихотворението му \"Писмо\" започна програмата по честване на седемдесет и седем годишнината от разстрела му. Залата в \"Домът на изкуствата\" с топлота посрещна всички желаещи да си спомнят думите, които поетът ни е оставил след себе си. Ани Дурчова, Елена Калайджиева, Ани Родина и Силвия Терзиева докоснаха присъстващите с изпълнението си и припомниха забравени чувства на скръб и гордост. Директорът на музей \"Никола Вапцаров\" Светла Барякова, отбеляза датата по особено пламенен начин и покани кмета на Банско, който не опита да скрие вълнението си от чутото. Георги Икономов каза, че истинските поети се раждат и остават в народната памет със своите дела и наш дълг е да продължим спомена за тях. \r\nС явна препратка към семейните корени и това, че родителите изграждат духа и характера на своя потомък бе открита изложба, представяща част от живота на Елена и Йонко Вапцарови, на които отбелязваме 50 и 80 години от кончините. Официалното полагане на венци и цветя, беше огласено от любимата песен на поета \"Ой, га ме видиш\", а пластиката на танцьорите от Студио за съвременни танци \"Фрийдъм\"- Русе, дошли специално за събитието, превърна пространството пред паметника в жива картина на безпокойството преди разстрела. Кмета Геоги Икономов и председателят на Общински съвет Банско, положиха венец с бели цветя, символ на скръбта на стотиците хора, които бяха на площада днес. Много граждани с цветя извървяха мълчаливо стъпките до мемориала и отдадоха почитта си към великия поет.", "date": "2019.07.23", "title": "Благоевград: Банско сведе глава пред паметта на един от най-свидните си синове - Никола Вапцаров"}
{"url": "http://www.focus-news.net/news/2019/07/23/2683181/plovdiv-na-25-yuli-se-vavezhda-ogranichenie-na-dvizhenieto-v-rayona-okolo-stadion-lokomotiv-zaradi-mach-ot-liga-evropa.html", "text": "На 25 юли се въвежда ограничение на движението в района около стадион „Локомотив“ в Пловдив заради мач от Лига Европа. Това съобщиха за  Радио „Фокус“ – Пловдив  от ОП „Организация и контрол на транспорта“. В четвъртък ще се играе футболната среща между отборите на „Локомотив“ (Пловдив)  и „Спартак“ (Търнава), като ограничението ще е валидно за времето от 18.30 до 23.30 часа. Изцяло или поетапно ще бъде спирано движението на пътни превозни средства с пропускане на автобусите от масовия градски транспорт по ул. „Проф. Цветан Лазаров”, от бул. „Санкт Петербург” до  ул. „ Поручик Боян Ботев”, също  по ул. „Димитър Ризов”,  от ул. „Поручик Боян Ботев” до бул. „Освобождение”.", "date": "2019.07.23", "title": "Пловдив: На 25 юли се въвежда ограничение на движението в района около стадион „Локомотив“ заради мач от Лига Европа"}
{"url": "http://www.focus-news.net/news/2019/07/23/2683184/burgas-kmetat-na-pomorie-ivan-aleksiev-podpisa-dogovora-po-programata-za-transgranichno-satrudnichestvo-mezhdu-balgariya-i-turtsiya-za-sazdavane-na-dom-na-izkustvata.html", "text": "Днес, в Министерство на регионалното развитие и благоустройството, се състоя официалната церемония по сключването на договори по Втората покана за набиране на предложения по Програмата за трансгранично сътрудничество Интеррег – ИПП България – Турция 2014–2020 г. Договорът за създаване на „Дом на изкуствата” в гр. Поморие бе връчен на кмета Иван Алексиев от заместник-министъра на регионалното развитие и благоустройството на Република България Деница Николова и от директора за европейските въпроси и заместник-министър на външните работи на Република Турция Фарук Каймакчъ. Това съобщиха от пресцентъра на Община Поморие. Проектът „Традиции – вчера, днес и утрe“ на Община Поморие е за изграждане на културен център в сградата на бившия Пионерски дом, която е културна ценност от местно значение. Дейностите в проекта включват реконструиране на сградата, възстановяване на автентичния ѝ вид и превръщането ѝ, заедно със съществуващата танцова зала към Центъра за работа с деца, в нов културен център и Дом на изкуствата. Партерът на сградата ще се обособи като Арт-клуб с изложбени площи. Стаите на етажа ще се оформят като ателиета за актьорско майсторство, рисуване, моделиране и пеене. Танцовата зала и сервизните помещения също ще бъдат основно ремонтирани, а сградата – изцяло санирана. Проектът ще бъде реализиран в партньорство с турския град Инедже – родното място на поколения тракийски българи, които през 1913 година са били изселени от родното си място, а голяма част от техните потомци днес живеят в Поморие. Проектните дейности, освен че ще превърнат старата сграда в Поморие в „Дом на изкуствата“, ще модернизират природната местност „Чамлак“ в Инедже, чрез изграждане на пешеходни пътеки, велосипедни маршрути и нови туристически съоръжения. Договорът е по Приоритетна ос 2 „Устойчив туризъм“, за 100% безвъзмездна финансова помощ и срок на изпълнение – 24 месеца.", "date": "2019.07.23", "title": "Бургас: Кметът на Поморие Иван Алексиев подписа договора по Програмата за трансгранично сътрудничество между България и Турция за създаване на „Дом на изкуствата”"}
{"url": "http://www.focus-news.net/news/2019/07/23/2683170/bedstveno-polozhenie-e-obyaveno-v-oblast-ruse-zaradi-ognishtata-na-afrikanska-chuma-po-svinete.html", "text": "Бедствено положение е обявено в област Русе заради огнищата на африканска чума по свинете. Това съобщиха от пресцентъра на  Областна администрация - Русе . \r\nВъв връзка с обявените първично възникнали три броя огнища на болестта африканска чума по свинете в с. Пет кладенци, община Бяла и с. Ценово, община Ценово, област Русе (съгл. Заповед № РД 11-1368/16.07.2019 г. на Изпълнителния директор на БАБХ) и в свинекомплекс в с. Николово, община Русе, област Русе (съгл. Заповед № РД 11-1420/20.07.2019 г. на Изпълнителния директор на БАБХ), на основание чл. 50 (1) от Закона за защита при бедствия и Контингенс плана за борба с особено опасни заразни заболявания, областният управител на област Русе със своя Заповед № 0-95-00-510/23.07.2019 г. обявява бедствено положение за цялата територия на областта. \r\nСъдържанието на горецитираната заповед е публикувано на електронната страница на Областна администрация – Русе в раздел Важни съобщения.", "date": "2019.07.23", "title": "Бедствено положение е обявено в област Русе заради огнищата на африканска чума по свинете"}
{"url": "http://www.focus-news.net/news/2019/07/23/2683186/razgrad-shte-se-tarsi-sadeystvie-ot-prokuraturata-za-proverki-v-imotite-kadeto-se-otglezhdat-nereglamentirano-praseta.html", "text": "На работна среща при областния управител на Разград бе решено да се търси съдействие от прокуратурата за проверки в имотите, където се отглеждат нерегламентирано прасета. Това съобщиха от  пресцентъра на областната администрация . В срещата са участвали представители на силовите структури и институции, ангажирани пряко с превенцията срещу Африканската чума по свинете. Областна дирекция по безопасност на храните-Разград ще изготви мотивирани писма за издаване на прокурорска заповед до Районните прокуратури, на чиято територия се намират съответните „задни дворове“. Мярката е насочена към тези стопани, които укриват отглежданите от тях прасета. По време на дискусията стана ясно, че първоначално обявения брой на прасета „от задния двор“ в Лудогорието – 94 – е почти удвоен с установени още 88 животни в община Кубрат. На срещата бе уточнено също „Пътна полиция“ и ДАИ да извършват съобразно правомощията си стриктни проверки на автомобили за нерегламентирано транспортирани животни и животински продукти, а при установени такива случаи да уведомяват своевременно Областната дирекция за безопасност на храните, която да извърши унищожаване в екарисаж на нерегламентираните животни и продукти. Представител на ДАНС също изрази уверение, че в интерес на сигурността службата също има и изпълнява своите ангажименти, свързани с темата.", "date": "2019.07.23", "title": "Разград: Ще се търси съдействие от прокуратурата за проверки в имотите, където се отглеждат нерегламентирано прасета"}
{"url": "http://www.focus-news.net/news/2019/07/23/2683182/vss-publikuva-predlozhenieto-s-koeto-ivan-geshev-be-predlozhen-za-kandidat-za-glaven-prokuror.html", "text": "ВСС публикува предложението, с което Иван Гешев бе предложен за кандидат за главен прокурор. Това съобщиха от пресцентъра на  Висшия съдебен съвет . Предложението от членовете на Прокурорската колегия на Висшия съдебен съвет, с което Иван Гешев, заместник на главния прокурор при Върховната касационна прокуратура, бе предложен за кандидат за главен прокурор на Република България, в процедурата за избор, обявена с решение на Пленума на ВСС по протокол № 16/15.07.2019 г., т. 1 e публикувано на интернет сайта на ВСС в раздел  „Процедура за избор на главен прокурор“.  В съответствие с  раздел I, чл. 5  от Правилата  за избор на председател на Върховния Касационен съд, председател на Върховния  административен съд и главен прокурор  предложенията за кандидатури, ведно с придружаващите ги документи се публикуват  до три работни дни от постъпването им. \r\nПредложението от Прокурорската колегия  е придружено с  подробни писмени мотиви,  кадрова справка по образец и съгласие от кандидата. В мотивите на предложението  членовете на Прокурорската колегия заявяват, че отношенията им с прокурор Иван Гешев са професионални и нямат  други връзки и интереси, свързани с  издигане на неговата кандидатура.", "date": "2019.07.23", "title": "ВСС публикува предложението, с което Иван Гешев бе предложен за кандидат за главен прокурор"}
{"url": "http://www.focus-news.net/news/2019/07/23/2683187/prezidentat-rumen-radev-blagodari-na-harvatiya-za-podkrepata-za-sahranyavane-na-ezika-identichnostta-i-traditsiite-na-balgarskoto-natsionalno-maltsinstvo-v-stranata.html", "text": "България и Хърватия са свързани от приятелство, основано на дълбоки исторически и духовни връзки и българската национална общност в страната има своя значим принос за укрепването и развитието на двустранните отношения. Това заяви президентът Румен Радев на среща днес в Загреб с представители на българското национално малцинство в Хърватия, съобщиха от  прессекретариата на държавния глава . Държавният глава благодари на хърватската страна за подкрепата, оказвана на нашата общност за съхранение на българския език, обичаи и традиции.  \r\nПодкрепата на Хърватия за българските духовни и културни дейци е с традиции от над 150 години, подчерта Румен Радев и припомни приноса на епископ Йосип Щросмайер за издаването през 1861г. на големия труд на братята Димитър и Константин Миладинови от Струга „Български народни песни“, както и отпусканите стипендии за обучение на талантливи български младежи от епохата на Възраждането.  \r\nПредставителите на българската общност в страната поздравиха президента Радев за активната политика на България за разширяване на партньорството с Хърватия, както и за усилията за създаване на пряка въздушна линия Пекин-София-Загреб, с която ще се насърчат и контактите между бизнеса, туризма, културния и образователния обмен между двете страни.   \r\nПредставителите на българската общност в Хърватия са наследници на българите-градинари, заселили се в страната в края на XIX и началото на XX век, дейци на културата и изкуството, емигранти от последните години. От есента на т.г. ще започне да функционира и неделно училище в Загреб, в което ще се изучава български език.", "date": "2019.07.23", "title": "Президентът Румен Радев благодари на Хърватия за подкрепата за съхраняване на езика, идентичността и традициите на българското национално малцинство в страната"}
{"url": "http://www.focus-news.net/news/2019/07/23/2683189/stara-zagora-v-obshtinata-shte-se-provede-preskonferentsiya-po-povod-predstoyashtata-premiera-i-mezhdunarodniya-festival-piero-2019.html", "text": "От 11.00 часа на 24 юли в зала 2 на Общината ще се проведе пресконференция по повод предстоящата премиера и Международния фестивал \"Пиеро 2019\". Това съобщиха от пресцентъра на  Община Стара Загора .", "date": "2019.07.23", "title": "Стара Загора: В Общината ще се проведе пресконференция по повод предстоящата премиера и Международния фестивал \"Пиеро 2019\""}
{"url": "http://www.focus-news.net/news/2019/07/23/2683188/aktsenti-v-sutreshniya-blok-dobro-utro-balgariya-po-radio-fokus-na-24-yuli.html", "text": "Русенска фирма въведа 4-дневна работна седмица, с което повдигна въпроса възможно ли е това да стане масова практика. Повече мобилизация на служителите или по-ниска производителност - кои ще са очакваните ефекти от подобна идея? Темата коментираме в сутрешния блок „Добро утро, България“ по  Радио „Фокус“  с икономиста проф. Боян Дуранкев. Броени дни остават до ваканцията на депутатите. Оправдаха ли се обаче обществените очаквания през месеците от началото на годината и повиши ли се доверието към политическите играчи? С какви настроения изпращаме народните представителите питаме социолога Евелина Славкова. В края на тази седмица на 27 и 28 юли предстои IV Национален фолклорен събор на народното творчество „Св. Константин“ край Пещера. Съборът тази година ще се радва и на международно участие. Повече обаче за него ще ни разкаже кметът на Пещера Николай Зайчев. В минутите след 9 часа- Натали Стефанова от Радио „Фокус“ Пирин ще ни представи в аванс „Лятна филмомания под звездите“, която започва в Банско. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.07.23", "title": "Акценти в сутрешния блок „Добро утро, България“ по Радио „Фокус“ на 24 юли"}
{"url": "http://www.focus-news.net/news/2019/07/23/2683190/the-guardian-palanata-rech-na-boris-dzhonsan-kakvo-kazva-i-kakvo-ima-predvid.html", "text": "Представяме пълния текст на речта на Борис Джонсън след избирането му за лидер на консерваторите  и коментари на Джесика Елгот – главен политически кореспондент на британския вестник  The Guardian .  \r\n \r\n Искам да започна с благодарност към моя опонент, Джереми - абсолютно непреодолим участник в кампанията, голям лидер и голям политик. В хода на 20-те събития в рамките на кампанията... Вие сте бил приятелски настроен, добродушен, с изобилие от блестящи идеи, които планирам да открадна. И преди всичко, искам да благодаря на нашия напускащ лидер Тереза Мей за нейното изключително ръководство на тази партия и на тази страна. Беше привилегия да служа в нейния кабинет и да видя страстта и решителността, които тя положи по много въпроси които са наследство отпреди. \r\n \r\nТова е щедро признание към Хънт, който проведе по-нападателна кампания, отколкото мнозина очакваха, оспорвайки сериозността и способността на съперника му да избягва трудни въпроси. Неговата похвала за „брилянтните идеи“ на Хънт предполага, че той ще има значителна роля в кабинета на Джонсън до сряда вечерта. Признанието към Мей е по-скоро от куртоазия \r\n \r\n Около мен ще има хора, които ще поставят под въпрос мъдростта на решението ви. Може да има и някои хора, които се чудят какво са направили. И никой човек, нито една партия няма монопол върху мъдростта. \r\n \r\nТова е намекът на Джонсън, че в собствената му партия ще има много хора, които се чувстват дълбоко загрижени за назначаването му и сериозността, която ще донесе в офиса - да не говорим за обещанието си  „да направи (Брекзит) или да умре “.. Вероятно има намек, че той възнамерява да търси хладнокръвни съвети, тъй като смята, че той няма “монопол върху мъдростта”. Това е надеждата, която мнозина от хората, които се съмняват в него още таят. \r\n \r\n Днес, в този ключов момент в нашата история, ние отново трябва да примирим две групи инстинкти, два благородни инстинкта, между дълбокото желание за приятелство и търговия и взаимната подкрепа и сигурност между Великобритания и нашите европейски партньори и едновременното желание за демократичното самоуправление в тази страна. Някои хора казват, че те са непримирими и това не може да бъде постигнато. \r\n \r\nТова е началото на офанзивата на Джонсън към останалите в неговата партия - трима от които напуснаха правителството през изминалата седмица в очакване на победата му. Той заявява, че разбира техния инстинкт за поддържане на тесни връзки с ЕС, но също така говори за една от най-малко противоречивите причини за Брекзит - желанието за самоуправление - нещо, което ще се хареса на повечето консервативни депутати, независимо от позицията им за Брекзи. \r\n \r\n Тази сутрин прочетох в The Fianacial Times, че никой от новите лидери не се е сблъсквал с толкова обезпокоителни обстоятелства. Е, гледам Ви тази сутрин и си задавам въпроса: изглеждате ли обезсърчени? Чувствате ли се обезсърчени? Не мисля, че ме гледате отнесено. Мисля, че знаем, че можем да го направим и хората от тази страна ни се доверяват да го направим и знаем, че ще го направим. \r\n \r\nДжонсън със сигурност е изправен пред обезсърчаващ набор от обстоятелства - обещание да извърши Брекзит  само за 18 работни дни, след като парламентът се върне от отпуск, тежки икономически прогнози, ако преследва Брекзит без сделка и бунтовнически настроен парламент, където мнозинството му може да бъде само с един глас от края на следващата седмица. Но тази част от речта е червеното месо за вярващите в партията, които са го издигнали - вярвайте, и всички тези неща могат да бъдат преодолени. Както се очаква, няма подробности за това как. \r\n \r\n Ние знаем мантрата на кампанията - в случай, че сте го забравили - това е да извършим Брекзит, да обединим страната и да победим Джереми Корбин и това е, което ще направим. Някои вече посочиха, че постигането, обединяването, победата не е перфектният акроним за предизборна кампания, тъй като за съжаление съкращението е  . Но те забравиха е-то накрая, което мои приятели, е за енергизиране. И на всички съмняващи се казвам: пич (dude), ще активизираме страната. \r\n \r\nНякои вестници писаха, че новоизбраният Джонсън ще влезе сериозен в Даунинг стрийт. Тази част от речта изглежда, напомня за това , че е класическият Джонсън, който може би дори е успял да се усмихне на най-силните си критици. Това също  дава знак на парламентаристите, които биха могли да се изкушат да саботират премиерския му пост, напомняйки им за възможния изход от правителството на Джереми Корбин. \r\n \r\n Ние ще извършим Брекзит на 31 октомври, ще се възползваме от всички възможности, които ще донесат нов дух на възможности. И отново ще повярваме в себе си, какво можем да направим и като някой спящ гигант ще се издигнем и ще разкъсаме дебелите въжета от съмнения в себе си и негативизъм. \r\n \r\nДжонсън се връща на удобна територия, набор от метафори за вярата във Великобритания, „спящ гигант“, вързан с въжета човек. Подобно е на предшественика му, Мей и нейния финансов министър Филип Хамънд, които се вслушаха в предупрежденията за опустошението, което може да бъде предизвикано от Брекзит без сделка. Сега Джонсън си е поставил незавидната задача да покаже, че силата на волята и оптимизма са достатъчни, за да се преодолее политическата реалност. \r\n \r\n  Юлиян Марков", "date": "2019.07.23", "title": "The Guardian: Пъланата реч на Борис Джонсън – какво казва и какво има предвид"}
{"url": "http://www.focus-news.net/news/2019/07/23/2683193/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.07.23", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/23/2683209/valeri-simeonov-nfsb-nyama-prechka-politseyskite-upravleniya-v-tsyalata-strana-da-spirat-ozvuchavane-da-zapechatvat-zavedeniya-i-da-izzemvat-uredbi-na-tsiganski-sela.html", "text": "Няма пречка полицейските управления в цялата страна да спират озвучаване, да запечатват заведения и да изземват уредби на цигански села. Това каза лидерът на НФСБ Валери Симеонов пред журналисти след срещата с главния прокурор Сотир Цацаров и с вътрешния министър Младен Маринов, предаде репортер на  Агенция \"Фокус\" . \"По втора точка - прилагането на Закона за защита от шума в околната среда, имаше едно последно препятствие, което днес е отстранено. Именно конкретна заповед на министъра на вътрешните работи за упълномощаване на лицата, които да издават актовете и констативните протоколи, както и наказателните постановления. От днес тази заповед е налице. Получих я лично от г-н Маринов\", каза още Симеонов. Той цитира справка към телефон на 112, над 80% от сигналите вече не са от шумни заведения, а от цигански сватби, кръщенета и всякакви други форми на улично неразрешено озвучаване. \"В тази посока сме обсъдили практическите действия на полицията така че да не се стига до унизителните сцени, когато полицаи ще бъдат бити, полицейски автомобили потрошени. Обсъдили сме, че при такива акции трябва да се действа с мобилизация на по-сериозни полицейски сили, така че ударът да е еднократен и унищожителен\", допълни още Симеонов. Във връзка с информация, че ВМРО е предложила обща кандидатура за Пловдив, Симеонов посочи, че няма нищо официално. На въпрос дали НФСБ би се явила с ВМРО на местния вот, Симеонов обясни, че с много други партии би се явил на избори. \r\n Деница КИТАНОВА", "date": "2019.07.23", "title": "Валери Симеонов, НФСБ: Няма пречка полицейските управления в цялата страна да спират озвучаване, да запечатват заведения и да изземват уредби на цигански села"}
{"url": "http://www.focus-news.net/news/2019/07/23/2683191/do-6-septemvri-tsik-tryabva-da-naznachi-vsichki-obshtinski-izbiratelni-komisii-za-predstoyashtite-izbori-obzor.html", "text": "До 6 септември ЦИК трябва да назначи всички общински избирателни комисии за предстоящите избори. Това стана ясно на националната среща на секретарите на общини в Република България, чиито организатори са Националното сдружение на общините в Република България, Националната асоциация на секретарите на общини в Република България и актив към Националното сдружение на общините. По време на откриването реч произнесоха Стефка Стоева, председател на Централната избирателна комисия, както и Силвия Георгиева, която е изпълнителен директор на НСОРБ. Присъстваха още лица, сред които секретарят на ЦИК Севинч Солакова, говорителят на ЦИК Александър Андреев и други. Бяха приветствани всички секретари на общини и присъстващите кметове на общини в Република България. Присъстваха 210 души от 125 общини и 12 районни администрации. Наблегна се на доброто партньорство между ЦИК и НСОРБ. Бяха поставени теми, които да бъдат обсъдени по време на двудневната среща.  \r\nОт ЦИК коментираха, че вече се работи по изборния процес, както и че предстоящите местни избори, ще бъдат в пъти по-тежки от Европейските, тъй като ще бъдат открити много повече изборни секции. 31 юли е определеният срок, до който трябва да са готови част от решенията на ЦИК. Комисията трябва да е назначила всички избирателни комисии и те да започнат да работят.  \r\nВъпросът за машинното гласуване беше една от водещите теми. Експертите посочиха, че гласуването с машини досега не се е радвало на успех. Затова сега са предложили по-високи възнаграждения за председателите и за членовете на секционните избирателни комисии, които са в размер около 100 лева за председател и 54 лева за член за първия тур, а пък за втория сумите да останат същите като сегашните. Стана ясно, че вече има отделни предложения за участие в различни обучения, но без по-добра финансова помощ е трудно да бъдат намерени качествени хора. Обявиха, че текстовете а машинното гласуване не са отменени, но въпросът с него си остава спорен, тъй като поради липсата на обучени кадри преброяването на гласовете, анализирането на резултатите става по-бавно, а на предишните избори е отнело цели 3 дни. А при провеждане заедно на машинно и хартиено гласуване процесът се усложнява още повече.  \r\nАктуален бе и въпросът за това дали жителите на населени места с под 350 души ще могат да гласуват. На този въпрос ЦИК отговориха, че те ще могат да гласуват за кмет на община, но не и за кмет на кметство. И все пак според тях въпросът е доста спорен и неясен все още. Но това според ЦИК е въпрос, който трябва да уреди законодателят, а финансовата страна на изборите е отговорност на държавата.  \r\nНадежда ИВАНОВА", "date": "2019.07.23", "title": "До 6 септември ЦИК трябва да назначи всички общински избирателни комисии за предстоящите избори (ОБЗОР)"}
{"url": "http://www.focus-news.net/news/2019/07/23/2683192/aleksandar-yordanov-evrodeputat-prezidentskoto-veto-za-f-16-e-nedalnoviden-i-antibalgarski-hod.html", "text": "Президентското вето за F-16 е недалновиден и антибългарски ход. Това каза в предаването „Вече 30 години-времето е наше“ на  Радио „Фокус“  евродепутатът Александър Йорданов във връзка с ветото, което президентът Румен Радев наложи върху закона за ратифициране на договорите, свързани със самолети F-16 Block 70. По думите му като държавен глава и главнокомандващ на българската армия Румен Радев би трябвало да е пръв защитник на националните интереси и респективно на националната отбрана и сигурност. „Решението на парламента и правителството за закупуването на F-16 дойде в резултат на сериозно експертно обсъждане и несъмнено то изразява мястото на България в евроатлантическия свят. Факт, че България се намира в граничен европейски региона, в непосредствена близост до най-голямата заплаха за европейската и националната сигурност – политиката на Руската федерация. Ветото на президента несъмнено обслужва волно или неволно антиевропейски и антибългарски интереси“, обясни той. Йорданов призова народните представители незабавно да отхвърлят ветото, за да не се хвърля петно върху името на България като достоен член на НАТО и ЕС.  \r\nВиктория МЕСРОБОВИЧ-КУВЕНДЖИЕВА", "date": "2019.07.23", "title": "Александър Йорданов, евродепутат: Президентското вето за F-16 е недалновиден и антибългарски ход"}
{"url": "http://www.focus-news.net/news/2019/07/23/2683213/denislav-zahariev-zam-kmet-na-pernik-za-100-godishninata-na-fk-minyor-pernik-obshtinata-e-podgotvila-praznichna-programa-na-svetovno-nivo.html", "text": "За отбелязването на стогодишнината на ФК Миньор (Перник) общината е подготвила наситена празнична програма на световно ниво. Това каза за предаването „Перничани потомците на Кракра“ на  Радио \"Фокус\"  заместник-кметът на Перник Денислав Захариев. Празненствата ще продължат три дни като ще започнат от петък и ще завършат в неделя вечерта, обясни кметът. Гвоздеят на юбилеят ще е футболен мач между ФК Миньор (Перник) и чикагският отбор, носещ същото име. Това зрелище ще привлече в града гости от цял свят, предположи той.  Поканени са премиера на България Бойко Борисов, министърът на спорта и ръководството на БФС, които вече са потвърдили присъствието си. Ще бъдат раздадени множество плакети и отличния, грамоти и  благодарствени писма на хора, съхранили футбола в Перник. Официалната част ще започне с изложба, която ще пресъздаде столетието и премиерата на филм, посветен на историята на отбора. Вълнението във фенските среди е неописуемо, каза още Захариев и добави, че в събота ще се състои шествие. То ще започне от 15 часа. Феновете ще се съберат и ще обиколят централната градска част. Очаква се участниците в шествието да са над 1000 човека, каза още той. Входът е безплатен и всеки е добре дошъл, каза още той. \r\nРосица АНГЕЛОВА", "date": "2019.07.23", "title": "Денислав Захариев, зам.-кмет на Перник: За 100- годишнината на ФК Миньор (Перник) общината е подготвила празнична програма на световно ниво"}
{"url": "http://www.focus-news.net/news/2019/07/23/2683212/predstoyashti-mezhdunarodni-sabitiya-za-24-yuli-agentsiya-fokus.html", "text": "*** \r\n  Рамуш Харадинай се явява пред Специалния съд за военни престъпления \r\n \r\n*** \r\n  Борис Джонсън посещава кралицата и обявява министрите в кабинета си \r\n \r\n*** \r\n  Новоизбраният министър на отбраната Ане Крамп-Каренбауер полага клетва \r\n \r\n*** \r\n  Еманюел Макрон приема словашкия президент Зузана Чапутова \r\n \r\n*** \r\n  Китай публикува Бяла книга за отбранителната си политика \r\n \r\n*** \r\n  Робърт Мюлер свидетелства пред Конгреса на САЩ за Доклада си за руската намеса в американските президентски избори", "date": "2019.07.23", "title": "Предстоящи международни събития за 24 юли (Агенция \"Фокус\")"}
{"url": "http://www.focus-news.net/news/2019/07/23/2683215/varna-prodalzhava-kampaniyata-za-sabirane-na-sredstva-za-pametnika-na-moryaka-v-grada.html", "text": "Кампанията за набиране на средства за паметника на моряка до Входа на Морската градина и Фестивалния комплекс във Варна, продължава. Това каза в интервю за  Радио „Фокус“ – Варна  кап. Димитър Димитров от Фондацията „Морски съдби“. Към момента, след като организацията е събрала една част от средствата, скулпторът от авторския колектив е направил фигурата от моряка от гипс и стиропор. Тя е високо 2.7 метра и е готова за леене от метал. Общо изграждането на паметника ще струва малко над 300 000 лева. Само леенето на фигурата от метал е оценено на около 30 000 лева, разясни кап. Димитров. Фундаментът на паметника ще е висок близо 8 метра и целият ще бъде от месинг. Той ще бъде вкопан в земята на около 1 квадратен метър. Около него ще има разположени 6 плочи, които символизират основните морски професии. По думите на кап. Димитров, идеята е да се наберат средствата за по-нататъшното реализиране на проекта. Основна фигура в авторския колектив е скулпторът Венелин Божидаров, известен с фигурите на Рибаря и златната рибка в пешеходната зона и Звездоброецът в Морската градина. Арх. Тодор Даскалов е създател на идейния проект. Желаещите да дарят средства могат да купят картичка с минимална стойност от 10 лева, както и да оставят пари в кутиите в сградата на Общината, на Морска администрация, както и в офис на ул. „Сан Стефано“ за бързо плащане на сметки. Според кап. Димитров, ако средствата бъдат събрани, паметникът може да бъде готов още в рамките на тази година. \r\n \r\nДиана СТОЕВА", "date": "2019.07.23", "title": "Варна: Продължава кампанията за събиране на средства за паметника на моряка в града"}
{"url": "http://www.focus-news.net/news/2019/07/23/2683210/shumen-predlozhenieto-za-dopalnenie-kam-statuta-na-simvolite-i-pochetnite-znatsi-na-obshtinata-da-bade-publikuvano-za-obshtestveno-obsazhdane-reshi-pravnata-komisiya.html", "text": "Предложението за допълнение към Статута на символите и почетните знаци на община Шумен да бъде публикувано за обществено обсъждане реши на днешното си заседание Правната комисия към Общински съвет- Шумен, предаде репортер на  Радио „Фокус“- Шумен . Членовете на комисията приеха текстът за защита на символите и почетните знаци и звания, предложен от общинския съветник Веселин Пенчев и направените от него днес допълнения да бъдат публикувани на страницата на Общински съвет- Шумен за едномесечно обществено обсъждане.  Промените, предложени от Веселин Пенчев предвиждат да се забрани използването на символите на община Шумен за търговска реклама и търговски цели, като се дава възможност тиражирани варианти на знамето и герба на община Шумен да могат да бъдат използвани за сувенирни варианти с изрична заповед на кмета. При нарушение се предлагат  глоби в размер от 100 до 1000 лв. за физическите лица и имуществена санкция от 200 до 2000 лв. за юридическите лица. Веселин Пенчев посочи, че повечето от големите общини у нас са предприели действия за защита символите на града и общината и посочи съответните регулации в София, Пловдив, Русе, Плевен. Докладната записка ще бъде разгледана на сесията на Общинския съвет на 25 юли. \r\n \r\nИвелина ИВАНОВА", "date": "2019.07.23", "title": "Шумен: Предложението за допълнение към Статута на символите и почетните знаци на общината да бъде публикувано за обществено обсъждане реши Правната комисия"}
{"url": "http://www.focus-news.net/news/2019/07/23/2683185/glavniyat-prokuror-sotir-tsatsarov-imame-osnovaniya-da-schitame-che-kristiyan-boykov-ne-e-sam-ima-porachitel-i-izpalnitel.html", "text": "Имаме основания да считаме, че Кристиян Бойков не е сам – има поръчител, има и изпълнител. Това каза главният прокурор Сотир Цацаров относно хакерската атака срещу НАП, предаде репортер на  Агенция „Фокус“ . „Ако в началния етап на разследването сме считали, че лицето, което е обвинено до настоящия момент – Кристиян Бойков, е единственият извършител на компютърно престъпление, вече имаме достатъчно основания да считаме, че той не е сам“, каза главният прокурор. По думите му атаката може да се тълкува по всякакъв начин. „Тя може да се тълкува като политическа, бизнес-корпоративна, зависи от базата данни, с които разполагате, от базата данни, които са добити нелегално, и от целите, за които се използват. Ние разполагаме с доказателства, въпреки очакванията, че компютърът няма да може да бъде декриптиран, че 3 дни преди изтичането на базите данни на НАП в публичното пространство Кристиян Бойков е разполагал с тях“, поясни той. Цацаров каза още, че Бойков е автор на имейлите, които са изпратени по медиите. „Търсим доказателства и съм сигурен, че ще ги намерим за съпричастност на други лица“, заяви той.", "date": "2019.07.23", "title": "Главният прокурор Сотир Цацаров: Имаме основания да считаме, че Кристиян Бойков не е сам – има поръчител и изпълнител"}
{"url": "http://www.focus-news.net/news/2019/07/23/2683211/ministar-danail-kirilov-ne-ochakvam-da-ima-promyana-v-glasuvaneto-sled-vetoto-na-prezidenta-vav-vrazka-s-kupuvaneto-na-samoletite-f-16.html", "text": "Не очаквам да има промяна в гласуването, след ветото на президента във връзка с купуването на самолетите F-16. Това каза министърът на правосъдието Данаил Кирилов в предаването „Лице в лице“ по  БТВ . Той подчерта, че това налага пределна мобилизация на парламентарните групи, които подкрепят ратификацията на този закон и съответно завършване на договора със Съединените щати.  „Според мен парламентът ще действа в хронограмата, която е предвидила за този ратификационен закон. Сутринта положих държавния печат върху указа на президента, с който връща за обсъждане този закон. Това, което установих, е, че се предвижда извънредно заседание на водещата комисия по този проектозакон в петък, на което ще бъде обсъдено ветото“, каза още министърът. Кирилов подчерта, че това е важна сделка за българската държава, сигурност и авиация. „Това, което ми направи впечатление в документацията, която беше приложена в проекта за решение на министерски съвет, беше прецизността, при която американските ни партньори визират валидност на отделните предложения“, допълни той. „Сроковете са различни, най-късия, ако вярно си спомням, е втори септември. Така че тук трябва да имаме пределна преддоговорна и договорна добросъвестност и в рамките на ангажимента, който сме поели в тези преговори да завършим тази процедура и да бъде сключена сделката окончателно“, каза още министърът.", "date": "2019.07.23", "title": "Министър Данаил Кирилов: Не очаквам да има промяна в гласуването, след ветото на президента във връзка с купуването на самолетите F-16"}
{"url": "http://www.focus-news.net/news/2019/07/23/2683214/ministar-danail-kirilov-nyama-da-se-vklyucha-s-nominatsiya-za-kandidatura-za-glaven-prokuror.html", "text": "Няма да се включа с номинация за кандидатура за главен прокурор. Това каза министърът на правосъдието Данаил Кирилов в предаването „Лице в лице“ по  БТВ . „Дори когато кандидатът е един в тази процедура има гаранция, че той може да бъде подкрепен, но може и да не бъде подкрепен. В тази ситуация хипотетично би могло да възникне противопоставяне между двете колегии – Прокурорската колегия от една страна, а от друга Съдийската и тази кандидатура да не получи подкрепа от 17 гласа. Не очаквам това да се случи, но не бих искал да участвам в една такава популяризация“, обясни той. Кирилов каза още, че предложението за Иван Гешев е много знаково и положително. „Знаково е за подкрепа. То посочва, че вътре в съсловието, тази кандидатура се използва с масова професионална подкрепа. Очевидно неговите колеги ценят професионалния му път досега“, каза той. Министърът допълни, че не е очаквал всички членове на Прокурорската колегия да се обединят по отношение на една кандидатура.", "date": "2019.07.23", "title": "Министър Данаил Кирилов: Няма да се включа с номинация за кандидатура за главен прокурор"}
{"url": "http://www.focus-news.net/news/2019/07/23/2683220/pazardzhik-vazstanoveno-e-dvizhenieto-po-pat-ii-37-pazardzhik-gelemenovo-v-rayona-na-s-ivaylo.html", "text": "Възстановено е движението по път II-37 Пазарджик - Гелеменово в района на с. Ивайло. Това съобщиха от пресцентъра на  Агенция \"Пътна инфраструктура\" .", "date": "2019.07.23", "title": "Пазарджик: Възстановено е движението по път II-37 Пазарджик - Гелеменово в района на с. Ивайло"}
{"url": "http://www.focus-news.net/news/2019/07/23/2683221/marin-kostov-direktor-na-muzey-na-boynata-slava-vladislav-varnenchik-uvelichava-se-interesat-na-turistite-ot-evropa-kam-nashata-ekspozitsiya.html", "text": "От няколко години насам се наблюдава повишен интерес на туристите към Музея на бойната слава „Владислав Варненчик“ във Варна. Това коментира в интервю за  Радио „Фокус“ – Варна  директорът на културната институция Марин Костов. По думите му, поляците го предпочитат, защото е свързан с историята на страната им – крал Владислав Варненчик е полско-унгарски владетел. „Вярно е, че се увеличава посещаемостта от тези гости всяка година. Но има и интерес от страна на словаци, литовци и руснаци. Увеличава се разнообразието на туристите от Европа като цяло“, обясни той. Според Марин Костов, за първите 6 месеца на годината, посещенията в музея са доста добри в сравнение с предходния летен сезон. Навръх 27-ми юли, денят на Освобождението на Варна от турско робство, Парк-музеят на бойната дружба „Владислав Варненчик“, който е филиал на Националния военноисторически музей тази година, ще се включи в инициативата на Министерството на туризма „Денят за Вас“. Идеята му е всички крайморски общини веднъж през лятото да отворят вратите на културните си обекти за безплатно посещение на туристите. Музеят ще работи от 9.30 часа до 17.30 часа. \r\n \r\nДиана СТОЕВА", "date": "2019.07.23", "title": "Марин Костов, директор на Музей на бойната слава „Владислав Варненчик“: Увеличава се интересът на туристите от Европа към нашата експозиция"}
{"url": "http://www.focus-news.net/news/2019/07/23/2683218/sport-levski-podpisa-s-ganayski-futbolist.html", "text": "Футбол: Левски подписа договор с ганайския футболист Насиру Мохамед за 3 години, съобщиха от щаба на клуба. Насиру Мохамед е на 25 години. Започва кариерата си в родния „ФК Рейнбоу“ (Гана), а през 2012 година преминава в шведския „Хакен“, с който става носител на Купата на Швеция през 2016 година.  С екипа на Хакен е изиграл 203 мача, в които е отбелязал 42 гола. Новият футболист на Левски притежава шведски паспорт.", "date": "2019.07.23", "title": "Спорт:  Левски подписа с ганайски футболист"}
{"url": "http://www.focus-news.net/news/2019/07/23/2683217/predstoyashti-sabitiya-v-stranata-za-24-yuli-agentsiya-fokus.html", "text": "*** \r\n \r\nОт 09:00 часа ще се проведе заседание на НС. \r\n \r\n \r\n*** \r\n \r\nОт 10.00 ще се проведе заседание на Министерски съвет. \r\n \r\n \r\n*** \r\n \r\nОт 8.00 до 9.00 на входа на кв. „Абдовица“ пред моста на река Искър ще се проведе протест. \r\n \r\n*** \r\n \r\nОт 18.00 ч. на „Дондуков“-2 президентът Румен Радев ще направи изявление по повод ветото върху закона за ратифициране на договорите, свързани със самолети F-16 Block 70. \r\n \r\n \r\n*** \r\n \r\nОт 11:00 часа в Националния пресклуб на БТА ще се проведе пресконференция на тема: „Бездействието на ДФ „Земеделие” при изплащане на извършени доставки по схема „Училищен плод” и „Училищно мляко” за учебната 2018/2019 г.“. \r\n \r\n \r\n*** \r\n \r\nОт 11.30 часа в Пресклуб България ще бъде дадена пресконференция от Управителния съвет на Българската федерация по колоездене \r\n \r\n*** \r\n \r\nОт 17.00 ч. в Двореца, пл. „Княз Александър І“, ще се състои представянето на книгата \"Добри Добрев (1898 - 1973)\", автор доц. д-р Ружа Маринска. \r\n \r\n \r\n*** \r\n \r\nОт 18:00 ч. в Клуб на фоторепортера ще се състои фотоизложбата на известния украински фотограф, военен фотокореспондент Олександър Клименко. \r\n \r\n \r\n*** \r\n \r\nВ Банско ще се проведе инициативата „Лятна филмомания под звездите“. \r\n \r\n \r\n*** \r\n \r\nОт 11.00 до 13.00 ч. децата от града ще получават поредна възможност да се научат как сами да направят видеоигра, как да нарисуват и анимират атрактивни персонажи, които да са нейните главни герои. \r\n \r\n \r\n*** \r\n \r\nОт 18.30 часа в галерия „Ларго“ ще бъде открита изложба – живопис “Къде отиват мечтите” на пловдивския художник Александър Димитров. Среща на медиите с автора на 24 юли от 12.30 часа в галерията на ул. Хан Крум №8. \r\n \r\n \r\n*** \r\n \r\nОт 17.30 ч. в Музей „Нова и най-нова история“ на пл. „Съединение“ 1 във Велико Търново ще бъде открита изложбата „Музеят – неочакван, отворен, споделен“. \r\n \r\n \r\n*** \r\n \r\nОт 10.00 ч. край село Оногур, община Тервел, ще започне пресконференция за археологическите разкопки там с участието на доброволци от няколко страни. \r\n \r\n \r\n*** \r\n \r\nОт 11.00 ч. в зала \"Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете. \r\n \r\n \r\n*** \r\n \r\nОт 10:00 ч. в хотел „Рамада“-Пловдив Тримонциум, в Конферентна зала Тракия, етаж 5, ще се проведе пресконференция на EVN България. \r\n \r\n \r\n*** \r\n \r\nОт 11.00 ч. в Зала 1 на Областна администрация ще се проведе заседаниена Междуведомствената епизоотична комисия във връзка с африканската чума по свинете. \r\n \r\n \r\n*** \r\n \r\nОт 10.00 до 12.30 ч. в Детски отдел на библиотека „Родина“, ул. „Българско опълчение“ 69, ще гостуват „Зелени Балкани“.  \r\n \r\n*** \r\n \r\nОт 11.00 часа в зала 2 на втория етаж на Областна администрация ще се състои разширено заседание на Областната епизоотична комисия. Ще бъдат обсъждани превантивни мерки за ограничаване на разпространението на болестта африканска чума по свинете. \r\n \r\n*** \r\n \r\nОт 11.00 часа в зала 2 на Община Стара Загора ще се проведе пресконференция по повод предстоящата премиера и Международния фестивал Пиеро 2019. \r\n \r\n*** \r\n   \r\nОт 10.00 до 17.00 часа на алеята от площад „Свобода“ към Драматичния театър ще се извършват безплатни скринингови изследвания за хепатит В и C.  \r\n*** \r\n   \r\nОт 11.00 часа служителите на БКС, децата, обучаващи се в Образователна школа \"Усмивки\" и техните учители и родители, заедно ще почистят  детската площадка в района на Дома на науката и техниката.   \r\n \r\n \r\n*** \r\n \r\nОт 10.00 ч. в Националния пресклуб на БТА ще се състои пресконференция на КНСБ на тема: \"Заплашва ли човешки животи сивата икономика в България?\". \r\n \r\n \r\n*** \r\n \r\nОт 10:30 ч. в РДПБЗН- Шумен ще се проведе среща с пожарникари, върнали се от световно състезание в Швейцария. \r\n \r\n*** \r\n \r\nОт 11.00 часа в зала 2 на Областна администрация Шумен ще се състои заседание на Областната епизоотична комисия.-", "date": "2019.07.23", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2019/07/23/2683224/d-r-mariana-krasteva-voennomorskiya-muzey-varna-imame-chestta-da-sahranyavame-stihotvorenieto-v-kubrika-na-nikola-vaptsarov.html", "text": "Военноморският музей във Варна има честта да съхранява ръкопис на стихотворението „В кубрика“ на Никола Вапцаров. Това каза в интервю за  Радио „Фокус“ – Варна  директорът на културната институция д-р Мариана Кръстева. „Личността на Никола Вапцаров е емблематична и за Варна, и за моряците. Той е наричан поетът-моряк, но разбира се, много по-разгърнат е той като поет и с това е доказал таланта си“, коментира тя. За моряка-поет Никола Вапцаров, посетителите могат да научат в експозицията на музея. Във витрина в залите, е определено място за обучението на Вапцаров във Военноморското училище в града. Той е имал практика и на торпедоносеца „Дръзки“. Пазят се и негови лични вещи. \r\n \r\nДиана СТОЕВА", "date": "2019.07.23", "title": "Д-р Мариана Кръстева, Военноморския музей-Варна: Имаме честта да съхраняваме стихотворението „В кубрика“ на Никола Вапцаров"}
{"url": "http://www.focus-news.net/news/2019/07/23/2683219/api-na-23-yuli-ot-2300-ch-do-2400-ch-shte-bade-spryano-dvizhenieto-v-dvete-posoki-v-uchastaka-dimitrovgrad-harmanli-na-am-maritsa-pri-62-ri-km.html", "text": "На 23 юли, от 23.00 ч. до 24.00 ч., ще бъде спряно движението в двете посоки, в участъка Димитровград – Харманли на АМ „Марица“, при 62-ри км. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Това съобщиха от пресцентъра на  Агенция \"Пътна инфраструктура\" .  \r\nПо време на ограничението движението ще се пренасочва по обходен маршрут: от пътен възел „Димитровград“ по път I-5 – пътен възел „Хасково“ – път I-8 – пътен възел „Симеоновград“ – АМ „Марица“ и обратно. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.23", "title": "АПИ: На 23 юли, от 23.00 ч. до 24.00 ч., ще бъде спряно движението в двете посоки, в участъка Димитровград – Харманли на АМ „Марица“, при 62-ри км"}
{"url": "http://www.focus-news.net/news/2019/07/23/2683223/tass-rusiya-otseni-deystviyata-na-yuzhna-koreya-kato-vazdushno-huliganstvo.html", "text": "Действията на пилотите на ВВС на Южна Корея, съпровождали руски и китайски самолети над неутралните води на Японско и Източнокитайско море, се оценяват като въздушно хулиганство. Това съобщи във вторник командирът на далекобойната авиация на руските Въздушно-космически сили (ВКС) генерал-лейтенант Сергей Кобилаш. \r\n\"Руските екипажи стриктно спазват посочения режим на полет. Според обективния мониторинг не е имало нарушение на въздушното пространство на Южна Корея и Япония. Разстоянието от оспорваните острови до най-близката до тях самолетна група е повече от 25 км“, каза командирът. \r\nКакто отбелязва Кобилаш, в момента всички самолети на руските ВКС, които са взели  участие в съвместния патрул, \"са кацнали на летищата по местодомуване\". \r\n \r\n  Юлиян Марков", "date": "2019.07.23", "title": "ТАСС: Русия оцени действията на Южна Корея като въздушно хулиганство"}
{"url": "http://www.focus-news.net/news/2019/07/23/2683222/abv-nastoyava-da-se-obsadi-vavezhdane-na-izvanredno-polozhenie-v-ruse-silistra-i-razgrad-zaradi-chumata-po-svinete-obzor.html", "text": "АБВ настоява да се обсъди въвеждане на извънредно положение в областите Русе, Силистра и Разград заради чумата по свинете. Призивът отправи лидерът на АБВ Румен Петков по време на пресконференция. По думите му проблемът, от който държавата и институциите бягат, е този с идентификацията на животните. „В резултат ние имаме овце по на 15-18 години. Т.е. няма контрол. Животното си отива, маркирането се взима, слага се на друго животно. По регистрите имаме до такава степен възрасти животни, че е смешно. Трябва да се предприемат много ясни, категорични мерки за изчистване на проблемите с идентификацията. Настояваме да се обсъди възможността и при необходимост да се въведе извънредно положение на територията на три области: Русе, Силистра и Разград“, каза Петков. Лидерът на АБВ отчете, че това са трите области с най-голяма концентрация на продуктивни животни. „При разразилата се болест може да излезе извън всякакъв контрол и целият отрасъл да си отиде. Затова независимо от това, че няма да звучи добре в очите на обществото, въвеждането на извънредно положение с всички произтичащи от това мерки, трябва най-малкото да се обсъди“, посочи още Петков. По думите му това трябва да се вземе с решение и позиция на Народното събрание. „Иначе ще убием свиневъдството в България за десетилетия напред“, допълни още той.  \r\nОт партията АБВ предложиха на МЗХГ няколко групи мерки, свързани със превенцията, ограничаване и ликвидиране на остри болести по животните. С предложението запозна медиите проф. Михни Люцканов, член на Изпълнителното бюро на АБВ по време на пресконференция. \"Последните няколко години сме свидетели на перманентно почти атакуване на нашата страна от тежки епидемии, от заразни заболявания по продуктивните животни. Имаше шап, шарка по овцете, нодуларен дерматит, син език. Миналата година имаше чума по дребните преживни животни. Перманентно има птичи грип“, каза Люцканов. Според него мерките, които предприема държавата в повечето случаи са адекватни, но не и достатъчни. „Именно по тази причина АБВ, съзнавайки цялата, тревожност на проблема, предложи днес на МЗХГ няколко групи мерки, свързани със задълбочаване, засилване ролята на държавата по превенцията, ограничаването и ликвидирането на остри епидемично протичащи болести по животните. Тези мерки, които ние предвиждаме са разпределени в три групи. Едните трябва да бъдат концентрирани на европейско ниво чрез нашите евродепутати. Те трябва да направят всичко възможно страната ни да получи специален статут на страна, която е с такова географско положение, че първа в ЕС посреща подобни предизвикателства. Необходима е ревизия на европейските регламенти, свързани с проблемите, касаещи болестите по животните“, каза проф. Люцканов. „На първо място това е засилване във всичките му аспекти на ветиринарна компетенция в граничните райони“, посочи още проф. Люцканов. Той изтъкна необходимостта от регионални противоепизоотични служби, както и разработването на нова политика по поддържането и експлоатирането за ловни цели на популациите от диви животни, в това число и временните мерки спрямо тях при опасност или вече възникнала епидемична ситуация. Проф. Люцканов отчете, че са необходими и промени в законодателството. По думите му другата група мерки на национално ниво и регионално ниво.  \r\nДеница КИТАНОВА", "date": "2019.07.23", "title": "АБВ настоява да се обсъди въвеждане на извънредно положение в Русе, Силистра и Разград заради чумата по свинете (ОБЗОР)"}
{"url": "http://www.focus-news.net/news/2019/07/23/2683226/veliko-tarnovo-do-kraya-na-avgust-premahvat-ploshtadkata-za-sahranenie-na-otpadatsi-v-sevlievskoto-selo-sennik.html", "text": "До края на август премахват площадката за съхранение на отпадъци в севлиевското село Сенник. Това е вписано като забележка в протокол, изготвен след проверка на терена от Регионалната инспекция по околна среда и води в старата столица. Текстът е поместен като забележка от упълномощеното лице на дружеството, поясни за  Радио „Фокус“ – Велико Търново  Милка Асенова, отговаряща за връзки с обществеността в Институцията. Тя припомни, че проверката е извършена от експерти на РИОСВ – Велико Търново в присъствието на кмета на село Сенник и служители на Районното управление на МВР-Севлиево. На нея присъства упълномощено лице на дружеството, стопанисващо обекта. \r\nРезултатите сочат, че всички точки на предписанието са изпълнени в срок, а именно достъпът до имота и до помещението за съхраняване на отпадъците е ограничен – порталът е заключен, поставена е табела. Възстановен и заключен е и входът на сградата. Всички разпилени отпадъци са почистени. Дружеството е обособило зони за съхранение, които са обозначени съгласно Наредбата за класификация на отпадъците. \r\nРИОСВ – Велико Търново ще продължи да осъществява контрол за спазване на условията в издаденото разрешително по Закона за управление на отпадъците. \r\nЛуиза ТРАНЧЕВА", "date": "2019.07.23", "title": "Велико Търново: До края на август премахват площадката за съхранение на отпадъци в севлиевското село Сенник"}
{"url": "http://www.focus-news.net/news/2019/07/23/2683228/nimh-utre-v-po-golyamata-chast-ot-stranata-shte-e-predimno-slanchevo-s-maksimalni-temperaturi-mezhdu-25-i-30.html", "text": "През нощта на много места ще продължи да се развива купеста и купесто-дъждовна облачност и главно в Централна България и крайните югоизточни райони ще има краткотрайни валежи от дъжд с гръмотевици, на отделни места интензивни и значителни по количество. Ще има условия и за градушки. Преди обяд все още в много райони ще има валежи, но постепенно дъждът ще спира и облачността ще се разкъсва и намалява. Следобед над по-голямата част от страната ще е предимно слънчево. Ще духа слаб до умерен вятър от север-североизток. Максималните температури ще са между 25° и 30°. Атмосферното налягане е близко до средното за месеца и ще остане без съществена промяна. Това съобщи за  Агенция „Фокус”  дежурният синоптик  Боряна Маркова от  Националния институт по метеорология и хидрология (НИМХ) .  \r\nПо Черноморието преди обяд облачността ще е значителна и главно по южното крайбрежие все още ще има валежи с гръмотевици. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26°-28°. Температурата на морската вода е 26°-27°. Вълнението на морето ще бъде около 2 бала. \r\nНад планините преди обяд ще се развива купесто-дъждовна облачност и ще има краткотрайни валежи с гръмотевици. През деня явленията ще отслабват и облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18°, на 2000 метра - около 12°. \r\nВ четвъртък и петък ще е почти без валежи, с повече слънчеви часове. Отначало в Западна България, после и на изток, вятърът ще отслабне. Температурите ще се повишат и максималните на много места в низините отново ще надхвърлят 30°, в отделни райони там – до 33°-34°. В събота ще преобладава слънчево време, по-късно след обяд с купеста облачност, по-значителна над планините и планинските райони в северозападната половина от страната, където, на отделни места ще превали и прегърми. Температурите ще се повишат с още градус-два.", "date": "2019.07.23", "title": "НИМХ: Утре в по-голямата част от страната ще е предимно слънчево с максимални температури между 25° и 30°"}
{"url": "http://www.focus-news.net/news/2019/07/23/2683216/afp-balgarskiyat-prezident-nalozhi-veto-na-skapata-sdelka-za-samoletite-f-16.html", "text": "Българският президент Румен Радев наложи вето на сделката за 1,3 милиарда долара за закупуване на осем изтребителя F-16 от САЩ, като заяви, че дебатът не е бил достатъчен преди одобрението от парламента, предава  AFP .  \r\n\"Поради съкратената законодателна процедура, остават неясни редица важни въпроси като разходи, гаранции, срокове за доставка, неустойки, обезщетения\", заяви Радев във вторник. Като се има предвид стратегическото значение на споразумението, това не беше приемливо, добави той. \r\nПо силата на пакетната сделка със САЩ от 1,3 милиарда долара, правителството на България се съгласи да закупи осем F-16 Блок 70 многофункционални изтребители за военновъздушните си сили. Сделката включва и ракети, обучение и подкрепа, което я направи най-голямата покупка на военно оборудване в страната след падането на комунизма преди три десетилетия. \r\nМинистърът на отбраната вече е подписал споразумението и новите самолети трябва да се доставят между средата на 2023 г. и началото на 2024 г., за да заместят остарелите изтребители МиГ-29, произведени от Съветския съюз. \r\nПарламентът ратифицира скъпата покупка в \"ускорена\" процедура миналия петък, което позволи на депутатите да избегнат дискусиите между необходимите две гласувания по сделката. Но високата цена на покупката предизвика разгорещени, макар и по-кратки, дебати, инициирани от социалистическата опозиция, които искаха повече подробности за сделката - без да се противопоставят на необходимостта да се купуват повече самолети. \r\nРадев цитира тези дебати като знак за \"липсата на национален консенсус и убеждение в взаимноизгодните условия на споразумението\". \r\nПрезидентът е бивш пилот и командир на военновъздушните сили и като президент е и главнокомандващ на армията. Той предпочете да избере по-евтин вариант, като шведските изтребители „Грипен”. \r\nТой също така твърди, че други страни, като Словакия и Бахрейн, са платили по-малко за американския изтребител в последните сделки. Във вторник той заяви, че България се нуждае от многофункционално въздухоплавателно средство с пълен пакет оръжия, оборудване и обучение, но добави: \"Обществото заслужава категоричен отговор, дали това наистина се постига с подписаните споразумения.\" \r\nСега парламентът ще трябва да проведе още един дебат и да гласува отново по сделката. Очаква се обаче депутатите да го одобрят и този път Радев ще трябва да го подпише. \r\n \r\n  Юлиян Марков", "date": "2019.07.23", "title": "AFP: Българският президент наложи вето на скъпата сделка за самолетите F-16"}
{"url": "http://www.focus-news.net/news/2019/07/23/2683233/babh-shte-predstavyat-aktualna-informatsiya-vav-vrazka-s-uslozhnenata-epizootichna-obstanovka-v-stranata-po-otnoshenie-na-zabolyavaneto-afrikanska-chuma-po-svinete.html", "text": "На 24 юли, от 10.00 ч. в сградата на Централно управление на Българската агенция по безопасност на храните, представители на Българската агенция по безопасност на храните (БАБХ) ще представят актуална информация във връзка с усложнената епизоотична обстановка в страната по отношение на заболяването Африканска чума по свинете (АЧС). Това съобщиха от  Агенцията .  \r\nВ рамките на медийното събитие ще бъдат предоставени подробности и за предприетите действия и планираните мерки в краткосрочен и дългосрочен план, свързани със стратегията за контрол, както и плановете за спешни действия за овладяване на заболяването в България.", "date": "2019.07.23", "title": "БАБХ ще представят актуална информация във връзка с усложнената епизоотична обстановка в страната по отношение на заболяването африканска чума по свинете"}
{"url": "http://www.focus-news.net/news/2019/07/23/2683230/kardzhali-art-kashtata-v-selo-dazhdovnitsa-poluchi-200-detski-knigi-za-bibliotekata-si.html", "text": "Арт къщата в село Дъждовница получи 200 детски книги за библиотеката си. Това съобщи за   Радио \"Фокус\"   Радост Николаева, дитектор на АртДвижение КРЪГ. „Днес представители на дружество \"Теклас\"-България ни бяха гости в Дъждовница и дариха детски книги на Арт къщата. Гости, местни деца и младежи четоха на глас от книгите в спонтанна артакция на тържеството, на което дойдоха деца и майки от селото. Новата дарителска кампания „Дари книга, подари мечта” на „Теклас България” започва на 12 юни и ще завърши на 31 юли, а дарението от 200 книги за деца пристигна в Дъждовница и ни зарадва много“, поясни Радост Николаева. „Теклас“-България се опитва да се впише в обществения живот в региона с инициативи, насочени най-вече към социалната сфера и децата. С доброволен труд, със съучастието на десетки работници и служители, както и със средства на дружеството, на територията на Кърджали, Момчилград и Крумовград, с. Странджево, Крумовградско, събирани са средства за бездомни животни и за хора, които имат нужда от инвалидна количка, проходилка или какъвто и да е уред, необходим за тяхното по-леко и нормално съществуване. През август заедно с деца от близките села ще бъдат изградени десетки хранилки за птици, които периодично ще се зареждат с храна за пернатите гостенчета. В Кърджали \"Теклас\" има вече четири завода с обща площ 60 хил. кв. м., по един в Крумовград и Момчилград. Преди два месеца компанията откри четвъртия корпус на завода си в Кърджали с изследователски център, както и зона за отдих. Новият басейн в зоната за отдих вече е готов да посреща деца и младежи и да организира специални събития за тях. \r\nДарина ДЕЕНИЧИНА", "date": "2019.07.23", "title": "Кърджали: Арт къщата в село Дъждовница получи 200 детски книги за библиотеката си"}
{"url": "http://www.focus-news.net/news/2019/07/23/2683229/sport-pochina-ruskiyat-boksyor-maksim-dadashev.html", "text": "Руският боксьор Максим Дадашев почина в Съединените щати в резултат на наранявания, получени по време на двубой, проведен в нощта на 20 юли, предава  TACC . \r\nВ събота вечер Дадашев  се боксира с пуерториканеца Субиер  Матиас. Мачът е прекратен в 11-тия рунд заради риска за здравето на руския боксьор. След срещата е приет в болница с тежък мозъчен оток и въпреки направената черепно-мозъчна операция той не оцелява. \r\nДадашев е на 28 години, има 13 победи и едно поражение - от Матиас. В аматьорската кариера той стана сребърен (2013) и двукратен бронзов медалист (2010, 2012) на шампионатите на  Русия.", "date": "2019.07.23", "title": "Спорт: Почина руският боксьор Максим Дадашев"}
{"url": "http://www.focus-news.net/news/2019/07/23/2683232/prezidentat-varna-za-novo-obsazhdane-mezhdunarodnite-dogovori-za-zakupuvane-na-f-16-blok-70-obzor.html", "text": "Държавният глава Румен Радев наложи вето върху Закона за ратифициране на четирите международни договори за закупуване на F-16 Block 70 и свързана с тях поддръжка. Проектите бяха ратифицирани на първо и второ четене от 44-то Народно събрание на 19 юли 2019 г. след близо 8-часов дебат. Сред мотивите на президента са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Веднага последваха и коментари по темата.  Председателят на Комисията по отбрана и депутат от ГЕРБ ген. Константин Попов  заяви, че ще свика извънредно заседание на Комисията по отбрана в сряда и ще помоли ветото да бъде разгледано в петък в пленарна зала. \"Що се отнася до консенсус 123 народни представители гласуваха \"за\", 80 бяха \"против\" и \"въздържал се\". Това е добро основание, за да се каже, че този закон не се приема на кантар. Какво ще постигнем, ако не отхвърлим президентското вето. Дали ще постигнем повече консенсус, надали. Дали ще можем да придобием тези способности в рамките на сроковете, в които ние искаме - надали\", каза Попов.  Лидерът на БСП Корнелия Нинова  заяви, че оглавяваната от нея партия ще подкрепи ветото. \"Като видяхме с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите и ратификацията, не вярвам, че това ще се промени\", заяви Нинова. \"Подкрепяме взетото на президента и преди да бъде наложено, гласувахме против тази сделка\", подчерта лидерът на БСП. От своя страна  заместник-председателят на ВМРО Искрен Веселинов  посочи, че за самолетите има срокове и ако бъдат изпуснати, ще се наредим отново на опашката. Веселинов заяви, че не обвинява президента в бламиране на превъоръжаването, но по думите му реален резултат от приемане на ветото би бил този. \"Първо ще се запознаем с мотивите, тъй като не са ми ивестни. Отношение на двете гласувания в един ден, Правилникът на НС е ясен. Тогава, когато няма изрично желание за промени между първо и второ четене, тази процедура е допустима\", каза Веселинов. \r\nДеница КИТАНОВА", "date": "2019.07.23", "title": "Президентът върна за ново обсъждане международните договори за закупуване на F-16 блок 70 (ОБЗОР)"}
{"url": "http://www.focus-news.net/news/2019/07/23/2683236/afp-amerikanskiyat-senat-utvardi-mark-espar-za-ministar-na-otbranata.html", "text": "Американският Сенат във вторник утвърди Марк Еспър за министър на отбраната, почти седем месеца след изненадващата оставка на Джим Матис заради политическите различия с президента Доналд Тръмп, предава  AFP . \r\nМинистърът на американската армия от 2017 г., 55-годишният Еспър спечели двупартийно одобрение от Сената, а Пентагонът заяви, че се очаква той да положи клетва по-късно във вторник. \r\nТръмп реши Еспър да оглави Пентагона, след като предишният номиниран за поста, Патрик Шанахан, се оттегли по семейни причини и подаде оставка като изпълняващ длъжността, след като заемаше поста в продължение на шест месеца. \r\n \r\n  Юлиян Марков", "date": "2019.07.23", "title": "AFP: Американският Сенат утвърди Марк Еспър за министър на отбраната"}
{"url": "http://www.focus-news.net/news/2019/07/23/2683237/nimh-zhalt-kod-za-valezhi-s-gramotevitsi-e-v-sila-za-4-oblasti-na-stranata-za-24-yuli.html", "text": "Жълт код за валежи с гръмотевици е в сила за 4 области на страната за 24 юли, сочи справка на сайта на  НИМХ . Предупреждението е в сила за областите Плевен, Ловеч, Габрово и Велико Търново. През нощта и преди обяд ще има краткотрайни валежи от дъжд, на места интензивни и значителни по количества. Ще има гръмотевици и условия за градушки. Очакваните количества са 25-30 л/кв.м, на места и повече.", "date": "2019.07.23", "title": "НИМХ: Жълт код за валежи с гръмотевици е в сила за 4 области на страната за 24 юли"}
{"url": "http://www.focus-news.net/news/2019/07/23/2683231/afp-ispanskiyat-premier-pedro-sanches-zagubi-parviya-vot-na-doverie.html", "text": "Испанският министър-председател Педро Санчес загуби първия вот на парламентарно доверие във вторник, като се опитва да остане на власт след неубедителна победа на парламентарните избори, предава  AFP . \r\nВторото, решително гласуване е насрочено за четвъртък следобед, като Санчес трябва да постигне коалиционна сделка с крайно лявата партия \"Подемос\" , която е политически съперник на оглавяваната от него Социалистическа партия. \r\nАко успее да сформира коалиционно правителство, то ще бъде първото такова в Испания след диктатурата. Ако не успее да постигне споразумение, Испания ще проведе четвъртите си избори за кратък период от време. \r\nОбщо 124 депутати от 350-местния парламент подкрепиха премиера на социалистите във вторник, което е недостатъчно. \r\nВ момента Санчес е временен премиер, след като партията му излезе на първо място на общите избори през април, но без да има мнозинството, за да може да състави правителство. \r\nПартията \"Подемос\" и регионалните партии, които биха могли да подкрепят Санчес го обвиниха, че не е потърсил евентуални съюзници, въпреки че се нуждае от тяхната помощ. \r\n \r\n  Юлиян Марков", "date": "2019.07.23", "title": "AFP: Испанският премиер Педро Санчес загуби първия вот на доверие"}
{"url": "http://www.focus-news.net/news/2019/07/23/2683235/kathimerini-gorski-pozhar-v-rayona-na-atina-zastrashava-zhilishtni-domove.html", "text": "Горски пожар край Атина застрашава жилищни домове година след смъртоносните пожари  в същия район, в които загинаха повече от 100 души, пише електронното издание на гръцкия  Kathimerini .  \r\nПротивопожарната служба съобщи във вторник, че три самолета и два хеликоптера помагат на наземните екипи в района на пристанището на Рафина и главен път, водещ към района, затворен за автомобили в момента - в район, използван за плаж през лятото. \r\nПреди една година горски пожар обхвана близкия курорт Мати и други крайбрежни райони, унищожавайки повече от хиляда домове, който доведе до смъртта на повече от 100 души и предизвика сериозно недоволство сред населението от реакциите на властите. \r\nНовоизбраният премиер Кириакос Мицотакис присъства на възпоминателна служба в Мати по-рано във вторник. \r\n \r\n  Юлиян Марков", "date": "2019.07.23", "title": "Kathimerini: Горски пожар в района на Атина застрашава жилищни домове"}
{"url": "http://www.focus-news.net/news/2019/07/23/2683238/silistra-nad-65-sastava-sa-zayavili-uchastie-vav-folklorniya-sabor-varbino-2019.html", "text": "Над 65 състава са заявили участие във фолклорния събор „Върбино-2019“. Това съобщи за  Радио „Фокус“- Шумен  Ваня Петрова, гл.експерт „Връзки с обществеността“ в община Дулово. Първият национален пенсионерски фолклорен събор ще се проведе в историческата местност „Канагьола“ край село Върбино на 27 и 28 юли от 9.30 часа. До момента участие са заявили състави от областите Варна, Силистра, Русе, Шумен, Добрич, Ямбол. Съборът няма конкурсен характер. За всички участници са осигурени, грамоти, плакети и парични награди. През 1993 г., на 2 август, три пенсионерски клуба – от Върбино, Дулово и Тервел се събират тук за да отбележат Илинденско-Преображенското въстание. През годините се създава събор, който става регионален, а от тази година е със статут на национален. Идеята на събора е да се съхрани уникалния фолклор на Добруджа- музика и обичаи, песни и танци. \r\nИвелина ИВАНОВА", "date": "2019.07.23", "title": "Силистра: Над 65 състава са заявили участие във фолклорния събор „Върбино-2019“"}
{"url": "http://www.focus-news.net/news/2019/07/23/2683234/inzh-rumyana-tsvyatkova-priroden-park-strandzha-otpravyam-apel-kam-vsichki-posetiteli-na-parka-da-informirat-nezabavno-ako-zabelezhat-trup-na-divo-prase.html", "text": "Отправям апел към всички посетители на парка да информират незабавно, ако забележат труп на диво прасе. Това каза за  Радио „Фокус“ – Бургас  инж. Румяна Цвяткова, директор на Природен парк „Странджа“. „Призовавам всички хора, които забележат умряла дива свиня или труп на диво прасе, в никакъв случай да не го пипат. Трябва да се отдалечат, да маркират мястото така, че да се забелязва от разстояние, да фиксират точното му местоположение, ако е възможно с точните координати, и незабавно да информират горските власти, местните ветеринарни служби, може да се свържат и с нас, за да известим веднага съответните служби и така да се вземат необходимите мерки“, отбеляза инж. Цвяткова. Тя добави, че вирусът е много устойчив, застрашава популацията на дивата свиня и може да бъде пренесен лесно, затова е необходимо посетителите на парка да бъдат внимателни. „Ако случайно някой все пак пипне или доближи животното с дрехите си, те трябва да се изперат поне на 60° за около 30 минути. Затова моля всеки, който забележи нещо такова, да информира веднага, за да може съответните власти да реагират адекватно“, допълни още инж. Цвяткова. \r\nМария ПОПЧЕВА", "date": "2019.07.23", "title": "Инж. Румяна Цвяткова, природен парк „Странджа“: Отправям апел към всички посетители на парка да информират незабавно, ако забележат труп на диво прасе"}
{"url": "http://www.focus-news.net/news/2019/07/23/2683243/inzh-rumyana-tsvyatkova-priroden-park-strandzha-osnovniyat-problem-koyto-sashtestvuva-e-svarzan-s-opazvaneto-na-chistotata-na-parka.html", "text": "Основният проблем, който съществува, е свързан с опазването на чистотата на парка. Това каза за  Радио „Фокус“ – Бургас  инж. Румяна Цвяткова, директор на природен парк „Странджа“. Според нея туристите, които обичат природата, я опазват по всякакъв начин. „За съжаление, по пътя към границата, могат да се видят много боклуци и това смятам, че е основният проблем. Хората, слизайки от колите или спирайки на местата за почивка, изхвърлят боклуците си, а не ги прибират. Все пак, по маршрутите туристите спазват указаните места за изхвърляне на отпадъци“, отбеляза директорът. Тя добави, че именно поради тази причина ръководството на парка се е насочило към децата и учениците от начален етап на образованието с цел да ги научи да опазват природа. „За мое щастие, учителките откликват на тази инициатива, водят децата в парка, като най-атрактивно е нашето училище на открито при Марена река, където ги запознаваме с природата, с това как да я опазват и едновременно с това как да предпазват себе си. Освен това, организираме и уроци в бургаските училища, тъй като знаем, че посещението на нашия парк е свързано с някои трудности – необходими са много документи преди децата да ни посетят. Ние сме отворени и посещаваме часовете на класа, където обясняваме с голяма любов за нашия парк“, каза още инж. Цвяткова. Тя посочи още, че във връзка с 14 септември, възнамерява да бъде организирана цяла седмица за почистването на парка. „Природният парк е твърде голям и има много места, които искаме да почистим. Ще известим местата, които предстои да бъдат почистени и се надявам всички да се включват в тази инициатива“, допълни още инж. Цвяткова. \r\nМария ПОПЧЕВА", "date": "2019.07.23", "title": "Инж. Румяна Цвяткова, природен парк „Странджа“: Основният проблем, който съществува, е свързан с опазването на чистотата на парка"}
{"url": "http://www.focus-news.net/news/2019/07/23/2683227/yavor-bozhankov-bsp-argumentite-za-slozhnostta-na-mestnite-izbori-sa-nesastoyatelni.html", "text": "\"В законодателен план, се превръща в устойчива практика всеки месец, преди всеки избор, да се правят промени в най-важния закон, гарантиращ демократичното функциониране на държавата.\" Това заяви народният представител от ПГ на \"БСП за България\" Явор Божанков пред БНТ, съобщиха от пресцентъра на  БСП . Той припомни, че при последните избори, в късните часове на нощта, Данаил Кирилов от ГЕРБ се е опитал да отмени преференциалния вот. \"Този път е машинният вот, следващия път - не знам какво решение ще вземат. Притеснява ме, че това се превръща в устойчива практика. Внесеният законопроект за отмяна на машинния вот - ако питаме кой печели и кой губи, отговорът дава оценката на въздействие. За съжаление този закон е внесен с формална оценка от няколко реда. Затова трябва да направим анализ, четейки между редовете\", каза още депутатът.  \r\n\"ГЕРБ не можаха да се справят с една ТОЛ-система, видяхме каква криза предизвика и течът на данни от НАП. Това правителство не може да въведе машинно гласуване в България. Втората ми теза е, че управляващите не желаят да го направят. Всякакви аргументи от гледна точка на сложността на местните избори са несъстоятелни - те не са станали сложни вчера или миналата седмица\", категоричен бе Божанков. Той припомни, че само преди три месеца ГЕРБ са въвели 3000 машини за предстоящия избор и 6000 за следващия. \"Три месеца по-късно отменят машините за следващото гласуване. Не мисля, че никой сериозен инвеститор като Фолксваген би инвестирал в България. Не мисля, че българите ще повярват в изборния процес\", каза Божанков. \r\nПо повод ветото на президента върху сделката за F-16, Явор Божанков коментира: \"Намирам този договор за неизгоден за България в качеството ми на юрист. Всеки спор по този договор се решава в САЩ по техните закони - България плаща цялата сума наведнъж, но доставката на самолети не е обвързана с неустойка. След 5 години може спокойно да пием една вода. Такъв договор не бих подписал\".", "date": "2019.07.23", "title": "Явор Божанков, БСП: Аргументите за сложността на местните избори са несъстоятелни"}
{"url": "http://www.focus-news.net/news/2019/07/23/2683242/sport-antani-ivanov-shte-pluva-dopalnitelna-seriya-za-uchastie-vav-finala-na-200-metra-baterflay.html", "text": "Плуване: Антъни Иванов ще плува в допълнителна серия с унгареца Тамаш Кендереши за определяне на последния финалист на 200 метра бътерфлай на световното първенство по плуване в Кванджу, Република Корея. Двамата финишираха на осмото място в полуфиналните серии с равно време - 1:56.25 минути. \r\nАнтъни Иванов ще опита да повтори постижението си от предишното световно първенство в Будапеща преди две години, когато влезе във финала и завърши осми на 200 метра бътерфлай.", "date": "2019.07.23", "title": "Спорт: Антъни Иванов ще плува допълнителна серия за участие във финала на 200 метра бътерфлай"}
{"url": "http://www.focus-news.net/news/2019/07/23/2683240/the-independent-badeshteto-pri-boris-dzhonsan-e-uzhsyavashto.html", "text": "Бъдещето при Борис Джонсън е ужсяващо, пише британският ляв вестник  The Independent .  \r\nРезултатите от изборът с предрешен изход най-накрая стана ясен. Резултатът беше неизбежен и все пак ужасната реалност на издигането на Борис Джонсън до ролята на премиер предизвиква дълбоки чувства на неудовлетвореност и гняв, както и страх и недоверие. Въпреки уж-прозрачното състезание за лидер на торите, който е запазен за малка част от британското население се превърна в кампания за националистическо единовластие. Днешният резултат ще има дълбоки последици за живота на всеки гражданин и всяка общност в Обединеното кралство. \r\nТри години след референдума за Брекзит,Великобритания, в която нарастват престъпленията от омраза, нараства неравенството и хаосът от строгите икономии - особено в живота на тези, които най-много се нуждаят от помощ. Обединеното кралство се нуждае от лидер с дръзка визия и всеобхватен план за преодоляване на широко разпространеното неравенство и предстоящата климатична катастрофа. Лидер, който стои пред  очите на милиони и сочи бъдеще в което никой не е изключен. Нека бъдем ясни, Джонсън не е и никога няма да бъде този лидер. \r\nКакто се подразбира от историята му на реч на омраза, расови обиди и участие в повтарящи се срамни постъпки, станали обществено достояние, Джонсън е олицетворение на привилегията, на която се радва малък и силно надценен елит в Обединеното кралство. В допълнение към отхвърлянето на опита на хора, които не приличат на него, многократното използване на омразна реч отблъсква дори основните съюзници на консервативната партия - бизнеса , той се застъпва за Брекзит без споразумение, който би бил катастрофален за хората, индустрията и околната среда. Не е чудно, че единствената му явна политическа стратегия изглежда е да се присъедини към Доналд Тръмп с надеждата да осигури търговска сделка за унищожаване на националната здравноосигурителна система. \r\nВ най-добрия случай следващите няколко седмици и месеци ще бъдат бурни. В най-лошия случай Великобритания е изправена пред конституционна криза на управлението и по-нататъшното затвърждаване  на разделението в британския живот. С Джонсън начело, бъдещето е страшно. \r\nЗа да се противопостави  на това, трябва да бъде изграден алтернативен политически проект, който обединява хората. Трябва да се направи нещо повече, отколкото да се обединят желаещите да останат в ЕС. Трябва да се изгради нов начин на чуваемост – британците да се изслушват един друг  на улицата, в кръчмата, в кафенето и около кухненската маса. Разговорът е в основата на британските и европейски ценности и именно чрез разговор ще бъде изградено едно сплотено движение с широко послание, което представлява пълното и богато разнообразие на Обединеното кралство, пише The Independent. \r\n \r\n  Юлиян Марков", "date": "2019.07.23", "title": "The Independent: Бъдещето при Борис Джонсън е ужсяващо"}
{"url": "http://www.focus-news.net/news/2019/07/23/2683241/burgas-vazstanoveno-e-dvizhenieto-po-pat-ii-79-burgas-meden-rudnik-konstantinovo.html", "text": "Възстановено е движението по път II-79 Бургас – „Меден Рудник“ – Константиново, съобщи за  Радио „Фокус“-Бургас  Цветелина Рандева. По-рано днес пътят беше затворен заради катастрофа между шест автомобила, при която почина 63-годишен мъж от Бургас, две жени са в тежко състояние, а друг мъж е с по-леки наранявания. \r\nДеница ДИМИТРОВА", "date": "2019.07.23", "title": "Бургас: Възстановено е движението по път II-79 Бургас – „Меден Рудник“ – Константиново"}
{"url": "http://www.focus-news.net/news/2019/07/23/2683244/kyustendil-29-zarazni-zabolyavaniya-sa-ustanoveni-za-sedmitsa-na-teritoriyata-na-oblastta.html", "text": "29 заразни заболявания са установени за седмица на територията на областта. Това съобщиха за  Радио „Фокус” – Кюстендил  от дирекция „Надзор на заразните болести” към Регионална здравна инспекция – Кюстендил. Най-много са случаите на варицела – 14, следват ентероколитните заболявания – 12 за областта. Здравните инспектори са установили и по един случай на морбили, хепатит B и ротавирусен гастроентерит. Данните на дирекцията сочат, че спрямо предходната седмица има спад при заболелите от морбили. Седем са били случаите миналата седмица, а сега има само един заболял. При варицелата случаите са повече – 8 от предходната седмица и 14 за тази.При ентероколитите също има повече случаи. \r\nВенцеслав ИЛЧЕВ", "date": "2019.07.23", "title": "Кюстендил: 29 заразни заболявания са установени за седмица на територията на областта"}
{"url": "http://www.focus-news.net/news/2019/07/23/2683247/inzh-rumyana-tsvyatkova-priroden-park-strandzha-ne-mislya-che-e-spadnal-interesat-kam-poseshtavane-na-parka.html", "text": "Не мисля, че е спаднал интересът към посещаване на парка. Това каза за  Радио „Фокус“ – Бургас  инж. Румяна Цвяткова, директор на Природен парк „Странджа“. По думите ѝ хората, които обичат Странджа, я посещават и преоткриват във всеки сезон, независимо какво е лятото и какъв е сезонът по Черноморието. „За съжаление, не разполагаме с мониторинг, които да следи точно посещаемостта, тъй като паркът е най-големият в България и трудно можем да обхванем туристите на цялата ни територия, но мисля, че спад в броя им няма“, отбеляза инж. Цвяткова. Тя добави, че на територията на парка съществуват около 300 км веломаршрути, екомаршрути и пътеки, към които има различен интерес от страна на туристите в различните сезони. „През лятото имаме най-голяма посещаемост на пещерите и изворите на река Младежка, тъй като там е прохладно, това е много атрактивен маршрут. Туроператори от Черноморието водят на еднодневни екскурзии там изключително и само чужденци. По него са изградени мостове над реката, наблюдателни кули и платформи, откъдето се открива обзорна гледка към Странджа планина, както и към живописния пролом над река Младежка. Там, през пролетта и есента, може да се наблюдава прелетът на птиците от миграционния път Виа Понтика. Този маршрут много добре се съчетава с водопада Докузак, който също е много атрактивен и посещаван. Младежите много обичат там да си правят селфита. Това е най-големият водопад в Странджа планина. Също така, този маршрут може да се съчетава и с архитектурния резерват в село Бръшлян, където обикновено туристите посещават църквата „Свети Димитър“, килийното училище от 1872 г. и музеят на традиционното земеделие, където добрите баби показват как излиза хлябът, показват и седянките, които също са много атрактивни за чуждестранните туристи“, каза още инж. Цвяткова. По думите ѝ друг много атрактивен маршрут е „Птици“ край река Велека в близост до село Синеморец и пясъчната коса на река Велека. „Маршрутът започва с кула за наблюдение на водолюбиви птици по река Велека и завършва на възвишение над моста над реката с фотоси на хищни птици в естествена им големина. Децата обичат този маршрут, тъй като могат да разперят ръце и да видят на коя птица крилата достигат размерите на техните ръчички. Долното течение на реката е също място за миграция на реещи се птици и тук могат да се наблюдават 5 от световно застрашените в света видове пернати. Този маршрут е лек – около 1 час, и може да се съчетае с информационния ни център в град Ахтопол. Там също има много български и чуждестранни посетители“, допълни още директорът. Тя добави, че сред другите атрактивни за посетителите места на територията на парка са тракийският некропол и куполните гробници в местността „Пропада“, както и тракийският култов комплекс в местността Мишкова нива. „Също така, голям интерес представлява образът на котката или на богинята Бастет. Той се намира на една пропукана скала под самия връх Градището, който е най-високият в Българска Странджа“, каза още инж. Цвяткова. \r\nМария ПОПЧЕВА", "date": "2019.07.23", "title": "Инж. Румяна Цвяткова, природен парк „Странджа“: Не мисля, че е спаднал интересът към посещаване на парка"}
{"url": "http://www.focus-news.net/news/2019/07/23/2683239/v-bansko-i-sofiya-pochetoha-77-ata-godishnina-ot-gibelta-na-poeta-nikola-vaptsarov-obzor.html", "text": "В Банско и София почетоха 77-ата годишнина от гибелта на поета Никола Вапцаров. С драматизация на стихотворението му \"Писмо\" започна програмата по честване на 77-годишнината от разстрела на Вапцаров в родния му град Банско. Залата в \"Домът на изкуствата\" с топлота посрещна всички желаещи да си спомнят думите, които поетът ни е оставил след себе си. Ани Дурчова, Елена Калайджиева, Ани Родина и Силвия Терзиева докоснаха присъстващите с изпълнението си и припомниха забравени чувства на скръб и гордост. Директорът на музей \"Никола Вапцаров\" Светла Барякова, отбеляза датата по особено пламенен начин и покани кмета на Банско, който не опита да скрие вълнението си от чутото. Георги Икономов каза, че истинските поети се раждат и остават в народната памет със своите дела и наш дълг е да продължим спомена за тях. \r\nС явна препратка към семейните корени и това, че родителите изграждат духа и характера на своя потомък бе открита изложба, представяща част от живота на Елена и Йонко Вапцарови, на които отбелязваме 50 и 80 години от кончините. Официалното полагане на венци и цветя, беше огласено от любимата песен на поета \"Ой, га ме видиш\", а пластиката на танцьорите от Студио за съвременни танци \"Фрийдъм\"- Русе, дошли специално за събитието, превърна пространството пред паметника в жива картина на безпокойството преди разстрела. Кмета Георги Икономов и председателят на Общински съвет Банско, положиха венец с бели цветя, символ на скръбта на стотиците хора, които бяха на площада днес. Много граждани с цветя извървяха мълчаливо стъпките до мемориала и отдадоха почитта си към великия поет. Освен в Банско в столицата 77-ата годишнина от гибелта на поета също бе почетена.  Десетки хора се събраха на мемориала „Гарнизонно стрелбище“ по повод 77-ата годишнина от гибелта на поета Никола Вапцаров. Именно тук през 1942 г. са изпълнени смъртните присъди на поета Никола Вапцаров, Атанас Романов, Георги Минчев и Антон Иванов. Освен тях на това място са разстреляни още 55 души, осъдени по действащия тогава Закон за защита на държавата. \r\nВъв възпоменателната церемония участваха вицепрезидентът на Република България Илияна Йотова, лидерът на БСП Корнелия Нинова, председателят на Градския съвет на БСП – София Калоян Паргов. От ръководството на партията церемонията уважиха още заместник-председателят на Националния съвет на БСП Деница Златева и зам.-председателят на ПГ на \"БСП за България\". На събитието присъстваха социалисти и представители на Българския антифашистки съюз. Слова произнесоха  вицепрезидентът Илияна Йотова . Тя посочи, че да убиеш Вапцаров, означава да убиеш вярата в доброто . Според нея никога изстрелите, забравата и палачите не могат да бъдат по-силни от героите.  Лидерът на Градския съвет на БСП - София Калоян Паргов  изтъкна, че е страшно, че в в съвременна европейска България трябва да се противопоставяме на фашизма, заради който Вапцаров и другарите му са платили с живота си. Пред журналисти  лидерът на БСП Kорнелия Нинова  заяви, че борбата на Никола Вапцаров за справедливост и по-добър живот е актуална и днес. След официалните речи с едноминутно мълчание и сведени глави присъстващите почетоха паметта на Никола Вапцаров и разстреляните същия ден  Атанас Романов, Георги Минчев и Антон Иванов. Присъстващите поднесоха венци и цветя на лобното място на Вапцаров и съратниците му. Ръководството на ПП АБВ поднесе цветя на паметника на Никола Вапцаров по повод 77 години след разстрела му. Според  лидера на АБВ Румен Петков  си струва да се сещаме за българи като Никола Вапцаров, за които България е свято нещо и са готови да дадат живота си за нея.  \r\n \r\n Никола Вапцаров е разстрелян през 1942-ра година от тогавашната власт заради подривна дейност. Поетът е роден на 7 декември през 1909 година в град Банско. Завършва гимназията в град Разлог, след това по настояване на баща си се записва в Морското машинно училище във Варна (1926-1932), по-късно наречено на негово име. Практиката си изкарва първо на кораба „Дръзки”, а след това и на кораба „Бургас”, с който посещава Цариград, Фамагуста, Александрия, Бейрут, Порт Саид и Хайфа. По това време се запознава с идеите на комунистическото движение и става техен последовател. През 1939 година подготвя единствената си стихосбирка „Моторни песни”, изляза от печат 1940г. Публикува и други стихотворения, както и разкази, и драма, но те нямат същия успех като поезията му. Същата година се включва активно в т.нар. Соболева акция и събира подписи в нейна подкрепа из Пиринска Македония. Соболевата акция има за цел да накара правителството на България да предостави бази на СССР във Варна и Бургас. Заради тази си дейност, Никола Вапцаров е арестуван, съден и интегриран в Годеч. Никола Йонков Вапцаров е световно признат поет, а стихотворенията му са преведени на повече от 70 езика и издадени в над 40 страни.  \r\nЗаедно с Вапцаров другите по-известни личности, които са осъдени на смърт по този процес, са ярки фигури от ръководството на БКП като Антон Иванов, Антон Попов, Петър Богданов, Георги Минчев, Атанас Романов .  \r\nДеница КИТАНОВА", "date": "2019.07.23", "title": "В Банско и София почетоха 77-ата годишнина от гибелта на поета Никола Вапцаров (ОБЗОР)"}
{"url": "http://www.focus-news.net/news/2019/07/23/2683246/moskovsskiy-komsomolets-noviyat-premier-dzhonsan-shte-dovede-britaniya-do-katastrofa.html", "text": "Новият премиер Джонсън ще доведе Британия до катастрофа, пише руският вестник  “Московский Комсомолец“ \r\nНапоследък много често срещам международни събития с различни членове на британския парламент. И всеки път общуването се свежда до доста приятелски, но в същото време много емоционален обмен на взаимни обвинения. Политическата класа на Обединеното кралство Великобритания и Северна Ирландия искрено вярва, че коварна Москва системно се присмива на благородния, но толкова уязвим Лондон. \r\nНо тук идва играта на съдбата: най-ужасната заплаха за самото съществуване на Великобритания в сегашните й граници има само косвена връзка с нашата страна под формата на име, което е близко за руското ухо. Това е Борис Джонсън - най-очарователният политик в държавата, голям шегаджия и майстор на красноречието, който току-що бе избран за лидер на управляващата Консервативна партия и ще стане новият премиер на Обединеното кралство тази сряда. \r\nОнези, които наистина не следват политическите сътресения на бреговете на Албион, със сигурност са дълбоко объркани: защо идването на власт на държавен служител с такива привлекателни характеристики предизвиква такова чувство на ужас и такива мрачни предчувствия? \r\nКраткият отговор е: Борис Джонсън използва така умело използва очарованието си и способността си да убеждава, че Великобритания днес е в почти безнадеждна политическа безизходица. Безизходицата, изходът от която може да бъде или национално унижение, или тежка икономическа криза, или дори разпадането на страната. \r\n \r\nТази история започва през 2016 година. Дейвид Камерън, тогавашният министър-председател на Великобритания, не беше обременен със специални идеологически възгледи, но се смяташе за много умен практичен политик. След като постигна отрицателен резултат за себе си на референдума в Шотландия за независимост, Камерън реши да разреже друг гордиев възел на британската политика - въпросът за отношенията между Лондон и Европейския съюз. Привикнали да живеят на отделен остров, британската общественост не винаги се е чувствала много удобно в общото европейско семейство. Британците постоянно чувстват, че служителите на ЕС в Брюксел ограничават свободата им и ги дискриминират по всякакъв начин. Някои от тези твърдения са добре обосновани, а другата част - фантомни болки. \r\nЗа да премахне проблема веднъж и завинаги, Камерън се съгласи с ръководството на ЕС за специалните привилегировани условия за членството на страната си в Европейския съюз и след това представи този въпрос на национален референдум. Предприемайки такава рискована стъпка, премиерът разчиташе на подкрепата на един от най-популярните политици в страната - който тогава завършваше работата си като кмет на Лондон - Борис Джонсън. Джонсън се поколеба дълго време, но накрая заби нож в гърба на премиера - той всъщност оглави кампанията за излизане на Великобритания от ЕС. „Златният език“ на Борис си свърши работата: рискованата стъпка на Камерън не се оправдава. Ако не беше предателството на приятеля на Джонсън, известния политик Майкъл Гоув, Борис - всички в Обединеното кралство го наричаха по име - можеше да стане премиер още тогава, преди три години. Но през 2016 г. Джонсън трябваше да се задоволи с втората роля - с поглед към капитанския мостик на британската политика отстрани. \r\n \r\nПостигнато от напускащия премиер Тереза Мей, споразумението за условията за излизане на Великобритания от Европейския съюз е мъртво. С активното участие на Борис Джонсън, британският парламент го провали няколко пъти. Европейският съюз категорично отказва да преговаря с Лондон за условията на ново, по-благоприятно споразумение за Обединеното кралство. \r\nИ за това просто няма време. Вече е налице едно закъснение, Обединеното кралство трябва да напусне ЕС през октомври. Джонсън отговаря на всичко това със стил: какво от това? Ние просто ще напуснем Европейския съюз без споразумение! Ще пробием! \r\nПроблемът е, че за Лондон ще бъде много трудно да “пробие”. Според уверения на много експерти, напускането на ЕС без споразумение би нанесло съкрушителен удар за британската икономика. Първият министър на Шотландия вече обяви, че ще търси нов референдум за излизане на територията от Великобритания. Много е болезнена ситуацията в Северна Ирландия. Некоординираният изход на Великобритания от ЕС означава, че между ирландските владения на Лондон и независимата Република Ирландия отново трябва да се появи пълна граница с всички съответни атрибути като митнически и контролни пунктове. За Северна Ирландия, където гражданската война между протестанти и католици  приключи сравнително наскоро, това означава нова експлозия. \r\nПроблемът се усложнява от факта, че Борис Джонсън, който е в състояние да произнася вдъхновяващи речи, не владее черната работа- 90% от управлението на страната. Очарователният Борис постоянно се бърка в детайли, отказва да разбере нюансите и майсторски се отдалечава от реалността, насочвайки разговора в абстрактни теми. Като министър на външните работи в правителството на своя предшественик Тереза Май през 2016-2018 г., Джонсън е ходеща катастрофа. От неговото премиерство очаквайте още по-голямо бедствие. Изход от кризата могат да бъдат нови предсрочни парламентарни избори. Но и за това няма време. След новите избори правителството, което ще се формира въз основа на техните резултати, ще има само няколко седмици, за да се подготви за излизане от ЕС. \r\n \r\nРазбира се, ще бъде намерено решение. Но колко оптимално ще бъде това? Каква цена ще трябва да му бъде платена от британската общественост, която се е поддала навремето на очарованието на Борис Джонсън?  \r\n \r\n  Юлиян Марков", "date": "2019.07.23", "title": "„Московсский Комсомолец“: Новият премиер Джонсън ще доведе Британия до катастрофа"}
{"url": "http://www.focus-news.net/news/2019/07/23/2683251/sport-neymar-se-pribra-v-pari-sen-zhermen.html", "text": "Футбол: Звездата на Пари Сен Жермен Неймар ще отпътува с отбора за Китай днес, обявиха официално от парижкия клуб. Той беше включен в списъка от 33-ма футболисти за предстоящото азиатско турне, което ще се проведе между 23 юли и 4 август. \r\nВ Азия парижани ще играят с Интер и ФК Сидни. 27-годишният бразилски футболист закъсня с цяла седмица за подготовката , като се очакваше да премине в Барселона, но поне засега това изглежда невъзможно.", "date": "2019.07.23", "title": "Спорт: Неймар се прибра в Пари Сен Жермен"}
{"url": "http://www.focus-news.net/news/2019/07/23/2683253/tass-parlamentat-na-venetsuela-odobri-dogovor-pozvolyavasht-chuzhdestranna-voenna-pomosht.html", "text": "Националното събрание (парламента) на Венецуела, което е под контрола на опозицията, одобри споразумение във вторник, което му позволява да търси международна военна помощ, предава  TACC . \r\n\"Спешно искам да одобрите закона за връщането към Междуамериканския договор за взаимна помощ. Одобрено е единодушно!\", Заяви лидерът на опозицията Хуан Гуайдо. Речта му пред Народното събрание се излъчва в социалната мрежа „Туитър“. \r\nПолитикът обясни, че това решение на парламента е насочено срещу венецуелската изпълнителна власт, ръководена от президента на страната Никола Мадуро. \"Ние казваме на света: не подкрепяме тази диктатура. Всеки, който участва [в нейните действия], ще трябва да бъде отговорен\", добави Гуайдо. \r\nВ същото време той отбеляза, че \"Междуамериканският договор за взаимопомощ няма да реши всички проблеми по магически начин\". \"Това не е бутон, с който всички наши проблеми да се решат утре. Това не е решение, след което можем да се разотидем по домовете. Напротив, трябва да продължим да действаме организирано във всички области\", каза Гуайдо. \r\nМеждуамериканският договор за взаимопомощ е споразумение, подписано през 1947 г. в Рио де Жанейро от повечето американски страни. Този документ е известен още като Пакта от Рио. Неговият основен принцип е, че нападението върху някоя от поддръжниците ще означава атака срещу всички страни, участващи в договора. Въпреки факта, че документът е подписан през 1947 г., последната държава-членка на пакта го ратифицира едва през 1982 година. \r\nПо-късно Еквадор, Венецуела, Боливия и Никарагуа, от името на Боливарския алианс на американските народи, се оттеглиха от това споразумение. \r\n \r\n  Юлиян Марков", "date": "2019.07.23", "title": "ТАСС: Парламентът на Венецуела одобри договор, позволяващ чуждестранна военна помощ"}
{"url": "http://www.focus-news.net/news/2019/07/23/2683254/shumen-nad-60-detsa-shte-se-vklyuchat-v-urok-po-gorska-pedagogika-svarzan-s-opasnostta-ot-letnite-pozhari.html", "text": "Над 60 деца от летните занимални в Шумен ще се включат в урок по горска педагогика, свързан с опасността от летните пожари. Това съобщиха от  Североизточното държавно предприятие . Занятието се  организира по идея на ръководството на Североизточното държавно предприятие. В урока, който ще продължи два часа, ще участват и експерти от ПП „Шуменско плато“, които ще покажат на децата, че огънят може да бъде и полезен. В проявата ще се включат и служители на РДПБЗН. Всички деца ще преминат през три центъра, като в единият ще могат да изгасят сами запален от тях огън с гръбни пръскачки и противопожарния автомобил на ДГС-Шумен. Горските ще има разкажат и за един от най-големите пожари за последните години – този в Благово, при който изгоряха над 70 декара смесена гора. Във вторият пункт, подготвен от експертите на ПП „Шуменско плато“, малчуганите ще се учат как да си запалят огън в гората, за да си приготвят храна. В третият център служители на пожарната в Шумен ще покажат на децата един от автомобилите, с които работят и ще им обяснят какво трябва да направим, за да опазим горите от пожари. Урокът ще се проведе на 24 юли, от 10.00 часа, на заслоните до ИАР „Шуменска крепост“.", "date": "2019.07.23", "title": "Шумен: Над 60 деца ще се включат в урок по горска педагогика, свързан с опасността от летните пожари"}
{"url": "http://www.focus-news.net/news/2019/07/23/2683248/prof-todor-tagarev-bivsh-ministar-na-otbranata-s-izmislenite-debati-za-f-16-se-gubi-pozitiva-na-stapkata-za-pridobivaneto-im.html", "text": "С измислените дебати за F-16 се губи позитива на стъпката за придобиването им. Това каза за предаването „Това е България“ по  Радио „Фокус“  бившият министър на отбраната проф. Тодор Тагарев във връзка ветото на президента Румен Радев на сделката за самолетите F-16. Той допълни, че повече от 10 години въпросът за изтребителите е тема в България. Не може да разчитаме на Русия в поддържката на бойната техника у нас, след като тя обяви НАТО за враг. България е част от НАТО, припомни проф. Тагарев и добави, че експертите са единодушни, че сделката за F-16 е възможно най-добрата, която страната ни може да си позволи.„Вместо след толкова години чакане това решение да се превърне в празник за ВВС и за цялата страна, отново започнахме да наливаме масло в стари тези, в някакви химерни теории за това от къде да вземаме самолети. Имаше масирана пропаганда, затова колко полезно би било да продължим този тип отношения с Русия. Това е изключено. Вместо да отбележим подобаващо, че 15 години, от както сме в НАТО, за пръв път придобиваме основна бойна платформа. 10 години от както управлява премиера Бойко Борисов и сега прави важна стъпка за нас, но ние губим позитива й с измислени дебати“, каза той.  Според проф. Тодор Тагарев президентът Румен Радев излиза извън ролята на върховен главнокомандващ и се впуска в теми извън неговите правомощия. Не е ясно, дали президентът ще наложи вето и на другия закон – Закона за бюджета, чрез поправките в който се осигуряват средствата за сделката, каза бившият военен министър и допълни, че ако го направи, ще получи „любовта“ на всички народни представители. \r\nЦоня СЪБЧЕВА", "date": "2019.07.23", "title": "Проф. Тодор Тагарев, бивш министър на отбраната: С измислените дебати за F-16 се губи позитива на стъпката за придобиването им"}
{"url": "http://www.focus-news.net/news/2019/07/23/2683250/varna-874-sa-svobodnite-mesta-za-sedmoklasnitsi-na-tretoto-klasirane-v-grada.html", "text": "874 са свободните места за седмокласници на третото класиране във Варна. Това каза в интервю за  Радио „Фокус“ – Варна  началникът на Регионалното управление на образованието Венцеслава Генова. По думите й, свободните места в езиковите гимназии, като немската, английската и френската, Природоматематическата и Математическата гимназии са почти изчерпани. Най-много незаети места има в училищата, свързани с кораборемонт и корабостроене. Причината е, че са тежки специалности и професии, коментира началникът на Регионалното управление на образованието. Тя обаче уточни, че добър прием са направили от Професионалната гимназия по строителство, архитектура и геодезия, където професиите и специалностите също са тежки и преди години е имало трудности. Но сега местата са предпочетени и паралелките ще съществуват. Засега във Варна и областта няма да има закрити паралелки, не са подавани и жалби по време на кампанията за прием след седми клас. Общо подадените заявления за първо и второ класиране са 3764. Само в първия етап са били класирани 2552-ма младежи. От тях са се записали в нови училища 1727 ученици. 825 седмокласници са кандсидатствали на второ класиране. Записали са се 789 деца, а 6 ученици са изтеглили документите си. \r\nДиана СТОЕВА", "date": "2019.07.23", "title": "Варна: 874 са свободните места за седмокласници на третото класиране в града"}
{"url": "http://www.focus-news.net/news/2019/07/23/2683256/blagoevgrad-edna-sedmitsa-detsa-ot-kyustendil-zhivyaha-na-polevi-usloviya-v-simitli-v-ramkite-na-traditsionen-uchenicheski-lager-organiziran-ot-balgarski-cherven-krast.html", "text": "Една седмица деца от Кюстендил живяха на полеви условия в Симитли в рамките на традиционен ученически лагер, организиран от Български червен кръст. Това съобщиха за  Радио „Фокус“ – Пирин  от Община Симитли. Избиране на място за подслон, оборудване на землянки с подръчни материали, добиване и разпалване на огън, определяне на посоките на света с подръчни средства и ориентиране по карта – това са научили  в традиционния палатков лагер за деца в неравностойно положение, който се провежда в Симитли. \r\nВоеннослужещи от Трети механизиран батальон- Благоевград от състава на Бригадно командване, за трета поредна година, изградиха на Учебен полигон „Симитли” полеви лагер за деца в неравностойно положение, по инициатива на Български червен кръст, клон Кюстендил. На площада в Симитли децата показаха пред връстниците си от училището в Симитли новоусвоените знания, умения и компетенции, придобити чрез занятията им с тях по време на престоя им. \r\nВсички активно се включиха, като показаха как трябва да се прави сърдечен масаж и как да се погрижиш за човек в нужда. \r\nСимитли се оказва най-подходящият гостоприемник за благородната инициатива на БЧК- Кюстендил. Доброто дело и партньорство на община Симитли е високо оценено от инициаторите на учението на БЧК Кюстендил. Децата получиха и подаръци от общината, за да си спомнят за прекрасните дни. Освен това община Симитли съдейства, за да посетят басейна при стадиона, както и и рафтинг клуба, където  имали незабравими емоции. \r\nЛивия НИНОВА", "date": "2019.07.23", "title": "Благоевград: Една седмица деца от Кюстендил живяха на полеви условия в Симитли в рамките на традиционен ученически лагер, организиран от Български червен кръст"}
{"url": "http://www.focus-news.net/news/2019/07/23/2683249/velizar-shalamanov-bivsh-ministar-na-otbranata-sas-sporovete-za-f-16-se-vodi-propagandna-voyna.html", "text": "Със споровете за  F-16 се води пропагандна война. Това каза за обзорното предаване „Това е България“ на  Радио „Фокус“  бившият министър на отбраната и председател на Надзорния съвет по комуникация и информация на НАТО Велизар Шаламанов. Той подчерта, че без национална програма за превъоръжаване тази сага ще се повтаря всеки път, когато трябва да се прави по-сериозен избор, а българските граждани няма да издържат още 10 такива битки. Велизар Шаламанов прогнозира, че подобни пропагандни действия ще има и придобиването на останалата част от въоръжението на армията. „Ветото за F-16 е част от последователната позиция на президента Румен Радев. Той я е изявявал нееднократно, но това което се вижда днес, е, че той подава топката на БСП и другите партии като ВОЛЯ, АТАКА и НФСБ, за да имат време в рамките на 3-4 дни да залеят медиите с пропаганда и фалшиви новини и манипулации, които идват в повече на измъченият български гражданин. Мисля, че на хората им идва в повече“, коментира той. Според Велизар Шаламанов решението на парламента ще бъде потвърдено в петък, но чувството на разделеност и противопоставяне ще остане да горчи дълго време след това. Забавянето на плащането по този договор ще изтласка България назад в дългият списък с желаещи да го имат. Заслужава си сагата „избор на многоцелеви боен самолет във последните 20 години“ да бъде анализирана. Много уроци могат да бъдат научени от нея при добро желание, каза още той.  \r\nЦоня СЪБЧЕВА", "date": "2019.07.23", "title": "Велизар Шаламанов, бивш министър на отбраната: Със споровете за  F-16 се води пропагандна война"}
{"url": "http://www.focus-news.net/news/2019/07/23/2683258/kyustendil-turistichesko-druzhestvo-rilski-ezera-organizira-praznik-na-hizha-skakavitsa.html", "text": "Туристическо дружество „Рилски езера” организира празник на хижа „Скакавица”. Това съобщиха за  Радио „Фокус” – Кюстендил  от туристическото дружество в Дупница. Празникът ще се състои на 3 и 4 август и в него могат да се включат всички малки и големи любители на планината. В програмата е предвиден въжен тролей за децата, а за вечерта е насрочен концерт на хор „Планинарска песен” и група „Блус Трафик”. За втория ден е предвиден и поход от хижа „Скакавица”, през хижа „Рилски езера” и долината на река Джерман, хижа „Ловна” до хижа „Пионерска”. \r\nВенцеслав ИЛЧЕВ", "date": "2019.07.23", "title": "Кюстендил: Туристическо дружество „Рилски езера” организира празник на хижа „Скакавица”"}
{"url": "http://www.focus-news.net/news/2019/07/23/2683245/prof-rumen-gechev-bsp-priemaneto-na-dogovora-za-f-16-ot-republika-balgariya-i-ot-natsionalniya-y-parlament-e-obida-za-balgarskiya-suverenitet.html", "text": "Приемането на договора за F-16 от Република България и от националния й парламент е обида за българския суверенитет. Това каза за обзорното предаване „Това е България“ на  Радио „Фокус“  проф. Румен Гечев - народен представител от ПГ на „БСП за България и член на парламентарните комисии по бюджет и финанси и по икономическа политика. Според него връщането на договора е повече от необходимо. Той обясни, че доставчикът в лицето на САЩ има всички права по доставките, както и правото да не изпълнява клаузи без да му се налагат санкции за това, докато българската страна има задължението до 31 юли да предаде доларовата равностойност на 2,300 млн. лв. и да чака след 4 години да се появи първият самолет, който още не се е появил и на американските летища, понеже е в проектна фаза. „Недопустимо е да купуваме самолет , който не можем да пипнем. Пилотите ни не могат да се качат в него и да го тестват. Не можем да го видим даже да лети, воден от чужди пилоти. Този модел го няма. Освен това се поема риск по отношение на доставката. Ние нямаме никакви гаранции, че след 4 години ще започне доставянето на този самолет“, коментира той. Проф. Румен Гечев каза още, че щампата за евроатлантическите ценности се размахва из ефира без някой да е дефинирал значението й. Гечев каза още, че ценностите за него са националната сигурност и ценностите на българският народ. Малката коалиция е несполучлива декорация на несполучливата голяма коалиция ГЕРБ и ОП. Истинската коалиция е между ГЕРБ и ДПС, коментира той.  \r\nЦоня СЪБЧЕВА", "date": "2019.07.23", "title": "Проф. Румен Гечев, БСП: Приемането на договора за F-16 от Република България и от националния й парламент е обида за българския суверенитет"}
{"url": "http://www.focus-news.net/news/2019/07/23/2683255/kyustendil-chuzhdestrannite-turisti-se-interesuvat-nay-mnogo-ot-kulturnoto-i-istorichesko-nasledstvo-na-grada.html", "text": "Чуждестранните туристи се интересуват най-много от културното и историческо наследство на Кюстендил. Това каза пред  Радио „Фокус” – Кюстендил  Десислава Петрова, експерт в Туристически информационен център – Кюстендил. По думите й българският турист по – скоро се интересува от неща, които е видял в интернет, прочел някъде и се интересува от местността Ючбунар и от Късноантичната и Средновековна крепост „Хисарлъка”, която се намира на едноименния хълм. „Чуждестранните туристи се интересуват от планината, от водопада Полска Скакавица, чели са и за моста в село Невестино – Кадин мост и са с по – културно – историческа насоченост за посещенията тук. Такава информация искат да добият”, каза Десислава Петрова. По думите й на туристите се предоставя карта, с която се помага те да бъдат насочени правилно. „Разработили сме си я и на нея сме посочили по – значимите туристически обекти, които са на територията на Кюстендил и при едно посещение те я получават напълно безплатно, както и всеки един материал, който се раздава тук, е безплатен. По тази карта се ориентират по един изключително лесен начин, защото картата е разработена по много достъпен и разбираем начин. И тя, както и повечето материали в Туристическия информационен център, е двуезична – на български и на английски”, каза Петрова. \r\nВенцеслав ИЛЧЕВ", "date": "2019.07.23", "title": "Кюстендил: Чуждестранните туристи се интересуват най-много от културното и историческо наследство на града"}
{"url": "http://www.focus-news.net/news/2019/07/23/2683260/kmetat-na-obshtina-petrich-dimitar-brachkov-i-legendata-na-balgarskiya-futbol-hristo-stoichkov-otkriha-obnoveniya-sporten-teren-v-profilirana-gimnaziya-peyo-yavorov.html", "text": "Кметът на Община Петрич Димитър Бръчков и легендата на българския футбол Христо Стоичков откриха обновения спортен терен в Профилирана гимназия „Пейо Яворов“, предаде репортер на  Радио „Фокус“ – Пирин . „Днешният ден е памет за Петрич и за нас – петричаните. Легенда на българския, на световния футбол ни уважи и ни предостави възможност днес да се срещнем с него, да получим автограф, да се снимаме, да поговорим. Като футболист, като човек, господин Стоичков, винаги сте бил пример за професионализъм, за твърдост на характера. Именно затова децата гледат на вас като пример, който да следват в своя живот“, каза още Димитър Бръчков. Той добави, че местната власт ще продължава да работи в посока на това да се инвестират средства в подобряване на спортната инфраструктура. „Смятаме, че пътят на младите хора е единствен – спортът да калява техния дух и да ги дисциплинира. Дано така да бъде“, добави Димитър Бръчков. Той посочи, че обновеното спорно игрище ще служи на най-младите жители на Петрич.  \r\nОт своя страна Христо Стоичков коментира, че е особено радостен да види обновеното игрище и многото деца, сред които са ѝ бъдещи футболисти на България. „България е \"раждала и ще продължава да ражда\"  футболисти. Благодарение на такива съоръжения, каквито откриваме днес, аз се радвам, че един ден младите деца ще тръгнат по моя път и дано някое от тях след години да дойде на същия този стадион и да ви покаже златна топка, златна обувка. Винаги съм мечтал като дете да играя на такова съоръжение, но нямах таква възможност. Вие, местната власт помагате и затова искам да Ви благодаря г-н Бръчков“, подчерта Стоичков. Той изрази надежда, че Община Петрич ще продължи да работи за развитието на спортната инфраструктура.  \r\nНа обновеното спортно съоръжение без извършен ѝ водосвет от отец Ангел Кочев.  \r\nПо-рано през деня легендарният български футболист се срещне с трениращите в детско-юношеската школа на ОФК „Беласица“, след това в залата на хотел „България“ представи биографичната си книга „Христо Стоичков. Историята“. В рамките на събитието стотици петричани имаха възможността да се снимат с Христо Стоичков, както и да получат автограф върху биографията на Камата. Христо Стоичков показа и оригиналната статуетка на Златната топка, която списание „Франс футбол“ му връчи през 1994 година.  \r\nЛивия НИНОВА", "date": "2019.07.23", "title": "Кметът на Община Петрич Димитър Бръчков и легендата на българския футбол Христо Стоичков откриха обновения спортен терен в Профилирана гимназия „Пейо Яворов“"}
{"url": "http://www.focus-news.net/news/2019/07/23/2683259/niggg-zemetresenie-s-magnitud-27-po-rihter-e-useteno-v-selo-batuliya.html", "text": "Земетресение с магнитуд 2,7 по Рихтер е усетено в село Батулия, между Своге и Нови Искър. Това съобщиха за  Агенция „Фокус“  от  Националния институт за геофизика, геодезия и география (НИГГГ) към Българска академия на науките (БАН) . Земетресението е регистрирано в 20:09 часа. Усетено е от населението в Своге, няма материални щети и пострадали. Епицентърът е 1-2 км северно от Батулия \r\nВиолета СИМЕОНОВА", "date": "2019.07.23", "title": "НИГГГ: Земетресение с магнитуд 2,7 по Рихтер е усетено в село Батулия"}
{"url": "http://www.focus-news.net/news/2019/07/23/2683252/svetoslav-malinov-evrodeputat-nay-golemiyat-problem-na-novoizbraniya-lider-na-konservatorite-i-badesht-premier-na-velikobritaniya-boris-dzhonsan-shte-e-che-mnozinstvoto-konservatori-zhelae-brekzit-bez-sporazumenie.html", "text": "Най-големият проблем на новоизбрания лидер на консерваторите и бъдещ премиер на Великобритания Борис Джонсън ще е, че мнозинството консерватори желае Брекзит без споразумение. Това каза за обзорното предаване \"Това е България\" на  Радио \"Фокус\"  бившият евродепутат Светослав Малинов. Такова желание обаче няма в обществото и в парламента на страната, каза още той и припомни, че Борис Джонсън увери, че ще изкара Великобритания от ЕС до 31 октомври. Според Малинов последната дума по въпроса за излизане от ЕС, обаче не е негова.  \r\n„Волята на британския парламент ще бъде окончателна. Има някакви инструменти Борис Джонсън да блокира британския парламент, но в крайна сметка той има слаб мандат като премиер за сега. Нека бъде избран все пак. Това ще е премиер на Великобритания, който не е преминал през национални избори. В същата ситуация беше и Тереза Мей и беше принудена да отиде на избори, които не завършиха добре за нея“, обясни експертът. Светослав Малинов подчерта, че европейските институции очакват от Борис Джонсън да одобри споразумението за Брекзит, което вече е изготвено.  \r\nЦоня СЪБЧЕВА", "date": "2019.07.23", "title": "Светослав Малинов, евродепутат: Най-големият проблем на новоизбрания лидер на консерваторите и бъдещ премиер на Великобритания Борис Джонсън ще е, че мнозинството консерватори желае Брекзит без споразумение"}
{"url": "http://www.focus-news.net/news/2019/07/23/2683261/kommersanta-ostavkata-na-ramush-haradinay-mozhe-da-razblokira-dialoga-mezhdu-belgrad-i-prishtina.html", "text": "Оставката на Рамуш Харадинай може да разблокира диалога между Белград и Прищина, пише руският вестник  “Коммерсантъ“ . \r\nКосовският премиер Рамуш Харадинай подаде оставка, след като бе призован за разпит в Специалния съд за военни престъпления в Хага. Сръбският президент Александър Вучич нарече оставката политически трик. Източници на \"Коммерсантъ\" в дипломатическите среди и експерти смятат, че това е стъпка към премахване на блокадата в диалога между Белград и Прищина за нормализиране на отношенията. Кореспондентът на \"Коммерсантъ\" на Балканите Генадий Сисоев представя подробности. \r\nРамуш Харадинай обяви оставката си на заседание на правителството на Косово в петък вечерта. „Бях призован за разпит от Специалния съд в Хага като заподозрян. Трябва да се запази честта на премиера и държавата, така че частно лице, а не главата на правителството, ще отиде на разпит ”, обясни той. Разпитът на Рамуш Харадинай ще се проведе тази седмица. \r\nСпециалният съд в Хага бе създаден след публикуването през 2011 г. на доклад на Съвета на Европа за престъпления, извършени от командирите и бойците на Армията за освобождение на Косово от 1998 до 2000 г. Съдът се ръководи от законите на Косово, но се намира в Хага и неговата база се състои от международен персонал - за да се избегне влиянието на Косово и натискът върху свидетелите. Де факто съдът започна работа през 2017 г., а разпитите на заподозрени и свидетели започнаха през януари тази година. По неофициални данни за около шест месеца са разпитани около 40 души. \r\nРамуш Харадинай е най-висшият косовски политик, който досега е бил призован в Хага. \r\nМиналия уикенд също стана известно, че предстои разпит на бившия председател на косовския парламент Якуп Красничи, който два пъти  е бил президент. Освен това според косовските медии могат да бъдат повдигнати обвинения срещу настоящия косовски президент Хашим Тачи и сегашния председател на парламента Кадри Весели. В края на 90-те всички те бяха командири на Армията за освобождение на Косово. \r\nРъководството на ЕС отказа да коментира оставката на Рамуш Харадинай и призоваването му за разпит в Хага. Но в Сърбия тази информация беше посрещната с ентусиазъм: премиерът на Косово се смята за основен „ястреб“, още повече, именно той инициира въвеждането на стопроцентовите  мита върху стоки от Сърбия в края на миналата година, след което диалогът между Белград и Прищина за нормализиране на отношенията беше замразен. \r\nВъпреки това сръбският президент Александър Вучич призова сънародниците да не се отдават на еуфория. \"Оставката на Харадинай е политически трик за увеличаване на популярността му\", обяви той, \"ще бъде освободен след 48 часа и ще се върне като герой за албанците, популярността му ще нарасне.\" \r\nТази версия се подкрепя от факта, че Рамуш Харадинай вече беше подавал оставка от поста министър-председател в подобна ситуация. През 2005 г. той напуска поста на глава на правителството и доброволно се предава на Международния трибунал за бивша Югославия в Хага, който го обвинява във военни престъпления. Няколко години по-късно Рамуш Харадинай бе оправдан от трибунала и се върна у дома като герой, ставайки един от най-влиятелните косовски политици. \r\nИма обаче и друга версия на оставката на премиера на Косово във връзка с призовката за разпит в Хага. За нея е разказно на кореспондента на „Коммерсантъ“ при условие на анонимност от източници в западните дипломатически кръгове на Балканите. „Харадинай се възприема от мнозина като основна пречка на възобновяването на диалога между Белград и Прищина. Въпреки настоятелните препоръки на САЩ и ЕС поне да се премахната митата за сръбски стоки, той категорично отказа да направи това, което послужи като извинение за Белград да саботира преговорите с албанците ”, обясни един от събеседниците на \"Коммерсантъ\". В тази ситуация разследването срещу косовския премиер би могъл да бъде ускорен. \" \r\nТази версия е потвърдена от влиятелното белградско издание Blic. Според него \"през последните месеци са разпитани около 20 свидетели по делото\" Харадинай \". Що се отнася до дипломатически източник в Прищина, публикацията съобщава, че сега, след оставката на Харадинай, \"преговорите на Белград и Прищина несъмнено ще бъдат отблокирани, а през септември следва да се проведе нова среща на страните\". \r\n\"Призовката на Харадиней за разпит в момента едва ли може да се нарече случайна\", каза за \"Коммерсантъ\" Драган Джуканович, ръководител на Белградския център за външна политика. “Твърде дълго САЩ убеждаваха косовския премиер да премахне митата. Сегашното развитие на събитията означава, че американците са решили да разблокират процеса на нормализиране на преговорите между Белград и Прищина.\" Един от водещите американски експерти на Балканите от университета „Джон Хопкинс“, Даниел Сървър, който се срещна с Рамуш Харадинай в Прищина миналата сряда, увери радио „Гласът на Америка“: \"На министър-председателя дори не му е хрумвало, че ще подаде оставка в петък.\" \r\n \r\n  Юлиян Марков", "date": "2019.07.23", "title": "„Коммерсантъ“ : Оставката на Рамуш Харадинай може да разблокира диалога между Белград и Прищина"}
{"url": "http://www.focus-news.net/news/2019/07/23/2683262/sport-klaudiu-kesheryu-e-pred-transfer-v-trabzonspor.html", "text": "Футбол: Клаудиу Кешерю е пред трансфер в турския Трабзонспор. Турският клуб е готов да предложи заплата от 1,2 милиона евро.  Твърди се, че отпадането от Шампионска лига го е убедила да напусне българския шампион. Трабзонспор е готов да плати 500 хиляди евро на българския клуб за 32-годишния футболист. Румънският национал има 105 гола във всички турнири с екипа на Лудогорец, което го прави голмайстор на тима през последните осем години.", "date": "2019.07.23", "title": "Спорт: Клаудиу Кешерю е пред трансфер в Трабзонспор"}
{"url": "http://www.focus-news.net/news/2019/07/23/2683257/nezavisimaya-gazeta-sasht-prinuzhdavat-zelenski-da-zaeme-yasna-pozitsiya-za-donbas.html", "text": "САЩ принуждават Зеленски да заеме ясна позиция за Донбас, пише руският вестник  „Независимая газета“  в материал, представен без редакторска намеса. \r\nТази седмица специалният представител на Държавния департамент на САЩ Кърт Волкър ще пристигне в Киев. По-рано този месец, той каза, че след изборите, Върховната Рада ще трябва да актуализира украинските закони, свързани с положението в Донбас. Предишният парламент прие няколко такива закона и почти всички те не работят. \r\nПървите закони за разрешаване на конфликта бяха приети през есента на 2014 г. от Върховната Рада, избрана по време на президентството на Виктор Янукович. Основният е “За специалния ред на местното самоуправление в определени области на Донецка и Луганска област”. \r\nИзданието припомня, че документът предвижда значително разширяване на правомощията на местните власти в Донбас: правото да се създават правоохранителни органи, съдилища и прокуратурата от регионалните представители; да се вземат независими външноикономически решения и т.н. В този закон (който първоначално беше приет за период от три години) беше посочено, че местните власти, които трябва да бъдат избрани, ще получат широки правомощия. През септември 2014 г. Върховната Рада назначи местни избори в Донбас за декември същата година. Но през ноември, както е известно, първите избори на ръководители на самоппровъзгласените републики, които не бяха съгласувани с Киев, бяха проведени в ДНР и ЛНР. \r\n \r\nВ Донецк и Луганск се отказаха да се върнат под контрола на Киев и поискаха независимост (специален статут) - с включването на тази разпоредба в Конституцията на Украйна. Между другото, през лятото на 2015 г. Петро Порошенко настоява, че Върховната Рада, аргументирайки конституционните изменения на децентрализацията на властта, да спомене отделно Донбас. Гласуването на 31 август същата година беше придружено от улични сблъсъци, по време на които четирима души бяха убити от експлозия на граната на площада близо до парламента. Въпреки протестите, предишната управляваща партия успя да внесе изменение: към преходните (временни) разпоредби беше добавен кратък параграф, според който специалният ред на местното самоуправление в някои области на Донецк и Луганск е уреден с отделен закон. Това е законът, приет през 2014 г. \r\n \r\nНо към момента на изменението на Конституцията, този закон беше изяснен. Факт е, че през есента на 2014 г. в Украйна бяха проведени парламентарни избори. И новия състав на Върховната Рада въведе в текста, съставен от предшествениците, списък с  условия, изпълнението на които е задължително за началото на действието на самия закон. Сред тези условия са прекратяването на огъня, изтеглянето на войски, осигуряването на режим за сигурност, възстановяването на украинската юрисдикция в региона. \r\nТъй като условията не бяха изпълнени, законът макар и валиден за три години, но не беше приложен на практика. Независимо от това, Върховната Рада, под натиска на президента Порошенко и западните партньори на Украйна, удължи валидността му няколко пъти. Миналата година Кърт Волкър убеди украинските депутати за необходимостта от подновяване. \r\n \r\nПреди година Върховната Рада събра трудно 226 гласа, така че законът за специалната процедура за местно самоуправление в някои области на Донецк и Луганск да се счита за валиден до края на 2019 г. Придружителите на Порошенко увериха депутатите, че решението за удължаване на закона ще спомогне за ускоряване на преговорите за въвеждане на международна мироопазваща мисия в Донбас. \r\n \r\nВъпросът за миротворците е все още отворен. Още през януари 2018 г. Върховната Рада прие закон “За особеностите на държавната политика за гарантиране на държавния суверенитет на Украйна във временно окупираните територии в Донецка и Луганска област”, които пресата нарича закон “за деокупация” или “за реинтеграция”. В него се казва: \"Руската федерация извършва престъплението агресия срещу Украйна и извършва временна окупация на част от нейната територия.\" Според този закон ДПР и ЛНР са признати за „временни окупационни администрации“, а украинските действия в Донбас престават да се наричат антитерористична операция и се превръщат в операция на обединените сили „за осигуряване на национална сигурност и отбрана, възпиране и отблъскване на въоръжената агресия в Донецка и Луганска област“. \r\nТова означава, че украинската страна, по време на президентството на Петро Порошенко, твърдо защитава позицията, че не в Донбас няма вътрешен конфликт, а  военни действия поради външна агресия. И урегулиране е възможно само след връщането на  Украйна на контрола над границата с Руската федерация, елиминирането на ДНР / ЛНР и възстановяването на предвоенния ред. Всичко това трябва да стане с подкрепата и контрола на мироопазващата мисия на ООН. \r\n \r\nВ Донецк и Луганск не възприемат украинския подход за оценка на ситуацията и, съответно, отказват да признаят законите, приети от Върховната Рада под лозунга за прилагане на споразуменията от Минск. В Русия, основният недостатък на действията на украинската страна е бил посочен по-рано – несъгласуването на действията на Върховната Рада със становището на ДНР и ЛНР.  Законът за деокупацията в Москва като цяло се смяташе за опит да се попречи на изпълнението на Минските споразумения. Говорителят на руския президент Дмитрий Песков, коментирайки решенията на украинския парламент (по времето, когато те бяха направени), заяви: „Той съдържа текст, в която Руската федерация се нарича агресор и няма споменаване на Минските споразумения. Изцяло от правна гледна точка, разбира се, такава формулировка нито de jure, нито de facto може да бъде приемлива за нас. \" Руският външен министър Сергей Лавров заяви, че украинското законодателство \"явно противоречи на Минските споразумения и подкопава мирното споразумение\". \r\n \r\nВсички тези закони са все още валидни. Въпреки това, те не позволяват да се реши проблема на Донбас. До края на мандата на предишния състав на Върховната Рада, група депутати заведе дело пред Конституционния съд, искайки да бъде обявен за неконституционен Закона за специален ред на местното самоуправление и амнистия на лицата, които не са извършили тежки престъпления “). Оксана Сироид, представител на партията „Самопомощ“, заместник-председател на Върховната Рада, заяви, че законите, приети за изпълнение на Минските споразумения, трябва да бъдат отменени: „Минските споразумения са класическа сделка с дявола. Защото за връщането на територията трябва да дадем душата си на Русия - независимост, суверенитет, език. \" Тя отбеляза, че след като Зеленски дойде на власт, „Русия твърди, че е правила отстъпки и е предлагала моркови - размяната на затворници и разрушаването на укрепления… Но в Страсбург камшикът веднага удари - Медведчук каза ясно цената, която Украйна трябваше да плати за концесии на Русия. Най-важното във фактурата за плащане е специалният статут на отделните области на Донецк и Луганск. \r\n \r\nСега в Киев се изразяват опасения, че мирът в Донбас ще бъде осигурен чрез предоставянето на специален статут на ДНР и ЛНР в Украйна. Това означава гарантиране на правата на регионите да развиват специални отношения с Русия и в същото време да влияят на външната и вътрешната политика на Киев. Какво мислят западните партньори на Украйна все още не е известно. Участниците в \"нормандския формат\" се споразумяха за среща на лидерите, но нейното провеждане беше отложено до момента, в който изборите за Върховната Рада приключат. В началото на юли Кърт Волкър заяви в интервю за Гласът на Америка: “Когато бъде избран новият парламент, ще е необходимо да се актуализират някои закони за изпълнението на Минските споразумения. Например, предложената децентрализация в рамките на Конституцията, въпросът за специалния статут и амнистия и възможността за провеждане на местни избори (в Донбас. - \"НГ\"), когато ситуацията позволява. \" \r\n \r\nКакто знаете, президентът Зеленски в своето видеопослание предложи лидерите на Украйна, Русия, Германия, Франция, Великобритания и Съединените щати да проведат среща в Минск, за да обсъдят всички въпроси, свързани със положението в Донбас. Владимир Путин коментира предложението на украинския президент: „Никога не сме отказвали нито един от предложените формати, включително разширяването на„ нормандския формат ”. Руският президент посочи важни нюанси за организиране на срещата. Първо, преговорите трябва да бъдат добре подготвени: “Второ, ще бъде възможно да се говори повече или по-малко за нещо след окончателното формиране на новото правителство на Украйна и провеждането на избори за парламента на страната. Трето, не знам как реагират други участници в предложения формат. \" \r\nСлед посещението на Волкър в Киев ще стане ясно дали САЩ са готови за такава среща. И какво точно препоръчват новите украински власти в подготовката за преговорите на „Нормандската четворка“. \r\n \r\n  Юлиян Марков", "date": "2019.07.23", "title": "„Независимая газета“: САЩ принуждават Зеленски да заеме ясна позиция за Донбас"}
{"url": "http://www.focus-news.net/news/2019/07/23/2683263/daily-express-mvf-preduprezhdava-za-znachitelna-zaplaha-za-svetovnata-ikonomika-pri-brekzit-bez-sporazumenie.html", "text": "Брекзит без споразумение е сред поредицата от световни събития, които представляват „значителна” заплаха за световната икономика, предупреди Международният валутен фонд (МВФ), цитиран от британският вестник  Daily Express . \r\nМВФ каза, че Великобритания, напускайки  ЕС без споразумение, ще е \"основен фактор\" за засягане на глобалния растеж, наред с продължаващата търговска война между САЩ и Китай, както и американските мита вурху вноса на автомобили. В актуализацията на прогнозата си за световната икономика фондът понижи прогнозата си за глобалния икономически растеж за четвърти път от октомври 2018 г. МВФ намали прогнозата си за растеж през 2019 и 2020 г. с 0,1%, в сравнение с последната прогноза за април тази година. \r\nОчаква се икономиката да нарасне през следващата година, но прогнозата й е намаляла от 3,6% на 3,5%. \r\nМВФ заяви: „Основният рисков фактор за световната икономика е, че неблагоприятните тенденции - включително по-нататъшните американско-китайски тарифни войни, американските мита върху вноса на автомобили или Брекзит без споразумение – намаляват доверието, отслабват инвестициите, разрушават местните вериги на доставки и сериозно забавят глобалния растеж.\" \r\n \r\n  Юлиян Марков", "date": "2019.07.23", "title": "Daily Express: МВФ предупреждава за „значителна заплаха“ за световната икономика при Брекзит без споразумение"}
{"url": "http://www.focus-news.net/news/2019/07/23/2683264/the-scotsman-nikola-stardzhan-e-gotova-da-uskori-planovete-za-nezavisimost.html", "text": "Никола Стърджън казва, че може да \"ускори\" плановете си за втори референдум за независимостта на Шотландия, като изрази \"дълбока загриженост\", че Борис Джонсън ще бъде министър-председател, пише шотландския вестник  The Scotsman . \r\nНо проюнионистките политици в Шотландия призоваха новия лидер да отхвърли призивите за нов референдум и да се съсредоточи върху запазването на целостта на Великобритания. \r\nДжонсън също бе обвинен, че представлява \"опасна форма на английски национализъм\", след като днес победи Джереми Хънт. \r\nШотландското правителство има законодателни права, чрез които ще  проправи пътя за втори референдум за напускане на Великобритания. Високопоставени националисти се присъединиха към призивите за нов референдум, след като първият министър Стърджън предупреди, че може да ускори плановете си. \r\n\"Ще обмислим дали графикът, който сме определили за Закона за статута до края на тази година, е все още правилният или трябва да ускорим това,\" каза Стърджън пред STV News. \r\n\"Тогава, разбира се, ще се движим напред на тази основа.\" Но моето послание към Борис Джонсън и към всеки политик, който възприема недемократичната позиция по въпроса, че може да блокира волята на шотландския народ, е просто. \r\n\"Можете да се противопоставите на независимостта, това е абсолютно законно, но това, което не е законно, е да се опитате да застанете на пътя на хората от Шотландия, които имат право да избират.\" \r\nПървият министър по-рано поздрави Джонсън за избирането му за лидер на торите, но изрази \"дълбока загриженост\" за перспективата за неговото управление. \r\n\"Това са опасения, за които съм сигурна, че ще бъдат споделени от по-голямата част от хората в Шотландия, които, ако им се даде право на мнение, не биха избрали да предадат ключовете на Номер 10 на някой с неговите възгледи и минало\", добави тя. \r\n„Борис Джонсън не би трябвало да се съмнява в сериозността на ситуацията, която ще наследи като министър-председател, нито по-специално относно силата, с която аз и другите ще се противопоставим на заплахата му от Брекзит без сделка. Брекзит от всякакъв вид би навредил на Шотландия и останалата част от Обединеното кралство, но публичното му обещание да напусне ЕС до 31 октомври -„ да го направи или да умре ”- е предизвикателство  към благосъстоянието на хората и народите на Обединеното кралство“, заяви Стърджън. \r\n \r\n  Юлиян Марков", "date": "2019.07.23", "title": "The Scotsman: Никола Стърджън е готова да ускори плановете за независимост"}
