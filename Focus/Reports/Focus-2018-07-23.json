{"url": "http://www.focus-news.net/news/2018/07/23/2548770/dobrich-kmetat-yordan-yordanov-privetstva-uchastnitsi-i-gosti-na-mezhdunarodniya-festival-folklor-bez-granitsi.html", "text": "Кметът Йордан Йорданов приветства участници и гости на Международния фестивал „Фолклор без граници“, предаде кореспондентът на  Радио „Фокус” – Варна . Тази вечер се състоя официалното откриване на форума, който се провежда за XVII-ти път и е под патронажа на кмета на Добрич. Йордан Йорданов се обърна към присъстващите със „скъпи приятели“. Той изрази своето задоволство, че днес в града гостуват танцьори от Венецуела и Китай, което дава възможност на местните хора да се докоснат до далечни култури. Пожела на всички участници във фестивала успех и им благодари, че са част от културния календар на града. По думите му, този фестивал е знак за толерантността, топлината и добрината на добруджанци, които тези три дни са в ролята на домакини. Кметът Йордан Йорданов връчи лично на ръководителите на всеки един от съставите грамота и плакет на Добрич. Първата вечер на фестивала събра многобройна публика, а благосклонното време позволи на участниците да представят пълната си програма. Утре програмата продължава с участие на състави от Коста Рика и Малайзия. Концертът ще започне в 18.00 часа на откритата сцена на площад „Свобода“. \r\nЖулиета НИКОЛОВА", "date": "2018.07.23", "title": "Добрич: Кметът Йордан Йорданов приветства участници и гости на Международния фестивал „Фолклор без граници“"}
{"url": "http://www.focus-news.net/news/2018/07/23/2548765/nimh-v-11-oblasti-e-obyaven-oranzhev-kod-a-v-14-zhalt-za-obilni-valezhi-i-gramotevitsi-na-24-yuli.html", "text": "В 11 области е обявен оранжев код, а в 14 - жълт за обилни валежи и гръмотевици на 24 юли. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи оранжевият код, са: Ловеч, Габрово, Пловдив, Пазарджик, Стара Загора, Сливен, Бургас, Ямбол, Хасково, Кърджали и Смолян. Там през денонощието ще има интензивни валежи и гръмотевични бури. Има условия и за градушки. През нощта срещу вторник и във вторник преди обяд количествата ще надхвърлят 35 л/кв. м, в отделни райони ще достигнат до 60-80 л/кв. м. И следобед ще има валежи, но вече ще са на по-малко места и по-малко като количества. \r\nОбластите, за които важи жълтият код, са: Монтана, Враца, Плевен, Велико Търново, Русе, Търговище, Разград, Силистра, Шумен, Варна, Добрич, София-област, София-град и Благоевград.", "date": "2018.07.23", "title": "НИМХ: В 11 области е обявен оранжев код, а в 14 – жълт за обилни валежи и гръмотевици на 24 юли"}
{"url": "http://www.focus-news.net/news/2018/07/23/2548771/pazardzhik-v-rakitovskoto-selo-dorkovo-shte-se-provede-20-mezhdunaroden-festival-za-avtentichen-folklor.html", "text": "В ракитовското село Дорково ще се проведе 20 Международен фестивал за автентичен фолклор от 27 юли до 29 юли 2018 година, съобщиха за  Радио „Фокус“ - Пазарджик  организаторите на събитието. Ежегодното провеждане на Международен фестивал за автентичен фолклор в селото е станало традиция. Целта на фестивала е да запази и популяризира изворния фолклор, да затвърди ролята на традиционния фолклор за сплотяването на българската общност, да обогати познанията за световното фолклорно богатство. На всички участници ще бъде връчен диплом и почетен знак на фестивала. Мероприятието се извършва с подкрепата на Кметство Дорково, Община Ракитово, Министерство на културата, фондации и местни фирми. Фестивалът с всяка изминала година се разраства и усъвършенства, популярността му се увеличава, както сред българските фолклорни групи, така и сред международните. \r\nРадослава МУРДЖЕВА", "date": "2018.07.23", "title": "Пазарджик: В ракитовското село Дорково ще се проведе 20 Международен фестивал за автентичен фолклор"}
{"url": "http://www.focus-news.net/news/2018/07/23/2548767/gabrovo-280-sa-svobodnite-mesta-za-sedmoklasnitsi-v-uchilishtata-na-teritoriyata-na-oblastta-sled-vtoro-klasirane.html", "text": "280 са свободните места за седмокласници в училищата на територията на област Габрово след второ класиране. Това съобщиха за Радио „Фокус“ – Велико Търново от Регионалното управление по образование. Записаните ученици до момента са 683. Закрити са седем паралелкина територията на областта –  „Социална работа с деца и семейства в риск“ и „Социална работа с деца и възрастни с увреждания и хронични заболявания“ в СУ“Максим Райкович“ и „Оперативно счетоводство“ и „Електродомакинска техника“ в ПГИ „Рачо Стоянов“ в Дряново, „Машини и съоръжения за заваряване“ в Професионалната гимназия по транспорт и машиностроене в севлиевското село Градница, „Производство на плочи и слоеста дървесина“ и „Експлоатация на автомобилния транспорт“ в ПГ „Марин Попов“ в Севлиево. След второ класиране почти в Габрово заети са местата в Национална Априловска гимназия, Природоматематическа гимназия „Академик Иван Гюзелев“. В СУ „Райчо Каролев“ се търсят 18 ученици за профил „Физическо възпитание и спорт“, а в СУ „Отец Паисий“ – 25 ученици за специалностите „Интериорен дизайн“ и „Строителство и архитектура“.  20 са свободните места в дуалната паралелка „Машини и системи с ЦПУ“ в ПТГ „Д-р Никола Василиади“. 20 ученици се търсят и за специалност „Електронна търговия“ в Професионална гимназия по туризъм „Пенчо Семов“. 22 са свободните места в профил „Промишлена електроника“ в ПГМЕТ „Ген.Иван Бъчваров“ в Севлиево. Подаването на документи за участие в трети етап на класирането се извършва до 24 юли включително. Списъците на приетите ученици ще бъдат обявени до 26 юли, а записването ще се извърши от 27 до 30 юли. \r\nНадежда КРЪСТЕВА", "date": "2018.07.23", "title": "Габрово: 280 са свободните места за седмокласници в училищата на територията на областта след второ класиране"}
{"url": "http://www.focus-news.net/news/2018/07/23/2548768/svetla-baryakova-muzeen-kompleks-bansko-nikola-vaptsarov-ima-izklyuchitelno-golyamo-znachenie-ne-samo-za-bansko-no-i-za-tsyala-balgariya.html", "text": "Никола Вапцаров има изключително голямо значение не само за Банско, но и за цяла България. Това каза за Радио „Фокус“ – Пирин Светла Барякова, директор на Музеен комплекс-Банско, по повод 76-годишнината от разстрела на Никола Вапцаров. Според нея това е така, защото Вапцаров е един от най-гениалните български поети. „Той е бил най-правдивия и искрен български поет, който оставя след себе си  едно неголямо по обхват творчество, защото е разтрелян твърде млад, но написаното от него е гениално“, каза още Бяркова. Тя добави, че Вапцаров е един от най-обичаните синове на Банско и банскалии не само се гордеят с него, а откровено го обичат. „Това е така, защото за нас той освен поет е и един истински човек“, подчерта Барякова. Тя заяви, че Вапцаров винаги е бил готов да застане на вярната страна, на страната на правдата. „Банскалии помнят по този начин Вапцаров и той винаги ще остане такъв в техните сърца“, коментира Барякова. \r\nЛивия НИНОВА", "date": "2018.07.23", "title": "Светла Барякова, Музеен комплекс-Банско: Никола Вапцаров има изключително голямо значение не само за Банско, но и за цяла България"}
{"url": "http://www.focus-news.net/news/2018/07/23/2548766/the-jerusalem-post-predi-porednata-si-sreshta-s-rusnatsite-benyamin-netanyahu-podcherta-blizkite-vrazki-mezhdu-izrael-i-sasht.html", "text": "Министър-председателят на Израел Бенямин Нетаняху заяви пред членовете на кабинета си в четвъртък, че сътрудничеството със САЩ в сферите на дипломацията и сигурността е „на по-добро ниво от всякога“, само няколко часа преди да се срещне за пореден път с високопоставена делегация от Москва, пише  израелското електронното издание The Jerusalem Post . \r\nМинистърът на външните работи на Русия и началникът на Генералния щаб на руските Въоръжени сили Валерий Герасимов трябва да се срещнат с Нетаняху по-късно в понеделник. Това се случва по-малко от две седмици, след като двамата участваха в срещата между израелския премиер и президента на Русия Владимир Путин и три дни след последния разговор между лидерите на Русия и Израел, пише изданието. \r\nНо в нещо, което някои биха интерпретирали като опит да се подчертае, че Израел е в тясна координация с Русия за Сирия, докато най-важният стратегически съюзник е САЩ, Нетаняху започна седмичната среща на кабинета, подчертавайки отношенията на Ерусалим с Вашингтон. \r\nВизирайки текущата американска кампания по дискредитирането на иранските лидери – кампания, която бе манифестирана от острия „туийт“ в понеделник на президента на САЩ Доналд Тръмп срещу иранския режим и много критичната реч на Държавния секретар Майк Помпео в неделя – Нетаняху започна срещата на кабинета с похвали за Тръмп и Помпео за позицията по отношение на „агресията на иранския режим“. \r\n„Много години този режим беше глезен от суперсилите, хубаво е да видим, че САЩ променят това неприемливо уравнение. В тази връзка, трябва да отбележа, че дипломатическото и военното ни сътрудничество със САЩ е по-добро от всякога“. \r\nСлед това Нетаняху говори и за предвидената среща с Лавров и Герасимов. \r\n„Тази делегация идва по искане на президента Путин, направено по време на разговора между нас преди няколко дни (в петък)“, заяви израелският премиер. „Ще говоря с тях по регионални въпроси, най-вече за ситуацията в Сирия“. \r\nНетаняху заяви, че ще представи същите идеи пред Лавров и Герасимов, които е представил на Путин в Москва: Израел очаква Споразумението за разделяне на враждуващите страни на Голанските възвишения между Израел и Сирия от 1974 година да се спазва, както е било от подписването му до избухването на сирийския конфликт през 2011 година и че Израел ще продължи да противодейства на всички опити на Иран и неговите проксита да се установят военно на сирийска територия. \r\nПревод и редакция:", "date": "2018.07.23", "title": "The Jerusalem Post: Преди поредната си среща с руснаците, Бенямин Нетаняху подчерта близките връзки между Израел и САЩ"}
{"url": "http://www.focus-news.net/news/2018/07/23/2548797/the-washington-post-beliyat-dom-komentira-zaplahite-na-donald-tramp-kam-iran.html", "text": "Прессекретарят на Белия дом Сара Сандърс заяви, че заплашителните коментари на Тръмп към Иран показват, че той няма да търпи критики от Техеран, но допълни, че лидерът на САЩ не иска да ескалира напрежението между двете страни, пише   The Washington Post. \r\n„Ако някой се опитва да засили напрежението, гледайте Иран“, заяви Сара Сандърс. Тя допълни, че президентът „е ясен, че няма да позволи това да се случи“. \r\nПо-рано президентът на САЩ заяви, че Иран не трябва да заплашва САЩ „или ще изпита последствия, които никой през историята не е изтърпявал“.  Виктор Турмаков", "date": "2018.07.23", "title": "The Washington Post: Белият дом коментира заплахите на Доналд Тръмп към Иран"}
{"url": "http://www.focus-news.net/news/2018/07/23/2548775/sport-izsledvane-e-pokazalo-che-kristiano-ronaldo-ima-fizika-na-20-godishen-atlet.html", "text": "Изследване в медицинската лаборатория на италианския гранд Ювентус „Джей Медикал“ е показало, че новото попълнение на отбора Кристиано Роналдо е с физическите данни на 20-годишен атлет. Той има само 7% телесни мазнини и невероятните 50% мускулна маса, което далеч надхвърля показателите на колегите му на тази възраст. 33-годишният Роналдо спринтира със скорост 33.98 км/ч, повече от всеки футболист, участвал на Мондиала в Русия. Един от малкото по-бързи състезатели от португалеца е Лерой Сане от Манчестър Сити, с 35,48 км/ч , но той не попадна в селекцията на Германия за Световното първенство.", "date": "2018.07.23", "title": "Спорт: Изследване е показало, че Кристиано Роналдо има физика на 20-годишен атлет"}
{"url": "http://www.focus-news.net/news/2018/07/23/2548772/dots-hristo-mihaylov-abv-usvoyavaneto-na-sredstvata-po-postroyavaneto-na-ograda-na-granitsata-s-rumaniya-stoi-zad-ekspresno-prietata-popravka-v-zakona-za-lova-i-opazvane-na-divecha.html", "text": "Усвояването на средствата по построяването на бодлива телена мрежа на сухопътната граница с Румъния всъщност стои зад експресно приетата поправка в Закона за лова и опазване на дивеча. Това каза за предаването „Това е България“ на Радио „Фокус“ доц. Христо Михайлов, член на изпълнителния съвет на АБВ. „ПП АБВ категорично настоява за тези вносители, които са се подписали под законопроекта, да подадат молба за освобождаване като народни представители. Те не представляват българския народ. Ясно е, че за „измислените патриотари“ т.нар. ОП – Обединени патриоти, средството оправдава целта – дайте да усвоим тези средства, които сами си гласувахме. А това, че това няма да спре африканската чума по свинята, е ясно за стотици хиляди български граждани“, обясни Христо Михайлов. Той добави, че политическата отговорност е на хората, внесли закона и тя трябва да се поеме за всичко, което предстои да се случи. Той призова още утре вносителите на проекта да си подадат оставката като народни представители.", "date": "2018.07.23", "title": "Доц. Христо Михайлов, АБВ: Усвояването на средствата по построяването на ограда на границата с Румъния стои зад експресно приетата поправка в Закона за лова и опазване на дивеча"}
{"url": "http://www.focus-news.net/news/2018/07/23/2548773/burgas-nay-serioznite-shteti-ot-buryata-koyato-se-razrazi-nad-burgas-dnes-sa-po-bul-mariya-luiza.html", "text": "Най-сериозните щети от бурята, която се разрази над Бургас малко преди 17.00 часа днес, са по  бул. „Мария Луиза“. Това каза за  Радио „Фокус“ – Бургас  Цветелина Рандева, говорител на ОДМВР-Бургас. По думите й там са паднали две дървета и електрически стълб. Дърво е паднало върху автомобил в района на ж.к. „Славейков“, друго се е разцепило на ул. „Александровска 115, в района на известно заведение. \r\n„Има и наводнение в района на търговски център в ж.к. „Зорница“ (най-ниската точка на този комплекс), паднали клони по ул. Тодор Александров и наводнено мазе на ул. „Лермонтов“, каза още Рандева. \r\nВеселина НИКОЛОВА", "date": "2018.07.23", "title": "Бургас: Най-сериозните щети от бурята, която се разрази над Бургас днес, са по  бул. „Мария Луиза\""}
{"url": "http://www.focus-news.net/news/2018/07/23/2548777/noviyat-upravitel-na-nzok-d-r-decho-dechev-shte-raboti-za-efektivnost-efikasnost-i-kontrol-obzor.html", "text": "Новият управител на НЗОК д-р Дечо Дечев предлага коренна промяна в дейността на Касата в три посока – ефективност, ефикасност и контрол. Той си дава 3 месеца, в които да направи детайлна сметка какво точно трябва да се направи по трите направления. „Ако се приеме планът ми за действие, съм убеден, че 2019 година НЗОК ще приключи без дефицит“, заяви д-р Дечев след откриването на дебат на тема „Прозрачност и здравеопазване“. „Ако на политиците не им хареса, ще бъда управителят с най-кратък мандат от 3 месеца“, посочи той. Според него в момента действат фармацевтично и болнично лоби, които прокарват политика изцяло в тяхна полза. Затова д-р Дечев предлага промяна в начина на изписване на скъпоструващи лекарства. \r\n„Това ще доведе до по-кратък път на пациента до лекарствата“, посочи той. Д-р Дечев даде пример, че в момента от 4 лекарства, за които даден пациент е подходящ, Касата избира и плаща най-скъпото, а не най-ефективното. Според него трябва да се избира най-евтиния начин на лечение между еднакво ефективните. Д-р Дечев коментира, че големият проблем в контрола е, че Касата се занимава с дейности, за които няма компетентност. „Няма медицинско лице в Касата, което да е по-компетентно от лекаря, извършил медицинската дейност, която тя трябва да контролира“, изтъкна той и уточни, че това се получава поради неясноти в т.нар. алгоритми на клинични пътеки. Дечо Дечев ще настоява и за обединяване на структурите, които отговарят за лечението в чужбина. Той обясни, че средствата за лечение в чужбина са не по-малко от 150 млн. лева на година, като огромна част от тях не отиват при екипа, извършил тази дейност, а за  логистика, печалба на болница, посредници, лобисти и т.н. Попитан ще има ли рокади в НЗОК, след като беше избран за управител, Дечо Дечев посочи: „Хора, които не искат да има рокади в Касата, с предварителни действия бетонираха кадровата ситуация“. „Разумно е и се надявам да ми се позволи, като всеки който иска да провежда промени, да имам екип“, коментира той. По думите му проблемът в НЗОК идва от едни хорица, които се въртят на места, които не са видими за обществото, и дърпат конците. „На практика те решават какво да става в Касата. Знам кои са, но не искам да казвам имена – те имат функции, които имат отношение към управлението на касата и си позволяват да ги разширяват. Ще се опитам да работя с тях, ако не - ще видим кой ще си ходи“, коментира Дечо Дечев. Според него длъжността управител на НЗОК трябва да е експертна, въпреки усилията през годините да се направи политическа. \r\nБиляна ИВАНОВА", "date": "2018.07.23", "title": "Новият управител на НЗОК д-р Дечо Дечев ще работи за ефективност, ефикасност и контрол (ОБЗОР)"}
{"url": "http://www.focus-news.net/news/2018/07/23/2548776/sadat-ostavi-v-aresta-dvama-ot-arestuvanite-sled-aktsiyata-v-patna-politsiya-gabrovo.html", "text": "Съдът остави в ареста двама от арестуваните след акцията в „Пътна полиция“ - Габрово, предаде  Нова телевизия . Миналата седмица трима души бяха задържани при спецакция, а четвърти се издирва. Единият от арестуваните се оказа началник в Пътна полиция - Габрово. \r\nВ ареста остават Мирослав Стефанов и Живко Няголов, а Стефка Нейкова се прибира, за да се грижи за децата ѝ. \r\nСпоред обвинението организираната група е действала от 2016 г. Подставени лица са наемали срещу заплащане луксозни автомобили от Германия, които после били обявявани за откраднати. В сервизи у нас на колите им е бил пренабиван номерът на рамата, създавани са фалшиви документи и след това колите са регистрирани, а впоследствие са продавани. \r\nСъбират се данни за още свързани с групата лица. Има информация за 14 регистрации на автомобили. Задържаният полицай имал пряко участие в регистрацията на колите. У него са намерени около 5000 лв., върху които имало отпечатъци на ръководителя на групата.", "date": "2018.07.23", "title": "Съдът остави в ареста двама от арестуваните след акцията в „Пътна полиция“ - Габрово"}
{"url": "http://www.focus-news.net/news/2018/07/23/2548406/predstoyashti-sabitiya-v-stranata-za-23-yuli-agentsiya-fokus.html", "text": "*** \r\nОт 10.00 часа в зала „Джеймс Баучер“ на Института „Иван Хаджийски“ (адрес: булевард „Джеймс Баучер“ 23) „Галъп интернешънъл“ и clinica.bg организират дебат на тема „Прозрачност и здравеопазване“. Участие в дебата ще вземат д-р Дечо Дечев, управител на НЗОК, г-жа Жени Начева, председател на НС на НЗОК, д-р Бойко Пенков, зам.-министър на здравеопазването, представители на съсловните организации в здравеопазването, народни представители, експерти и лекари. \r\n*** \r\nОт 11.00 часа в Националния пресклуб БТА ще се проведе пресконференция на тема „Чумата в Странджа - ветеринарен и хуманитарен поглед. Процедури и изисквания, регламентирани в Европейските директиви“. Участие в нея ще вземат д-р Пламен Пасков – ветеринарен лекар, Владимир Павлов – организатор на протестите в Шарково, и Иво Чорбов – животновъд. \r\n*** \r\nОт 18.00 часа пред Паметника на Никола Вапцаров в градината на ул. „Московска“ \r\n(зад Националната художествена галерия-Двореца) ще бъде отбелязана годишнината от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. \r\n*** \r\nОт 18.00 часа в Националният литературен музей Къща-музей „Никола Вапцаров“ – София ще започне поетично четене под наслов: „Не, сега не е за поезия...“, в което участват значими съвременни творци. Поводът е навършването на 76 години от смъртта на поета Никола Вапцаров. \r\n*** \r\nОт 18.30 часа на парка до Лидл в „Младост“ ще се проведе трети пореден протест срещу застрояването. \r\n*** \r\nОт 10.00 часа  в театралната зала „Карл Джераси“ в студентски център „Америка за България“, университетски комплекс „Скаптопара“ на АУБ, ще бъде открита най-голямата математическа олимпиада за студенти в света. \r\n*** \r\nОт 10.00 часа в централата на ГЕРБ, намираща се на ул. „Конт Андрованти“ 5 народният представител от ГЕРБ Иван Вълков организира приемна за граждани. \r\n*** \r\nОт 09.00 часа в района на Висшето военноморско училище ще се състои ритуал по полагане на венци и цветя по случай 76 години от гибелта на Никола Й. Вапцаров.  \r\n*** \r\nОт 20.00 часа на сцената на крепост „Баба Вида” ще се състои официално откриване на Фестивал на изкуствата „Дунавски вълни”. От 20.10 часа ще се проведе концерт Симфониета – Видин. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествена галерия – Добрич ще се проведе Лятна работилница за въображение. \r\n*** \r\nОт 18.30 часа в Огледална зала „Нели „Божкова“ ще се състои Концерт на CAUM - Академичен хор на университета Миньо в Брага, Португалия. \r\n*** \r\nОт 19.00 часа  с дефиле от Стара къща до сцената на пл. „Свобода“ и официален концерт ще бъде открит XVII Международен фолклорен фестивал „Фолклор без граници“. \r\n*** \r\nОт 11.00 часа пред паметника на Андрей Василев – Амира,  на площад  „Защитата на Каварна” ще бъдат поднесени венци и цветя повод 141 години от Каварненското въстание.  \r\n*** \r\nНародният представител от ГЕРБ Ирена Димова организира приемни в село Смоляновци и село Белотинци. С жителите на Смоляновци Димова ще разговаря от 10.00 до 12.30 часа в кметството на селото, а приемната в с. Белотинци ще се проведе от 13.30 до 15.00 часа. \r\n*** \r\nОт 9.00 часа в Учебния корпус на Медицински университет – Плевен ще се проведе третият последен кандидатстудентски изпит от редовната сесия по биология за бакалавърските специалности. \r\n*** \r\nОт 12.30 часа в Дом на културата „Борис Христов“ – конферентна зала президентът на КНСБ Пламен Димитров ще даде пресконференция. \r\n*** \r\nОт 11.30 часа кметът на Пловдив инж. Иван Тотев ще открие обновената музейна експозиция в къща музей „Христо Г. Данов”. \r\n***  \r\nОт 10.00 часа в Детски отдел на Градската библиотека ще се проведе Творческа работилница „Работливи ръчички” – изработване на фигурки и предмети от пластилин.", "date": "2018.07.23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2018/07/23/2548407/pregled-na-osnovnite-temi-v-svetovniya-pechat-agentsiya-fokus.html", "text": "Американският сенатор Боб Менендез (Демократическа партия, Ню Джърси) заяви, че поканата на президента Доналд Тръмп към неговия руски колега Владимир Путин е „неразбираема“ и допълни, че явно американският държавен глава  „иска да интимничи“ с руския лидер, вместо да се изправи срещу него, пише   The Hill. \r\n„Никой не знае какво се е случило зад сцената на преговорите в Хелзинки. Те са били сами, само с преводач за два часа. Дори държавният секретар и директорите на разузнаването не знаят“, заяви Менендез. „Има полза от общуването с Путин, единствено ако той е предизвикан“, допълни сенаторът. „А сега ще му устроим посрещане с червен килим във Вашингтон. За мен това е повече от неразбираемо“, смята демократът. \r\n „Да, може да се говори с противници, но в края на краищата трябва да им се опълчиш. Президентът изглежда иска да интимничи с Путин, вместо да се изправи срещу него“, убеден е Менендез.  \r\nТръмп се сблъска с критики след съвместната си пресконференция с Путин, в която прие отхвърлянето от страна на руския лидер, че страната му се е месила в президентските избори в САЩ и допълни, че и Москва, и Вашингтон са виновни за обтегнатите отношения помежду си. \r\n*** \r\n Ден, след като около 800 членове на организацията „Белите каски“ бяха евакуирани от Сирия, министър-председателят на Израел Бенямин Нетаняху разкри, че е получил международен призив от страна на САЩ, Канада и други държави „за важната хуманитарна стъпка“, пише вестник  The Jerusalem Post . \r\n„През последните няколко дни, държавният глава на САЩ Доналд Тръмп, канадският министър-председател Джъстън Трюдо и няколко други лидера ме помолиха за помощ в подпомагането на стотици сирийски „бели каски\". Това са хора, които са спасили живота на стотици хиляди и сега самите те са попаднали под заплаха за живота си. Затова позволих тяхното прехвърляне през Израел в други държави, като важна хуманитарна стъпка\", се казва в изявление, разпространено от пресслужбата на израелския премиер.  \r\n„Успоредно с това, ние няма да спрем да действаме в Сирия срещу опитите за военно укрепване на Иран в страната\", се казва още в текста.  \r\nСирийският режим даде старт на голяма офанзива през юни, в която бяха превзети зоните на опозиционните сили на Дамаск в Дераа и Кунейтра, граничещи с Йордания и Голанските възвишения. Сирийските бунтовници се съгласиха на примирие с режима в петък и контролираните от тях райони бяха предадени на правителствените сили в събота. \r\nВеликобритания приветства евакуацията на „Белите каски“, заявявайки, че и други съюзници са помолили за нея. „Фантастични новини, ние - Великобритания и приятели - осигурихме евакуация на „Белите каски“ и техните семейства - благодарим на Израел и Йордания, че действаха толкова бързо по наше желание\", коментира новият британски външен министър Джеръми Хънт. \r\nГерманското седмично списание Bild, което първо разкри новината за евакуацията и публикува кадри от автобусите, използвани за транспортиране на сирийците през Голанските възвишения, съобщи, че 50 от тях ще получат убежище от Берлин. \r\n„Хуманизмът диктува много от тези смели доброволци сега да намерят закрила и убежище, включително в Германия\", цитира изданието думите на първия дипломат на Берлин Хайко Маас. Говорител на германското министерство на вътрешните работи поясни, че Берлин ще предостави закрила на осем членове на „Белите каски“ и техните семейства.  \r\nВ изявление на канадското външно министерство бе подчертано, че „Белите каски“ „са свидетели на порочни зверства, извършени от режима на (сирийския президент Башар) Асад и неговите поддръжници. Ние чувстваме дълбока морална отговорност към тези смели и безкористни хора\", се казва в разпространения по-рано текст от Канада.  \r\n*** \r\nКандидат-шофьорите от турски произход, които са се записали на курс за придобиване на правоспособност за управление на МПС в Австрия, вече няма да могат да полагат теоретичния изпит на майчиния си език, съобщава вестник  Hurriyet . \r\nТранспортното министерство във Виена издаде забрана за провеждането на шофьорските изпити на турски език, като аргументира решението си с разточителните разходи, които се отделят за преводи.  От почти 300 000 теоретични теста, проведени миналата година, на турски език са положени 3,631, или 1,2% от общия брой. \r\nМинистерството, което в новото коалиционно правителство на Австрия е под ръководството на крайнодясната „Партия на свободата на Австрия“, заяви, че е твърде скъпо да се поддържа опция за тест, който полагат сравнително малък процент от обучаващите се.  \r\nВ Австрия има около 360 000 души с турски произход, включително 117 000 турски граждани. „Всеки допълнителен език за обучение струва на държавата петцифрена сума, която не е оправдана\", поясни австрийският министър на транспорта Норберт Хофер, като същевременно допълни, че в страната и занапред ще бъде позволено полагането на изпит за придобиване на правоспособност за управление на МПС на английски, хърватски и словенски език. „Това естествено е въпрос на разходи, но и за мен е от съществено значение ясно да се установи на кои езици е разумно да може да се полагат изпити\", подчерта Хоферт.  \r\nРешението на Виена е „насърчаване да се изучава немски език“, отбеляза още австрийският политик.  \r\n„Партия на свободата на Австрия“ има няколко министри в коалиционното правителство на канцлера Себастиан Курц, припомнят от редакцията. \r\n*** \r\nСеверна Корея не е преустановила производството на материали, необходими за направата на ядрени бомби, съобщава американското издание  The Washington Examiner , като се позовава на информация от командващия войските на САЩ на Корейския полуостров генерал Винсънт Брукс. \r\n„Производствената им способност все още е непокътната\", увери командващият американските сили в Южна Корея, като същевременно призова да не се бърза с бурните реакции. Причината – производството на материалите и запазването на ядрените способности не може да повлияят на преговорите за денуклеаризация на Корейския полуостров, твърди ген. Брукс. \r\nНо неговите коментари бяха предшестване скептични излявления на редица влиятелни републиканци, които са убедени, че севернокорейският лидер Ким Чен-ун не е изпитал на гърба си достастъчно сериозен натиск, за да унищожи оръжията на Пхенян за масово поразяване.  \r\n„Това, което видях от Сингапур, всъщност не е максималният натиск, а по-скоро разхлабването на санкциите по отношение на принудителното изпълнение\", отбелязва председателят на Комисията по вътрешна сигурност на САЩ Майкъл Маккоул. \r\nМаккаул насочи повечето от критиките си към Китай и Русия, като отбеляза, че представители на САЩ са показали на Съвета за сигурност на ООН „ясни и убедителни доказателства\", че и двете страни помагат на Северна Корея да избегне санкциите. Според председателя на Комисията по вътрешна сигурност на САЩ президентът Доналд Тръмп също е допуснал грешка, като се е съгласил да прекрати военните учения в района на Корейския полуостров.  \r\nТой одобри заплахата на Тръмп да удари с „огън и гняв\" режима на Ким Чен-ун, ако Пхенян продължи с изпитанията си на ракети, като подчерта, че подобна реторика засилва „фактора на страха“ в съзнанието на севернокорейския диктатор.  „В края на краищата той трябва да усети заплахата от военната опция на масата за преговори. Не мисля, че трябва да правим отстъпки, докато не започнат да се движат напред по пътя за денуклеаризацията“, допълни Маккоул.  \r\nБрукс твърди, че американската армия в момента е „изпълнителят на примирието\" и „улеснението\" на дипломатическия процес. „Трябва да поемем известен риск, за да изградим доверие“, бе предложението, което той направи в рамките на продължаващия форум по сигурността в Аспен, щата Колорадо.  \r\n*** \r\nЗападът е изправен пред множество проблеми, но той вероятно ще преживее и Доналд Тръмп, и Владимир Путин, пише в авторска статия Джексън Дил, заместник-главен редактор на авторитетното американско издание  The Washington Post .  Агенция „Фокус“  представя превод на публикацията без редакторска намеса. \r\nВероятно и до този момент държавният глава на Руската федерация Владимир Путин се усмихва самодоволно при спомена за това какъв хаос предизвика европейската обиколка на американския президент Доналд Тръмп, след която хората от двете страни на Атлантика достигнаха до извода, че е обречена не само НАТО, но и либералният ред, установен след края на Втората световна война именно от САЩ. \r\nМоже да те се окажат прави. Въпреки това подозирам, че в възможно по-скоро Путин да съжали за срещата на върха в Хелзинки, отколкото техните мрачни изводи да се потвърдят. Най-вероятно тази среща на върха сведе до минимум шансовете на руския президент да се възползва практически от усърдните опити на Тръмп да му угоди - ползата, от която сега лидерът на Кремъл се нуждае спешно. Експертът по международните отношения Стивън Сестанович написа в социалната мрежа „Туитър“, че „един идиот, ако не е твърде голям идиот, може поне да стане полезен идиот“. \r\nИ до този момент не знае какво точно са обсъдили Путин и Тръмп в рамките на двучасовата среща, която проведоха на 16 юли във финландската столица Хелзинки. Отчасти в това се изразява проблемът на Путин. Очевидно, той е заставил Тръмп да кимне в отговор на нелепата идея да се предостави възможност на руски следователи да присъстват на разпитите на действащи и бивши американски служители, обвиняващи Русия в извършването на несъществуващи престъпления. В тази връзка може да се предположи, че Тръмп е глътнал още малко стръв - за Сирия, Украйна или ядрените оръжия. \r\nПроблемът се състои в това, че тези „важни устни споразумения“, както ги определи руският посланик във Вашингтон, може да ги грози същата участ като тази на единодушно разкритикуваното предложение за разпитите. Както заяви Путин по време на речта си в четвъртък, 19 юли, някои мощни „сили\" се противопоставят на изпълнението на техните споразумения с Тръмп. В отношенията с Русия американският президент няма съюзници дори в собствената си партия, а най-близките му сътрудници, а не самият президент, ще трябва да се справят с изпълнението на „важните устни споразумения“. \r\nЗа това, което ще последва, може да се досетим от изявлението на Държавния департамент на САЩ, направено след срещата на върха в Хелзинки. В сряда, 18 юли, говорителят на Държавния департамент Хедър Науърт започна с това, че предложението на Путин за разпита на американските служители – същото това, което Тръмп нарече „невероятно“ -  е „абсолютно абсурдно“. Съгласно думите й, резултат от срещата в Хелзинки ще стане създаването на три дискусионни групи с участието на руски и американски бизнесмени, политолози и членове на Съветите за национална сигурност на двете страни. Или с други думи, резултатите от Хелзинки са равни на… нула. „Всичко това са скромни предложения“, призна и самата Науърт. \r\nТръмп продължи да публикува своите „туитове“ и дори вече покани Путин да посети Вашингтон през есента на тази година. Но ако руснаците вярват, че са успели да постигнат пробив по въпроса за ядрените оръжия, те ще трябва да обяснят това на Джон Болтън, съветник на Тръмп по въпросите на националната сигурност и един от най-влиятелните противници на идеята за контрол над въоръженията. Ако смятат, че Тръмп е съгласен с плана на Путин за Сирия, те ще трябва да обяснят това на американски държавен секретар Майк Помпео и на министъра на отбраната Джеймс Матис, които многократно критикуваха военната кампания на Русия в Сирия. \r\nПутин може да се свърже със севернокорейския лидер Ким Чен-ун, който би трябвало да е бил убеден, че е получил от Тръмп всичко, което е поискал в рамките на срещата им в Сингапур през юни. Но когато три седмици по-късно в Пхенян за преговори пристигна Майк Помпео, севернокорейските власти отхвърлиха „едностранните и хищнически\" изисквания на САЩ. \r\nВсичко това не означава, че Тръмп води много умела двулична игра, насочена към постигането на максимални отстъпки от Ким Чен-ун или Владимир Путин. По-скоро, благодарение на своето невежество и наивен стремеж да сключва сделки с диктатори, той превръща реалните споразумения в абсолютно невъзможни. В случая със Северна Корея това ще се превърне в проблем за САЩ, които се опитват да променят неприемливото за тях положение с ядрените оръжия на режима в Пхенян. В случая с Русия главният губещ ще бъде Путин, който се нуждае от помощта на САЩ, за да излезе от Сирия и от Украйна - да не говорим за санкциите, които развалят живота на най-близкото му обкръжение.  \r\nВъпреки ентусиазма от Световното първенство по футбол, Путин вече е по-слаб от преди. Руската икономика все още е в състояние на стагнация, което принуди правителството в Москва да повиши пенсионната възраст – ход, който е изключително непопулярен сред хората. В резултат рейтингът на Путин падна до ниво от 50%. Въпреки действията на Тръмп, НАТО току-що прие строг план за противодействие на руската агресия. И въпреки успехите на пропутинските партии на последните парламентарни избори, Европейският съюз току-що реши да удължи антируските санкции за срок от още шест месеца. \r\nНесъмнено, Путин се надява, че след Хелзинки Тръмп ще направи необходимото за вдигане на антируските санкции. Но миналата година Конгресът си даде право да блокира всички опити за смекчаване на ограниченията, наложени на Москва. До миналата седмица беше напълно възможно да си представим как Тръмп преодолява тази бариера с помощта на Републиканската партия. Но поради бурята, която се заформи след срещата в Хелзинки, би било глупаво от негова страна да предприема такива опити в близко бъдеще. \r\nЩо се отнася до упадъка и залеза на Запада, би било по-разумно за Путин да не разчита на него. Подкрепа за НАТО остава изключително силна сред  американския политически елит - когато Тръмп отиде в Европа, Сенатът гласува за подкрепа за НАТО с 97 гласа „за“ и два „против“. Американското общество е съгласно с това решение. Въпреки че Тръмп успя да настрои някои от своите поддръжници срещу НАТО, броят на американците, които подкрепят идеята за поддържане на военния съюз, все още са два пъти повече. Западът има много проблеми, но има основателни причини да вярваме, че той ще преживее и Тръмп, и Путин.  \r\n***", "date": "2018.07.23", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/07/23/2548779/api-vazstanoveno-e-dvizhenieto-po-am-struma-v-posoka-sofiya-pri-km-36.html", "text": "Възстановено е движението по АМ \"Струма\", в посока София при км 36. Това съобщиха от пресцентъра на  Агенция \"Пътна инфраструктура\" .", "date": "2018.07.23", "title": "АПИ: Възстановено е движението по АМ \"Струма\", в посока София при км 36"}
{"url": "http://www.focus-news.net/news/2018/07/23/2548778/mvnr-krizisen-shtab-e-sformiran-v-posolstvoto-na-balgariya-v-atina-nyama-danni-za-bedstvashti-balgari.html", "text": "Заместник-министърът на външните работи Георг Георгиев разговаря с временно управляващия българското посолство в Атина Веселин Иванов във връзка със ситуацията с пожарите, бушуващи на територията на Гърция. Това съобщиха от пресцентъра на  Министерството на външните работи .   \r\nПо разпореждане на заместник-министъра в дипломатическата ни мисия е сформиран кризисен щаб, който ще бъде на разположение на българските граждани, пътуващи или пребиваващи в Гърция. Открита е гореща телефонна линия, на която нашите сънародници могат да потърсят съдействие, в случай на необходимост: +30 6937 096 220  \r\nДо момента няма български граждани, които да са търсили помощ от посолството ни в Гърция, няма и данни за засегнати или бедстващи наши сънародници в следствие на пожарите.  \r\nПрипомняме, че по информация на дипломатическата ни мисия голям пожар бушува в района на Кинета, Атика. Остава затворен за движение пътният участък Атина - Коринт от 39 до 57 км. Образували са се километрични опашки от автомобили, като превозните средства, спрели в аварийната лента, затрудняват преминаването на пожарните автомобили.  \r\nОбщественият транспорт в района не функционира.  \r\nНов пожар е избухнал в 17.00 часа местно време в кв. \"Пендели\", Атина.   \r\nПожарът в района на град Ханя, остров Крит, продължава да бушува. Вследствие на огъня е прекъснато движението на превозни средства в част от националния път Ханя-Ретимно, където също се образували опашки от автомобили.  \r\nВъв връзка с усложнената обстановка, Министерството на външните работи препоръчва на българските граждани, пътуващи или пребиваващи в районите на пожарите, да се информират предварително за актуалната ситуация и да избягват засегнатите от огнената стихия места. \"Призоваваме българските граждани да следват стриктно указанията на местните власти, включително и забраната за движение на превозни средства в определени пътни участъци, за да не бъде затруднявана работата на властите по потушаване на пожарите\", посочват от МВнР.  \r\nПосолството на Република България в Гърция остава в постоянен контакт с местните власти и следи развитието на обстановката.", "date": "2018.07.23", "title": "МВнР: Кризисен щаб е сформиран в посолството на България в Атина, няма данни за бедстващи българи"}
{"url": "http://www.focus-news.net/news/2018/07/23/2548410/standard-makedoniya-v-gartsiya-shte-nalagat-globa-ot-50-evro-za-shofirane-s-dzhapanki.html", "text": "Гръцката полиция съобщи, че шофирането с джапанки в страната ще предвижда глоба в размер на 50 евро и изземване на шофьорската книжка за един месец, предава  „Стандард“. \r\nПричината да не се вози с джапанки или други отворени обувки е, че те могат да попречат на водача да реагира незабавно при маневриране. \r\nПолицейските проверки ще се провеждат не са само при пътувания на големи разстояния, но и при напускане на колите от плажа. При топло време е препоръчително шофьорите да използват обувки които не загряват краката си и позволяват по-добро маневриране. \r\nПътната полиция в Гърция непрекъснато проверява за употреба на алкохол, предпазните колани и пушенето в колата в присъствието на деца. Глобите са в размер неколкостотин евро се изплащат в пълен размер.   Виктор Турмаков", "date": "2018.07.23", "title": "„Стандард“ (Македония): В Гърция ще налагат глоба от 50 евро за шофиране с джапанки"}
{"url": "http://www.focus-news.net/news/2018/07/23/2548774/zoran-zaev-sled-liderskata-sreshta-hristiyan-mitskovski-lazhe-che-iska-makedoniya-da-e-v-nato-i-es-i-iska-amnistiya-nyama-dogovor-za-referenduma.html", "text": "Лидерът на ВМРО-ДПМНЕ лъже, че иска Македония да стане част от Европейския съюз и НАТО, лъже, че иска правова държава и че се бори за честен референдум, заяви македонският премиер Зоран Заев след срещата между лидерите на четирите най-големи партии в страната, продължила повече от осем часа, предава  македонската агенция МЕТА . \r\n„За съжаление, Християн Мицковски не успя да усети момента. Вместо да се качи на влака, който бърза към ЕС и НАТО, той избра да остане от тъмната страна на историята. Днес (понеделник, 23 юли) всичко излезе наяве. Всички трябва да знаят, Християн Мицковски лъже срамно, когато твърди, че за това ръководство на ВМРО-ДПМНЕ са важни изборът на състава на Държавната избирателна комисия с мнозинство от две трети, служебното правителство за следващите избори, или Закона за финансиране на политическите партии. Мицковски днес се опита да прикрие истинските си намерения. След като видя, че няма и най-малък шанс да се съгласим дори да разговаряме за директна или индиректна амнистия, днес бе принуден декларативно да се откаже от неговата срамна цел на всяка цена да издейства спасение за неговите ментори и колеги“, заяви Заев. \r\nТой смята, че Мицковски е разговарял без никакво намерение да се договори и че единствената му цел е била ако не му се даде амнистия, да няма и договор. \r\n„Партията, която от десет години се кръсти в референдума като основна точка в своята програма, днес избяга безотговорно. Значи, Мицковски казва, че гражданите са с него, а не иска честно да им даде избор. Мицковски казва, че иска в ЕС и НАТО, а не иска да подкрепи нито една стъпка към тази цел. Нека ви кажа: Мицковски не знае какво иска“, заяви Заев и призова всички честни членове на ВМРО-ДПМНЕ да излязат на референдума и да направят правилния избор. \r\nПремиерът добави, че независимо от това, че не е постигнат договор за референдума, всички споразумения за ЦИК и Закона за финансиране на политическите партии ще останат в сила. \r\nПреди това лидерът на ДСИ (Демократичния съюз за интеграция) Али Ахмети и коалиционен партньор в правителството, заяви, че втората част от преговорите е била разочароваща и призова опозицията да постави държавните интереси над партийните. \r\nПревод и редакция:", "date": "2018.07.23", "title": "Зоран Заев след лидерската среща: Християн Мицковски лъже, че иска Македония да е в НАТО и ЕС и иска амнистия, няма договор за референдума"}
{"url": "http://www.focus-news.net/news/2018/07/23/2548409/eurasia-daily-srabskata-opozitsionna-partiya-dveri-smyata-che-natsionalniyat-savet-na-boshnatsite-e-zaplaha-za-stranata.html", "text": "Сръбската опозиционна партия „Двери“ разпространи официално съобщение, според което „Националният съвет на бошнаците“, който наскоро покани външния министър на Косово Беджет Пацоли да посети град Нови Пазар като представител на друга държава, злоупотребява със своите пълномощия и нарушава конституцията на Сърбия, предава   Eurasia Daily. \r\n„Националният съвет на бошнаците“ се финансира от бюджета от гражданите на Сърбия, но със своята дейност той нарушава конституцията на Сърбия, заплашва сигурността на гражданите на Рашка област и териториалната цялост на страната. Затова искаме целият действащ състав на този съвет да се смени“, пише в съобщението на партия „Двери“. \r\nПри това, подчертава ръководството на партията, никой не отрича правото на това национално малцинство да действа в рамките на своите асоциации на територията на Сърбия. „Проблемът не е в националното малцинство, а в действащите представители, които със своето поведение нанасят вреда не само на сърбите, но и на бошнаците, живеещи в Сърбия“, подчертава се в съобщението. \r\nИскането Рашка област да се преименува в „Санджак“ и да се въведе автономия, както и заявлението на ръководителя на Националния съвет на бошнаците Сюлейман Углянин за това, че Сърбия е „фашистко образувание“, което трябва да се демократизира с помощта на НАТО, са само част от провокациите на ръководството на организацията, според партия „Двери“. \r\nНа 18 юни Националният съвет на бошнаците покани външният министър на Косово Беджет Пацоли да посети град Нови Пазар като дипломат, въпреки, че Сърбия не признава независимостта на Косово. Министърът отговори, че би посетил града, ако получи разрешение от Белград.  Виктор Турмаков", "date": "2018.07.23", "title": "Eurasia Daily: Сръбската опозиционна партия „Двери“ смята, че „Националният съвет на бошнаците“  е заплаха за страната"}
{"url": "http://www.focus-news.net/news/2018/07/23/2548412/evtanaziraha-i-poslednite-stada-v-selo-sharkovo-obzor.html", "text": "Всички животни и от последните три останали стада в село Шарково са умъртвени по хуманен начин и загробени, съобщи на извънреден брифинг министърът на земеделието, храните и горите Румен Порожанов. Тази сутрин село Шарково беше отцепено - полицаите изпълняваха заповед на Агенцията по безопасност на храните, която забранява достъпа до селото в радиус от 3 км. Стадото на Тодорка Сакалиева – баба Дора, беше умъртвено - 12 дни, след като БАБХ издаде заповед за евтаназията. Стадото е било от около 140 животни, от които само половината са регистрирани. Заедно с него бяха еватаназирани още две по-малко стада с по 15 животни.  \r\nПоследните три двора, в които имаше животни, ще бъдат дезинфекцирани до края на деня, а до дни ще започне и самото изчистване на оборите. Предвид риска, който съществува в района, на всеки 20 дни ще се взимат проби. Сега това става на зона от 10 км, като тя ще се разшири на 20 км. Собствениците на евтаназираните в неделя стада ще получат обезщетение до една седмица, а за всички останали в Шарково, чиито животни преди това бяха умъртвени, изплащането ще стане в понеделник. Стопаните ще получат обезщетение дори и за нерегистрираните си животни. \r\nВ Болярово все още не са взети втори проби от животните. „За мен поведението на тези стопани в Болярово не е нормално. Лично гарантирах на хората, че заповедта за евтаназия ще бъде спряна, докато не се вземат втори проби. Те поискаха втори ветеринарен лекар – и това изпълнихме“, коментира министър Порожанов. Той заяви, че за него е непонятно защо все още има стопани, които отказват втори проби.", "date": "2018.07.23", "title": "Евтаназираха и последните стада в село Шарково (ОБЗОР)"}
{"url": "http://www.focus-news.net/news/2018/07/23/2548415/iron-maiden-prevarnaha-plovdiv-v-svetovnata-stolitsa-na-hevi-metala-podkrepeni-ot-30-000-dushi.html", "text": "\"Iron Maiden\" превърнаха Пловдив в световната столица на хеви метъла с помощта на 30 000 души, предаде репортер на  Радио \"Фокус\" - Пловдив.  Пространството на Гребната база, определено за концертите от второто издание на фестивала \"Hills of Rock\" в града, се оказа тясно, за да приюти всички почитатели на легендарната британска група. За да бъдат по-близо до сцената и своите идоли, десетки фенове се покатериха върху металните конструкции, разделящи Главната сцена от зоните с баровете и тоалетните. Тези, които не са успели да закупят билети за третата фестивална вечер, бяха оформили свой кът на метри от пропускателните пунктове, откъдето могат да чуват хитовете на \"Iron Maiden\" и да демонстрират своята подкрепа за хеви метъл титаните, макар и от разстояние.  \r\nЕдва ли някога \"Iron Maiden\" са били в по-добра форма. Британската група изпълни общо 16 от най-великите си песни - 13 в основния сетлист и още 3 на бис, преди да се раздели с пловдивската публика. 30 000 души се превърнаха в главни герои от приказката, която сътвори групата за близо два часа. Събралите се от цял свят фенове пригласяха на своите любимци от \"Iron Maiden\" от началото до края на този дълго чакан концерт. \"Fear of the dark\", \"The trooper\", \"The number of the beast\", \"Flight of Icarus\", \"The clansman\", \"Run to the hills\", The wicker man\", \"2 minutes to midnight\" и \"For the greater good of god\" бяха само част от разказа на британската хеви метъл група. Впечатляващата хореография и специалните ефекти допълнително допринесоха за това концертът да се превърне в едно неповторимо изживяване за присъстващите на най-мащабното рок събитие в България, а и на Балканите - \"Hills of Rock\".  \r\nДнес вратите на фестивала отново бяха отворени в 16.30 часа, но много преди това пред пропускателните пунктове се бяха събрали стотици фенове, които след това се състезаваха за по-предни позиции до сцената. \"Iron Maiden\" започнаха своетп леендарно шоу минути след 21.00 часа, като преди това публиката бе подгрята от метъл машините \"Tremonti\". В последния ден на фестивала бе отворена само Главната сцена. \r\nТридневният фестивал \"Hills of Rock\" приключи за тази година. Над 50 групи преминаха през трите издигнати сцени. Над 60 000 души преминаха и станаха част от програмата на мащабното събитие на 20, 21 и 22 юли. Хедлайнери тази година бяха групите \"Sabaton\", \"Judas Priest\" и \"Iron Maiden\", които закриха подобаващо фестивала. Добрата новина за всички фенове на рок и метъл музиката е, че организаторите вече мислят за организацията на следващото издание на \"Hills of Rock\" през 2019 година, когато Пловдив ще бъде Европейска столица на културата. Обещанията са за още по-големи музикални изненади. \r\nТони МИХАЙЛОВ", "date": "2018.07.23", "title": "\"Iron Maiden\" превърнаха Пловдив в световната столица на хеви метъла, подкрепени от 30 000 души"}
{"url": "http://www.focus-news.net/news/2018/07/23/2548416/the-independent-bivsh-britanski-ministar-predsedatel-preduprezhdava-che-brekzit-bez-sporazumenie-shte-udari-nay-silno-nay-bednite.html", "text": "Бившият британски министър-председател Джон Мейджър предупреди, че най-бедните британци ще бъдат ударени най-силно, ако се изпълни сценарияj за Брекзит без споразумение с ЕС, пише   The Independent. \r\nБившият министър-председател призова мотото за договарянето на Брекзит да бъде „народът, народът, народът“. Той допълни, че е против смятания за мек план на настоящия премиер Тереза Мей, но атакува искащите „твърд“ Брекзит, че отказват компромис. \r\n„Ако излезем без споразумение, ние ще навредим на Европа, но това ще е катастрофа и за нас. И именно хората, които притежават най-малко ще пострадат най-много“, допълни Мейджър. \r\nСъщевременно, по време на интервю пред ВВС, той заяви, че втори референдум за Брекзит би бил насочен срещу някои принципи на демокрацията, но и че такъв би бил морално оправдан.  Виктор Турмаков", "date": "2018.07.23", "title": "The Independent: Бивш британски министър-председател предупреждава, че Брекзит без споразумение ще удари най-силно най-бедните"}
{"url": "http://www.focus-news.net/news/2018/07/23/2548417/usgs-kray-bregovete-na-vanuatu-e-registrirano-zemetresenie-s-magnitud-55.html", "text": "Земетресение с магнитуд 5,5 по скалата на Рихтер е регистрирано недалеч от крайбрежието на тихоокеанската държава Вануату, показва справка на страницата на   Геологическата служба на САЩ (USGS). \r\nТрусовете са регистрирани 0:21 часа българско време в понеделник н 77 км. западно то град Исангел на дълбочина от 99,8 км. \r\nНяма данни за жертви и разрушения. Не се съобщава за появата на вълни-цунами.  Виктор Турмаков", "date": "2018.07.23", "title": "USGS: Край бреговете на Вануату е регистрирано земетресение с магнитуд 5,5"}
{"url": "http://www.focus-news.net/news/2018/07/23/2548418/the-guardianvins-keybal-othvarli-dannite-che-planira-ustanovyavaneto-na-nova-tsentristka-i-antibrekzit-partiya.html", "text": "Председателят на британската Либерал-демократична партия Винс Кейбъл отхвърли данните, че обсъжда създаването на нова антибрекзит центрастка партия. Той също така отхвърли възможността за сливане с други партии и допълни, че общественото разочарование от политическите партии във Великобритания при настоящата избирателна система прави установяването на нови политически организации „самоубийствено или глупаво“, пише   The Guardian. \r\nПо време на интервю Кейбъл заяви, че няма обсъждания за създаването на нова партия по време на частно събиране в понеделник с негови съмишленици и с представители на други партии. „Разговорите за нови партии при настоящата система са нещо самоубийствени и глупаво . Свидетели сме отскоро как се създават политически партии – всички те изгоряха доста бързо“, уточни той. \r\nСъщевременно той допълни, че е доволен от настоящата си Либерал-демократическата партия. Той допълни, че срещата е била с цел сътрудничество на местно равнище със „Зелените“.  Виктор Турмаков", "date": "2018.07.23", "title": "The Guardian:Винс Кейбъл отхвърли данните, че планира установяването на нова центристка и антибрекзит партия"}
{"url": "http://www.focus-news.net/news/2018/07/23/2548419/desislava-petrova-rzok-vidin-1-389-zdravnoosigureni-litsa-sa-smenili-lichniya-si-lekar-prez-mesets-yuni.html", "text": "1 389 здравноосигурени лица са сменили личния си лекар през месец юни 2018г.  Това каза за  Радио „Фокус“ – Видин  Десислава Петрова главен експерт в РЗОК-Видин. „През декември 2017 година 2 769 здравноосигурени лица са попълнили регистрационни форми за постоянен избор на общопрактикуващ лекар, посещавайки за тази цел директно новоизбрания личен лекар. 1 408 здравноосигурени са упражнили това свое право през месец юни 2017 г.“, каза Петрова.  Тя  напомни, че изборът на личен лекар (първоначален, временен или постоянен) може да се прави лично от здравноосигурения или от негов родител или настойник. „В регистрационната форма се вписва и датата, на която здравноосигуреното лице е направило новия избор. От тази дата пациентът може да ползва услугите на здравноосигурителната система и здравно обслужване от новоизбрания личен лекар“, обясни Десислава Петрова. Следващата възможност за смяна на общопрактикуващ лекар е през месец декември 2018г. \r\nПо всяко време може да се провери последната актуална регистрация при личен лекар на официалния сайт на Националната здравноосигурителна каса в рубрика „Услуги за граждани“ и „Проверка на личен лекар“. \r\nАнна ЛОЗАНОВА", "date": "2018.07.23", "title": "Десислава Петрова, РЗОК – Видин: 1 389 здравноосигурени лица са сменили личния си лекар през месец юни"}
{"url": "http://www.focus-news.net/news/2018/07/23/2548769/liderat-na-vmro-dpmne-hristiyan-mitskovski-vaprosat-za-referenduma-tryabva-da-se-otnasya-samo-za-dogovora-s-gartsiya-tuk-sa-nay-golemite-ni-razlichiya.html", "text": "Въпросът за референдума трябва да се отнася само до Договора с Гърция, подписан от външния министър на Македония Никола Димитров, заяви председателят на основната опозиционна партия ВМРО ДПМНЕ Християн Мицковски след края на лидерската среща в понеделник, предава  македонският „Фокус“ . \r\n„Ще се опитам да бъда гласа на разума и да обясня днешния ден. Основните различи бяха във втората част от срещата около текста на въпроса за референдума. В първата част разговаряхме за Държавната избирателна комисия (ЦИК), Закона за финансиране на партиите и служебното правителство преди всички избори. За това постигнахме съгласие и вече парламентарните органи работят за изготвянето на законодателните решения. Във втората част разговаряхме за характера на референдума и за въпроса, обсъдихме и детайлите. Ние защитаваме интересите на гражданите и конституционните норми, имайки предвид, че парламентарното мнозинство ще организира референдума и ще определи въпроса. Нашата позиция е ясна и това е позицията на партията ни, а именно, че въпросът трябва да бъде еднозначен, а не да бъде обвързван с други значения, в това са различията. По отношение на характера на референдума, имаме приближаване на позициите. Активността да бъде 50% + 1 и минимум 50% + 1 да са гласували за или против. По въпроса имаме отдалечаване, защото ние не искаме той да бъде с повече от едно значение. Заради ангажименти премиерът трябваше да замине“, заяви Мицковски. \r\nПревод и редакция:", "date": "2018.07.23", "title": "Лидерът на ВМРО-ДПМНЕ Християн Мицковски: Въпросът за референдума трябва да се отнася само за Договора с Гърция, тук са най-големите ни различия"}
{"url": "http://www.focus-news.net/news/2018/07/23/2548413/daily-mail-vav-velikobritaniya-sa-sastavili-fotorobot-na-zapodozryan-za-otravyaneto-na-sergey-skripal.html", "text": "Британската полиция е съставила фоторобот на главния заподозрян за отравянето  на бившия служител на руското ГРУ Сергей Скрипал и дъщеря му Юлия, пише  Daily Mail. \r\nИзображението е получено на запис на охранителна камера в Солсбъри. Полицията е използвала технология за разпознаване на лица. Фотороботът е вече показан на „ключови свидетели“ на инцидента в града и те са разпитани и относно „тайнствена жена“. \r\nСкотланд ярд не коментира тази информация. Фотороботът на предполагаемата извършителка не е обнародван. \r\nСпоред полицията към случая е причастна група руски шпиони, включваща жена.  Според наличните данни шпионите са оставили флакон с неврнопаралитичното вещество „Новичок“ в Солсбъри, а след това са избягали от страната. Именно този флакон е открит от починалата Дон Стърджес и приятеля ѝ Чарли Роули.   Виктор Турмаков", "date": "2018.07.23", "title": "Daily Mail: Във Великобритания са съставили фоторобот на заподозрян за отравянето на Сергей Скрипал"}
{"url": "http://www.focus-news.net/news/2018/07/23/2548411/ria-novosti-ministarat-na-finansite-na-sasht-potvardi-che-donald-tramp-shte-poseti-sreshtata-na-visoko-ravnishte-na-g-20-v-arzhentina.html", "text": "Министърът на финансите на САЩ Стивън Мнучин потвърди, че президентът на страната Доналд Тръмп ще посети срещата на високо равнище на Г-20 в Аржентина, която ще се проведе на 30 ноември и 1 декември, предава  РИА Новости. \r\n„Той ще присъства на срещата. Ще се върна заедно с него. Знам, че той очаква продуктивна дискусия с лидерите на държавите и на правителствата“, заяви Мнучин по време на пресконференция в Буенос Айрес сред заседание с министрите на финансите от страните от Г-20. \r\nПо-рано за възможна среща с Тръмп на събитието на Г-20 обяви и президентът на Русия Владимир Путин.  Виктор Турмаков", "date": "2018.07.23", "title": "РИА Новости: Министърът на финансите на САЩ потвърди, че Доналд Тръмп ще посети срещата на високо равнище на Г-20 в Аржентина"}
{"url": "http://www.focus-news.net/news/2018/07/23/2548421/daily-express-spored-sotsiologicheskite-prouchvaniya-britanskiyat-predsedatel-predpochita-boris-dzhonsan-pred-tereza-mey.html", "text": "Според проучване на компанията за социологически проучвания „Югов“ повече гласоподаватели имат доверие на бившия външен министър Борис Джонсън, отколкото на настоящия министър-председател Тереза Мей. Проучването показва, че обществото е по-несигурно от когато и да е дали правителството ще изпълни мандата, предаден му след референдума за Брекзит, пише    Daily Express. \r\nПроучването на „Югов“ обхваща 1668 пълнолетни британци, разпитани между 19 и 20 юли. \r\nОколо 38% биха гласували за нова партия в десния политически спектър, ако поеме задължение да изпълни Брекзит. \r\n24% са готови да подкрепят крайно дясна, антимигрантска и антимюсюлманска партия. \r\nВсеки трети е готов да подкрепи нова антибрекзит центристка партия. \r\nЕдва 11% подкрепят плана на министър-председателя Тереза Мей за нов референдум за Брекзит. \r\nПовече от 50% от допитаните не вярват, че Мей ще спази поетите ангажименти за Брекзит. \r\nЕдва 16% смятат, че тя се справя добре с него. \r\n34% смятат, че Борис Джонсън би свършил по-добра работа като министър-председател.  Виктор Турмаков", "date": "2018.07.23", "title": "Daily Express: Според социологическите проучвания британският председател предпочита Борис Джонсън пред Тереза Мей"}
{"url": "http://www.focus-news.net/news/2018/07/23/2548408/alsat-m-makedoniya-liderite-na-chetirite-nay-golemi-partii-v-makedoniya-otnovo-shte-provedat-sreshta.html", "text": "Председателите на четирите най-големи политически партии в Македония ще се опитат да преодолеят различията си в понеделник по Държавната избирателна комисия и по провеждането на референдума за името. Срещата е насрочена в понеделник рано сутринта, а, ако тя не даде резултат, парламентът от 11 част ще гласува промените в избирателния кодекс, предава скопският телевизионен канал   „Алсат-М“. \r\nСпоред неофициални и непотвърдени данни опозицията изисква своеобразна амнистия за бившите служители чрез промени в Наказателния кодекс, въпреки че премиерът Зоран неколкократно заяви, че няма да се пазари с въпроси като амнистията от наказателна отговорност при обсъждането на стратегическите цели на страната, \r\nДо края на месеца и началото на август парламентът  трябва да избере нови членове на Държавната избирателна комисия и да свика референдум, както и да гласува Закона за финансиране на партиите и закона за правителството.  Виктор Турмаков", "date": "2018.07.23", "title": "„Алсат-М“ (Македония): Лидерите на четирите най-големи партии в Македония отново ще проведат среща"}
{"url": "http://www.focus-news.net/news/2018/07/23/2548422/pregled-na-osnovnite-temi-v-britanskiya-pechat-agentsiya-fokus.html", "text": "Председателят на британската Либерал-демократична партия Винс Кейбъл отхвърли данните, че обсъжда създаването на нова антибрекзит центрастка партия. Той също така отхвърли възможността за сливане с други партии и допълни, че общественото разочарование от политическите партии във Великобритания при настоящата избирателна система прави установяването на нови политически организации „самоубийствено или глупаво“, пише   The Guardian. \r\nПо време на интервю Кейбъл заяви, че няма обсъждания за създаването на нова партия по време на частно събиране в понеделник с негови съмишленици и с представители на други партии. „Разговорите за нови партии при настоящата система са нещо самоубийствени и глупаво . Свидетели сме отскоро как се създават политически партии – всички те изгоряха доста бързо“, уточни той. \r\nСъщевременно той допълни, че е доволен от настоящата си Либерал-демократическата партия. Той допълни, че срещата е била с цел сътрудничество на местно равнище със „Зелените“. \r\n*** \r\nСпоред проучване на компанията за социологически проучвания „Югов“ повече гласоподаватели имат доверие на бившия външен министър Борис Джонсън, отколкото на настоящия министър-председател Тереза Мей. Проучването показва, че обществото е по-несигурно от когато и да е дали правителството ще изпълни мандата, предаден му след референдума за Брекзит, пише    Daily Express. \r\nПроучването на „Югов“ обхваща 1668 пълнолетни британци, разпитани между 19 и 20 юли. \r\nОколо 38% биха гласували за нова партия в десния политически спектър, ако поеме задължение да изпълни Брекзит. \r\n24% са готови да подкрепят крайно дясна, антимигрантска и антимюсюлманска партия. \r\nВсеки трети е готов да подкрепи нова антибрекзит центристка партия. \r\nЕдва 11% подкрепят плана на министър-председателя Тереза Мей за нов референдум за Брекзит. \r\nПовече от 50% от допитаните не вярват, че Мей ще спази поетите ангажименти за Брекзит. \r\nЕдва 16% смятат, че тя се справя добре с него. \r\n34% смятат, че Борис Джонсън би свършил по-добра работа като министър-председател. \r\n*** \r\nБившият британски министър-председател Джон Мейджър предупреди, че най-бедните британци ще бъдат ударени най-силно, ако се изпълни сценарияj за Брекзит без споразумение с ЕС, пише   The Independent. \r\nБившият министър-председател призова мотото за договарянето на Брекзит да бъде „народът, народът, народът“. Той допълни, че е против смятания за мек план на настоящия премиер Тереза Мей, но атакува искащите „твърд“ Брекзит, че отказват компромис. \r\n„Ако излезем без споразумение, ние ще навредим на Европа, но това ще е катастрофа и за нас. И именно хората, които притежават най-малко ще пострадат най-много“, допълни Мейджър. \r\nСъщевременно, по време на интервю пред ВВС, той заяви, че втори референдум за Брекзит би бил насочен срещу някои принципи на демокрацията, но и че такъв би бил морално оправдан. \r\n*** \r\n Британската полиция е съставила фоторобот на главния заподозрян за отравянето  на бившия служител на руското ГРУ Сергей Скрипал и дъщеря му Юлия, пише  Daily Mail. \r\nИзображението е получено на запис на охранителна камера в Солсбъри. Полицията е използвала технология за разпознаване на лица. Фотороботът е вече показан на „ключови свидетели“ на инцидента в града и те са разпитани и относно „тайнствена жена“. \r\nСкотланд ярд не коментира тази информация. Фотороботът на предполагаемата извършителка не е обнародван. \r\nСпоред полицията към случая е причастна група руски шпиони, включваща жена.  Според наличните данни шпионите са оставили флакон с неврнопаралитичното вещество „Новичок“ в Солсбъри, а след това са избягали от страната. Именно този флакон е открит от починалата Дон Стърджес и приятеля ѝ Чарли Роули.  \r\n***", "date": "2018.07.23", "title": "Преглед на основните теми в британския  печат (Агенция \"Фокус)"}
{"url": "http://www.focus-news.net/news/2018/07/23/2548424/stivan-mnuchin-predlozhenieto-na-sasht-za-premahvane-na-targovskite-barieri-se-priema-seriozno-ot-sayuznitsite.html", "text": "Министърът на финансите на САЩ Стивън Мнучин заяви, че страните от Г-7 приемат сериозно неговия призив за премахване на митата, извънмитните търговски бариери и субсидиите и допълни, че правителството във Вашингтон  ще направи същите предложения по време на скорошните си преговори с председателя на Европейската комисия Жан-Клод Юнкер, предава  Reuters. \r\nМнучин заяви, по време на срещата на министрите на финансите от Г-20 в Буенос Айрес, че президентът на САЩ Доналд Тръмп има позиция, различна от протекционизъм. Според него той иска свободна и честна за САЩ международна търговия. \r\n„Трябва да подкрепим идеята, че търговията е важна за глобалната икономика, но и че тя трябва да бъде честна и реципрочна“, допълни министърът на финансите.   Виктор Турмаков", "date": "2018.07.23", "title": "Стивън Мнучин: Предложението на САЩ за премахване на търговските бариери се приема сериозно от съюзниците"}
{"url": "http://www.focus-news.net/news/2018/07/23/2548427/tass-parlamentat-na-kuba-odobri-proekt-za-nova-konstitutsiya-na-stranata.html", "text": "Парламентът на Куба утвърди проект за нова конституция на страната. Според местни медии документът е приет единодушно, предава  ТАСС. \r\nМежду 13 август и 15 ноември проектът на конституцията ще бъде внесен за обществено обсъждане, в което, според властите, ще участват милиони кубинци. След това ще се върне на доработка в парламента, а след това ще бъде изнесена на референдум. Датата на допитването не е обявена, но се очаква да бъде в края на настоящата година. \r\nНуждата да се изработи нова конституция възникна във връзка с това, че от времената на приемането на настоящия основен закон през 1976 г. в Куба са преминали съществени обществено-икономически промени. Сред промените, които може да бъдат приети, може да се отнесат признанието на частната собственост, учредяването на постовете президент и министър-председател и дори легализацията на еднополовите бракове. Принципите на социалистическия характер на страната и ръководната роля на Комунистическата партия в живота на обществото ще останат неизменни в новата конституция.  Виктор Турмаков", "date": "2018.07.23", "title": "ТАСС: Парламентът на Куба одобри проект за нова конституция на страната"}
{"url": "http://www.focus-news.net/news/2018/07/23/2548425/vzglyad-rusiya-shte-otgovori-simetrichno-na-yadrenata-ekspanziya-na-sasht-v-ukrayna.html", "text": "Трети реактор на Южноукраинската АЕЦ , която се намира в Николаевска област на страната е била за първи път напълно заредена с гориво от американската компания „Уейстингхаус“, съобщиха от предприятието, цитирано от руското издание   „Взгляд“. \r\nРеакторът е включен обратно в енергийната система след плановото спиране на 16 юли. Преди това в него в смесен цикъл се използва гориво и от руската компания „ТВЕЛ“. В момента на ЮУАЕЦ се обсъжда по-нататъшният преход на  към произвеждано в САЩ гориво. \r\n\"Защо именно Украйна?\", задава въпрос изданието. Тъй като другите страни като Унгария или България просто отказват на американците заради собствената си сигурност. Опитите на американците да зареждат гориво в съветските реактори в Украйна доведоха до неуспехи и инциденти. Но в продължение на дълги години американската компания все пак намери подход към съветски реактори. \r\n\"Целта на американците е ясна. „Уейстингхаус“ иска да  усвои нови технологии за сметка на Украйна и да изтласка конкурента си „Росатом“ от традиционните му пазари. След Украйна, американците, разбира се, ще искат да заменят горивото в съветските и руските реактори и в други страни. „Уейстингхаус“ ще се опита да влезе на пазарите на Унгария, Чехия, България, където има съветски блокове. Това са много атрактивни пазари,\" смята \"Взгляд\". \r\nКакво ще получи самата Украйна от зареждането на съветските атомни електроцентрали с американско гориво? Нищо повече от главоболия. \r\nОфициално Украйна получава алтернативен доставчик на ядрено гориво за своите атомни електроцентрали. Но диверсификацията на доставчика в този случай няма икономически смисъл. Цените не се променят по никакъв начин, тъй като „Уейстингхаус“ практически има същата структура на разходите като подразделението на „Росатом“ ТВЕЛ. \r\nСъщевременно руската компания „Росатом“ вече има отговор за американската компания „Уейстингхаус“. Скоро ще започне проект на „Росатом“ в Швеция за доставка на руско гориво „ТВС-Квадрат\" на реактора на  шведската АЕЦ „Рингхалс“, който използва водни реактори под налягане (PWR), западен образец, върху които „Уейстингхаус“ се специализира. По света такива реактори тип PWR са повече от 200. \r\nЗа шведите (за разлика от украинците) такава диверсификация на доставчика има търговски смисъл - руското ядрено гориво ще увеличи икономическата ефективност на експлоатацията на централата.  \r\n„Американците проникват в традиционния пазар на „Росатом“, „Росатом“ също прониква в западните пазари. Ако това състезание е честно, а не, както в случая с Украйна, политически мотивирано, тогава няма нищо лошо в това“, смята експерт по ядрената енергетика пред „Взгялд“.   Виктор Турмаков", "date": "2018.07.23", "title": "Взгляд: Русия ще отговори симетрично на ядрената експанзия на САЩ в Украйна"}
{"url": "http://www.focus-news.net/news/2018/07/23/2548426/sled-90-godini-v-sliven-se-preizdava-tom-3-na-opit-za-istoriya-na-grad-sliven-na-d-r-simeon-tabakov.html", "text": "След 90 години в Сливен се преиздава том 3 на „Опит за история на град Сливен” на д-р Симеон Табаков, съобщиха авторите на инициативата –  Сдружение „Войводите на Сливен”  . Книгата се преиздава по повод 100-годишнината от смъртта на Симеон Табаков. \r\nПреиздаването на „Опит за история на град Сливен” е реализирано под методичното ръководство на проф. д-р Иван Русев и с участието на видни сливенски историци, етнографи, филолози и др.  Сред имената са  Васил Дечев, Петър Петров, Димка Илиева и др. \r\nКнигата се издава с помощта на Общински фонд „Култура” и спомоществователи. Инициативата е подкрепена от фондация „Обществен дарителски фонд – Сливен”, гарантирана е от Управителния съвет на сдружение „Войводите на Сливен”, и е под финансовия надзор на счетоводител и нотариус.", "date": "2018.07.23", "title": "След 90 години в Сливен се преиздава том 3 на „Опит за история на град Сливен” на д-р Симеон Табаков"}
{"url": "http://www.focus-news.net/news/2018/07/23/2548420/ria-novosti-mayk-pompeo-zayavi-che-kyurdite-tryabva-da-uchastvat-v-razreshavaneto-na-konflikta-v-siriya.html", "text": "Държавният секретар на САЩ Майк Помпео заяви, че жителите на североизточните райони на Сирия, освободени от „Сирийските демократични сили“ - коалиция от араби и кюрди, трябва ба участват в разрешаването на конфликта в страната, предава   РИА Новости. \r\n„Ще работим с НАТО и с нашите партньори за постигане на устойчиво разрешаване на сирийския конфликт, което включва пълното представителство на всички сирийци, включително жителите на североизточна Сирия, които сега се възстановяват след окупацията на „Ислямска държава“, пише в официално заявление на Майк Помпео, разпространено от Държавния департамент. \r\nКоментарът му е свързан с освобождението от бойците на „Сирийските демократични сили“ от терористите на населеното място Дашиш от ислямистите. \r\n„Освобождението на Ирак и загубите на „Ислямска държава“ в Сирия са големи постижения, но нашата мисия все още не е завършена. Унищожаването на „Ислямска държава“ продължава да е най-важният приоритет на президента на САЩ Доналд Тръмп и на неговата администрация“, отбелязва се в заявлението.  Виктор Турмаков", "date": "2018.07.23", "title": "РИА Новости: Майк Помпео заяви, че кюрдите трябва да участват в разрешаването на конфликта в Сирия"}
{"url": "http://www.focus-news.net/news/2018/07/23/2548428/izvestiya-bivshiyat-direktor-na-tsru-shte-bade-izslushan-pred-kongresa-sled-kato-nareche-donald-tramp-predatel.html", "text": "Бившият директор на ЦРУ Джон Бренън е обвинен във висша форма на предубеденост към президента на САЩ Доналд Тръмп. Планира се конгресмените да проведат изслушване с него във връзка с неговите изказвания към държавния глава, пише   Известия. \r\nБренън разкритикува рязко Тръмп заради неговото поведение на пресконференцията след срещата му на високо равнище с руския президент Владимир Путин в Хелзинки. Бившият директор на ЦРУ на практика нарече Тръмп предател. \r\nНа изказванията му обърнаха внимание в правната комисия на Камарата на представителите. Председателят на комисията Боб Гудлат заяви, че „има много въпроси към Бренън“.  \r\nТой допълни, че Бренън е изпълвал длъжностни задължения в различни важни сфери и затова е длъжен да е обективен. Гудлат на изключва, че изказванията на бившия ръководител на ЦРУ отразяват начина по който заедно с бившия директор на ФБР Джеймс Коми са действали през 2016 г.  Виктор Турмаков", "date": "2018.07.23", "title": "Известия: Бившият директор на ЦРУ ще бъде изслушан пред Конгреса, след като нарече Доналд Тръмп \"предател\""}
{"url": "http://www.focus-news.net/news/2018/07/23/2548430/vedomosti-v-moskva-sa-zadarzhani-protestirashti-sreshtu-pensionnata-reforma-aktivisti.html", "text": "В Москва активистите Дария Полиудова и Кирил Котов са задържани на площад „Революция“ по време на протест срещу пенсионната реформа и увеличението на ДДС, пише   Ведомости. \r\nНа видеоклип, публикуван в социалната мрежа „Фейсбук“ става  ясно, че активистите държат плакат с надпис „Не на увеличението на пенсионната възраст и ДДС“. Полиудова и Котов са  задържани от полицията. \r\n Полиудова е освободена на 20 октомври миналата година след две години лишаване от свобода за призиви към екстремизъм и сепаратизъм. \r\nКотов е известен активист от Пенза, обвинен в публично призоваване за свалянето на властта. През юни той беше арестуван за 15 дни след един протест: той стоеше с табелка „В Деня на Русия искаме свобода. Революцията ще я бъде. Бойкот на Световното първенство по футбол“ \r\nВ четвъртък Държавната дума прие на първо четене законопроект, който ще повиши пенсионната възраст. Правителството предлага да се увеличи пенсионната възраст за мъжете на 65 години до 2028 г., за жените - до 63 години до 2034 г. \r\nПрезидентът Владимир Путин коментира в петък за първи път проектозакона за пенсионната реформа. Той нарече този въпрос чувствителен и каза, че не му харесва предложената версия на реформата, но трябва да се помисли за бъдещето.  Виктор Турмаков", "date": "2018.07.23", "title": "Ведомости: В Москва са задържани протестиращи срещу пенсионната реформа активисти"}
{"url": "http://www.focus-news.net/news/2018/07/23/2548432/pregled-na-osnovnite-temi-v-ruski-pechat-agentsiya-fokus.html", "text": "Парламентът на Куба утвърди проект за нова конституция на страната. Според местни медии документът е приет единодушно, предава  ТАСС. \r\nМежду 13 август и 15 ноември проектът на конституцията ще бъде внесен за обществено обсъждане, в което, според властите, ще участват милиони кубинци. След това ще се върне на доработка в парламента, а след това ще бъде изнесена на референдум. Датата на допитването не е обявена, но се очаква да бъде в края на настоящата година. \r\nНуждата да се изработи нова конституция възникна във връзка с това, че от времената на приемането на настоящия основен закон през 1976 г. в Куба са преминали съществени обществено-икономически промени. Сред промените, които може да бъдат приети, може да се отнесат признанието на частната собственост, учредяването на постовете президент и министър-председател и дори легализацията на еднополовите бракове. Принципите на социалистическия характер на страната и ръководната роля на Комунистическата партия в живота на обществото ще останат неизменни в новата конституция. \r\n*** \r\nБившият директор на ЦРУ Джон Бренън е обвинен във висша форма на предубеденост към президента на САЩ Доналд Тръмп. Планира се конгресмените да проведат изслушване с него във връзка с неговите изказвания към държавния глава, пише   Известия. \r\nБренън разкритикува рязко Тръмп заради неговото поведение на пресконференцията след срещата му на високо равнище с руския президент Владимир Путин в Хелзинки. Бившият директор на ЦРУ на практика нарече Тръмп предател. \r\nНа изказванията му обърнаха внимание в правната комисия на Камарата на представителите. Председателят на комисията Боб Гудлат заяви, че „има много въпроси към Бренън“.  \r\nТой допълни, че Бренън е изпълвал длъжностни задължения в различни важни сфери и затова е длъжен да е обективен. Гудлат на изключва, че изказванията на бившия ръководител на ЦРУ отразяват начина по който заедно с бившия директор на ФБР Джеймс Коми са действали през 2016 г. \r\n*** \r\nТрети реактор на Южноукраинската АЕЦ , която се намира в Николаевска област на страната е била за първи път напълно заредена с гориво от американската компания „Уейстингхаус“, съобщиха от предприятието, цитирано от руското издание   „Взгляд“. \r\nРеакторът е включен обратно в енергийната система след плановото спиране на 16 юли. Преди това в него в смесен цикъл се използва гориво и от руската компания „ТВЕЛ“. В момента на ЮУАЕЦ се обсъжда по-нататъшният преход на  към произвеждано в САЩ гориво. \r\nЗащо именно Украйна? Тъй като другите страни като Унгария или България просто отказват на американците заради собствената си сигурност. Опитите на американците да зареждат гориво в съветските реактори в Украйна доведоха до неуспехи и инциденти. Но в продължение на дълги години американската компания все пак намери подход към съветски реактори. \r\nЦелта на американците е ясна. „Уейстингхаус“ иска да  усвои нови технологии за сметка на Украйна и да изтласка конкурента си „Росатом“ от традиционните му пазари. След Украйна, американците, разбира се, ще искат да заменят горивото в съветските и руските реактори и в други страни. „Уейстингхаус“ ще се опита да влезе на пазарите на Унгария, Чехия, България, където има съветски блокове. Това са много атрактивни пазари.  \r\nКакво ще получи самата Украйна от зареждането на съветските атомни електроцентрали с американско гориво? Нищо повече от главоболия. \r\nОфициално Украйна получава алтернативен доставчик на ядрено гориво за своите атомни електроцентрали. Но диверсификацията на доставчика в този случай няма икономически смисъл. Цените не се променят по никакъв начин, тъй като „Уейстингхаус“ практически има същата структура на разходите като подразделението на „Росатом“ ТВЕЛ. \r\nСъщевременно руската компания „Росатом“ вече има отговор за американската компания „Уейстингхаус“. Скоро ще започне проект на „Росатом“ в Швеция за доставка на руско гориво „ТВС-Квадрат\" на реактора на  шведската АЕЦ „Рингхалс“, който използва водни реактори под налягане (PWR), западен образец, върху които „Уейстингхаус“ се специализира. По света такива реактори тип PWR са повече от 200. \r\nЗа шведите (за разлика от украинците) такава диверсификация на доставчика има търговски смисъл - руското ядрено гориво ще увеличи икономическата ефективност на експлоатацията на централата.  \r\n„Американците проникват в традиционния пазар на „Росатом“, „Росатом“ също прониква в западните пазари. Ако това състезание е честно, а не, както в случая с Украйна, политически мотивирано, тогава няма нищо лошо в това“, смята експерт по ядрената енергетика пред „Взгялд“.  \r\n***   Стратегията на Русия в Сирия носи резултати. Очевидно е, че в резултат на споразуменията, постигнати по време на срещата на Владимир Путин и Доналд Тръмп в Хелзинки, Дамаск се отървава от влиятелните лобистки структури на САЩ в югозападната Сирия, коментира   „Независимая Газета“. \r\nСпоред прессекретарят на израелското министерство на външните работи Емануел Нахшон  „Израел евакуира от Сирия след искането на САЩ, Канада и на няколко европейски страни, членове на сирийската неправителствена организация  „Белите каски“ и техните семейства“.  \r\nСпоред ООН в страната има повече от 10 милиона разселени лица. Но Белите каски са специална социална група в Сирия, която лобира и продължава да лобира интересите на Запада в региона. Именно благодарение на информацията на „Белите каски“ коалицията начело със САЩ нанесе ракетни удари по сирийските обекти, където уж е имало химическо оръжие. Министерството на отбраната и Министерството на външните работи на Русия, както е известно, многократно съобщават, че „Белите каски“ са съучастници на терористи.  \r\nИ сега „Белите каски“ на така наречения Южен фронт са изчезнали. Всъщност, ако считаме, че войските на Башар ал-Асад печелят значителни победи там, това означава, че и Русия печели в Сирия. Още по-забележително е, че САЩ започват да ограничават присъствието си в Сирия. Според съобщенията на арабски и кюрдски в социалните мрежи, американците започнаха бързо да ограничават своите съоръжения в Сирия.   Виктор Турмаков", "date": "2018.07.23", "title": "Преглед на основните теми в руски печат (Агенция \"Фокус)"}
{"url": "http://www.focus-news.net/news/2018/07/23/2548433/sport-borusiya-dortmund-pobedi-livarpul-s-31.html", "text": "Ливърпул отстъпи пред Борусия-Дортмунд с 1:3 в мач от предсезонния турнир  International Champions Cup. \r\nАнглийският отбор откри резултата в 25-та минута след точен удар на Виргил ван Дайк. Във второ полувреме Борусия изравни и поведе с точни попадения на Кристиан Пулишич в 66 и 89-та минута. Крайният резултат е оформен от Якоб Брун Ларсен.   Виктор Турмаков", "date": "2018.07.23", "title": "Спорт: Борусия-Дортмунд победи Ливърпул с 3:1"}
{"url": "http://www.focus-news.net/news/2018/07/23/2548434/dve-svobodni-mesta-za-kandidat-gimnazisti-sa-ostanali-za-tretoto-klasirane-v-su-vasil-levski-v-devnya.html", "text": "Само 2 са свободните места за третия етап на класирането в девненското СУ „Васил Левски“ за прием на кандидат-гимназисти в елитната професионална паралелка по електрообзавеждане на производството. Това показва справка в сайта на Регионалното управление на образованието във Варна, съобщават от  Община Девня . За сравнение броят на незаетите места във водещата се за конкурентна професионална гимназия в Белослав е съответно 10 –  за специалността „Корабостроене“, и 17 –  за „Корабни тръбни системи“, което означава, че има сериозен риск двете паралелки да останат маломерни, а втората – направо да се закрие. Напливът за обучение в професионалната гимназия в Белослав вероятно се дължи на факта, че реално тя не предлага на своите възпитаници свободен избор на трудовия пазар, защото ги подготвя за наемни работници в едно-единствено предприятие, с което училището е сключило договор. На този фон девненското СУ „Васил Левски“ обучава висококвалифицирани специалисти, които получават гарантирана заетост и с право на избор между трите индустриални гиганта на територията на общината, както и навсякъде другаде, където се търсят електротехници и специалисти по автоматизация. В рамките на обучението на девненските гимназисти им се осигуряват безплатен транспорт, обяд, учебници, униформи и специални финансови бонуси за отличниците. Приемът на документи за участие в третото класиране ще продължи до 24 юли включително. За него се подава ново заявление, в което желанията се подреждат отначало, според незаетите бройки. Списъците с приетите гимназисти ще бъдат обявени до 26 юли.", "date": "2018.07.23", "title": "Две свободни места за кандидат-гимназисти са останали за третото класиране в СУ „Васил Левски“ в Девня"}
{"url": "http://www.focus-news.net/news/2018/07/23/2548438/donald-tramp-barak-obama-ne-predupredi-za-rusiya-predi-izborite-zashtoto-tsyalata-tazi-istorie-e-edna-golyama-lazha.html", "text": "Президентът на САЩ Доналд Тръмп обвини своя предшественик Барак Обама за реакцията му спрямо предполагаемата руска намеса на изборите през 2016 г., която той отново нарече „голяма лъжа“, пише  The Hill. \r\n„Значи президентът Обама е знаел за Русия преди изборите. Защо не направи тогава нещо по въпроса? Защо не каза нищо? Защото всичкото това е една голяма лъжа, ето защо, защото е искал проклетата Хилари Клинтън да спечели!!!“, написа Тръмп на профила си в социалната мрежа „Туитър“. \r\nТръмп е изправен пред широка критика, след съвместната си пресконференция с руския президент Владимир Путин, по време на която той постави под съмнение намесата на Кремъл в изборите през 2016 г.  По-късно през седмицата той се отказа публично от това.  Виктор Турмаков", "date": "2018.07.23", "title": "Доналд Тръмп: Барак Обама не предупреди за Русия преди изборите, защото цялата тази историе е една голяма лъжа"}
{"url": "http://www.focus-news.net/news/2018/07/23/2548440/svilen-topchiev-predsedatel-na-sdruzhenie-syutkya-v-rakitovo-izklyuchitelno-mnogo-balgarski-i-chuzhdestranni-turisti-poseshtavat-peshterata-lepenitsa.html", "text": "На 12 км от Велинград, в землището на община Ракитово се намира пещерата  Лепеница,  която представлява изключителен туристически обект, посещаван изключително много от български и чуждестранни туристи. Това каза за  Радио „Фокус”-Пазарджик  Свилен Топчиев, председател на Сдружение „Сюткя“ в Ракитово. Той добави, че всички посетители на пещерата трябва да знаят няколко правила при посещението ѝ. Задължително туристите трябва да са със спортни екипи, добре облечени, защото температурата спада до 8 градуса. „Деца до 6 години могат да посетят пещерата, но по-малки от тази възраст не е препоръчително. Групите, които се сформират  са малки до 10 човека и няма предварителни записвания, като задължително обиколката се прави с опитен водач. Посещението на пещерата не се препоръча за хора с двигателни проблеми или такива претърпели операции на опорно-двигателната система, защото може да се наложи приклякване и това да създаде неудобство на такива хора, също така не се консумира алкохол преди и по време на обиколката. Въздухът в пещерата е свеж и не е проблем за хора с дихателни проблеми, движението се извършва само по втория сух етаж“, каза Топчиев и допълни, че пещерата открива красиви гледки, които могат да се заснемат и да останат траен спомен за това приключение. Във вътрешността на Лепеница има изключително красиви сталактони, сталактити и сталагмити, които са традиционни пещерни образования. \r\nРадослава МУРДЖЕВА", "date": "2018.07.23", "title": "Свилен Топчиев, председател на Сдружение „Сюткя“ в Ракитово: Изключително много български и чуждестранни туристи посещават пещерата Лепеница"}
{"url": "http://www.focus-news.net/news/2018/07/23/2548437/mayk-pompeo-sasht-ne-se-strahuvat-da-se-boryat-s-rezhima-na-iran-na-nay-visoko-ravnishte.html", "text": "Държавният секретар на САЩ Майк Помпео заяви, че страната ме не се бои „да се бори“ с иранските длъжностни лица със санкции на най-висше равнище, предава   AFP. \r\n„Не се страхуваме да се борим с режима на най-високо равнище“, заяви държавният секретар по време на реч, посочвайки санкциите, наложени наскоро срещу председателя на парламента на Иран Садек Лариджани. \r\nПомпео също така потвърди , че Вашингтон иска всички страни да намалят вноса си на Ирански петрол „по възможност близо до нулата“ до началото на ноември – част от усилията на САЩ да засилят икономическия натиск върху Техеран.  Виктор Турмаков", "date": "2018.07.23", "title": "Майк Помпео: САЩ не се страхуват да се борят с режима на Иран на най-високо равнище"}
{"url": "http://www.focus-news.net/news/2018/07/23/2548439/pregled-na-mezhdunarodnite-novini-do-6-chasa-agentsiya-fokus.html", "text": "Министерството на външните работи на Косово изрази безпокойство заради появилата се информация от „достоверни източници“ като неправителствената организация „Амнести Интернешънъл“, съгласно която Сърбия продава оръжия на терористични организации, предимно в страните от Африкa. \r\nВ изявлението на външнополитическото ведомство в Прищина се посочва, че трябва да се проверят твърденията, че оръжие, произведено в Сърбия, се използва „в някои африкански държави, които системно нарушават човешките права, така и от членовете на терористичната организация „Боко Харам\". \r\n„Министерството на външните работи призовава международната общност да засили контрола, проверките и надзора върху подобно поведение и действия на сръбската държава на африканския континент, които косвено допринасят за нарушаването на основните човешки права и представляват сериозна заплаха за мира и сигурността“, се казва в изявлението от МВнР на Косово. \r\nСпоред Прищина Белград използва нелегалната търговия с оръжие в дипломатическата война срещу признаването на независимостта на Косово. \r\n„МВнР смята, че с публикуването на тези данни (от „Амнести Интернешънъл“), се засилва убеждението, че Сърбия е използвала и продължава да използва продажбите на оръжие като дипломатическо средство, за да накара страните от африканския континент, които все още не са признали Република Косово, да не предприемат такава стъпка в бъдеще“, се казва още в разпространения текст.  \r\n***  Кандидат-шофьорите от турски произход, които са се записали на курс за придобиване на правоспособност за управление на МПС в Австрия, вече няма да могат да полагат теоретичния изпит на майчиния си език. \r\nТранспортното министерство във Виена издаде забрана за провеждането на шофьорските изпити на турски език, като аргументира решението си с разточителните разходи, които се отделят за преводи.  От почти 300 000 теоретични теста, проведени миналата година, на турски език са положени 3,631, или 1,2% от общия брой. \r\nМинистерството, което в новото коалиционно правителство на Австрия е под ръководството на крайнодясната „Партия на свободата на Австрия“, заяви, че е твърде скъпо да се поддържа опция за тест, който полагат сравнително малък процент от обучаващите се.  \r\nВ Австрия има около 360 000 души с турски произход, включително 117 000 турски граждани. „Всеки допълнителен език за обучение струва на държавата петцифрена сума, която не е оправдана\", поясни австрийският министър на транспорта Норберт Хофер, като същевременно допълни, че в страната и занапред ще бъде позволено полагането на изпит за придобиване на правоспособност за управление на МПС на английски, хърватски и словенски език. „Това естествено е въпрос на разходи, но и за мен е от съществено значение ясно да се установи на кои езици е разумно да може да се полагат изпити\", подчерта Хоферт.  \r\nРешението на Виена е „насърчаване да се изучава немски език“, отбеляза още австрийският политик.  \r\n„Партия на свободата на Австрия“ има няколко министри в коалиционното правителство на канцлера Себастиан Курц, припомнят от редакцията. \r\n***  Израелските ВВС нанесоха нови въздушни удари срещу военни цели на сирийския режим, разположени в западната част на страната. \r\n„Една от нашите военни позиции стана мишена на израелската агресия“, предаде държавната информационна агенция на Сирия -  SANA , позовавайки се на източник от военните кръгове на Дамаск. \r\nДруга информация за ударите не се съобщава към момента.  \r\n***  Американският сенатор Боб Менендез (Демократическа партия, Ню Джърси) заяви, че поканата на президента Доналд Тръмп към неговия руски колега Владимир Путин да покани Вашингтон е „неразбираема“ и допълни, че явно американският държавен глава  „иска да интимничи“ с руския лидер. \r\n„Никой не знае какво се е случило зад сцената на преговорите в Хелзинки. Те са били сами, само с преводач за два часа. Дори държавният секретар и директорите на разузнаването не знаят“, заяви Менендез. „Има полза от общуването с Путин, единствено ако той бъде предизвикан“, допълни сенаторът. „А сега ще му устроим посрещане с червен килим във Вашингтон. За мен това е повече от неразбираемо“, смята демократът. \r\n „Да, може да се говори с противници, но в края на краищата трябва да им се опълчиш. Президентът изглежда иска да интимничи с Путин, вместо да се изправи срещу него“, убеден е Менендез.  \r\nТръмп се сблъска с критики след съвместната си пресконференция с Путин, в която прие отхвърлянето от страна на руския лидер, че страната му се е месила в президентските избори в САЩ и допълни, че и Москва, и Вашингтон са виновни за обтегнатите отношения помежду си. \r\n***  Държавният секретар на САЩ Майк Помпео заяви, че жителите на североизточните райони на Сирия, освободени от „Сирийските демократични сили“ - коалиция от араби и кюрди, трябва ба участват в разрешаването на конфликта в страната. \r\n„Ще работим с НАТО и с нашите партньори за постигане на устойчиво разрешаване на сирийския конфликт, което включва пълното представителство на всички сирийци, включително жителите на североизточна Сирия, които сега се възстановяват след окупацията на „Ислямска държава“, пише в официално заявление на Майк Помпео, разпространено от Държавния департамент. \r\nКоментарът му е свързан с освобождението от бойците на „Сирийските демократични сили“ от терористите на населеното място Дашиш от ислямистите. \r\n„Освобождението на Ирак и загубите на „Ислямска държава“ в Сирия са големи постижения, но нашата мисия все още не е завършена. Унищожаването на „Ислямска държава“ продължава да е най-важният приоритет на президента на САЩ Доналд Тръмп и на неговата администрация“, отбелязва се в заявлението. \r\n***  Една от групите на сирийската неправителствена организация „Белите каски“ не е успяла да достигне до границата с Йордания по време на евакуацията от югозападната част на Сирия. \r\n„Групата не успя да достигне до границата в този промеждутък от време, когато границата бе открита“, заяви източник от израелското правителство. Според него сега тази група се намира на сирийска територия и няма увереност, че ще може да се проведе втора операция по евакуация.  \r\nПо-рано прессекретарят на израелското МВнР Еманюел Нахшон съобщи, че Израел е евакуирал от Сирия по молба на САЩ, Канада и редица европейски страни активистите от „Белите каски“ заедно със семействата им.  \r\n***", "date": "2018.07.23", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/07/23/2548441/sport-porto-pobedi-evartan-s-10-v-priyatelski-mach.html", "text": "Порто победи  Евъртън с 1:0 в приятелски мач. \r\nЕдинственото попадение на „Ещадио де Алгаве“ в Сан Жоао да Денда отбеляза малтиецът Муса Марега в 52-та минута.  \r\nСледващият приятелски мач на Евертън е срещу Блекбърн на 26 юли. Порто ще играе Нюкасъл, на 28 юли.  Виктор Турмаков", "date": "2018.07.23", "title": "Спорт: Порто победи Евъртън с 1:0 в приятелски мач"}
{"url": "http://www.focus-news.net/news/2018/07/23/2548414/darzhavniyat-departament-na-sasht-privetstvame-evakuatsiyata-na-belite-kaski-ot-siriya.html", "text": "Пресслужбата на Държавния департамент на САЩ съобщи, че Вашингтон приветства евакуацията от Югозападна Сирия на членовете на неправителствената организация „Белите Каски“ и техните семейства, а също така цени високо ролята на Израел в този процес, предава  ТАСС. \r\n„САЩ приветстват безопасната евакуация на повече от 400 членове на сирийската гражданска отбрана, по-известни като „Белите каски“, а също така на техните семейства от Югозападна Сирия. Радваме се, че тези храбри доброволци, спасили хиляди животи, сега се намират на безопасно място“, отбелязва се в документа. \r\nОсвен това Държавният департамент се обръща с призив към правителството на Сирия и Русия „да изпълняват своите задължения, да сложат край на насилието и да защитават всички мирни жители на Сирия, включително и работниците в хуманитарните мисии като „Белите каски“ в регионите, които преди бяха част от деескалацията в югозападна Сирия и по цялата ѝ територия“.  Виктор Турмаков", "date": "2018.07.23", "title": "Държавният департамент на САЩ: Приветстваме евакуацията на „Белите каски“ от Сирия"}
{"url": "http://www.focus-news.net/news/2018/07/23/2548443/donald-tramp-kam-iran-da-ne-ste-posmeli-da-zaplashvate-sasht-otnovo.html", "text": "Президентът на САЩ предупреди  Иран с последствия „които малцина през цялата история са изпитвали“, ако Техеран заплашва САЩ, предава   AFP. \r\n„Никога повече да не сте заплашили САЩ. Ще изтърпите последствия, каквито малцина през историята са изпитали преди“, написа Тръмп на профила си в социалната мрежа „Туитър“ в пряко послание към иранския си колега Хасан Раухани. \r\n„Ние вече не сме държавата, която ще търпи вашите луди думи на насилие и смърт. Внимавайте!“, продължи Тръмп, използвайки при изписването на посланието си единствено главни букви.  Виктор Турмаков", "date": "2018.07.23", "title": "Доналд Тръмп към Иран: Да не сте посмели да заплашвате САЩ отново!"}
{"url": "http://www.focus-news.net/news/2018/07/23/2548445/predstoyashti-mezhdunarodni-sabitiya-za-23-yuli-agentsiya-fokus.html", "text": "Председателите на четирите най-големи партии в Македония се събират на нова среща в опит да постигнат споразумение за избирането на състава на ДИК. \r\n***  Сръбска правителствена делегация, водена от министър-председателя Ана Бърнабич, започва посещение в САЩ. \r\n***  Започва XXII Международна конференция за насърчаване на изследванията за СПИН. \r\n***  Германският външен министър Хайко Маас приема за среща италианския си колега Ензо Моаверо Миланези на фона напрежението около миграцията. \r\n***  Германският външен министър Хайко Маас приема за среща британския си колега Джереми Хънт за първи разговори след оставката на Борис Джонсън.  \r\n***  Държавният секретар на САЩ Майк Помпео ще изнесе реч по за Иран по време на среща с членове на иранско-американската общност в Калифорния. \r\n***  Върховният съд на ООН ще заседава извънредно по делото на Катар срещу Обединените арабски емирства.  \r\n***  Държавният глава на Филипините Родриго Дутерте ще направи годишното си обръщение към нацията, в което ще очертае политиките на кабинета за третата година от управлението му.  \r\n***", "date": "2018.07.23", "title": "Предстоящи международни събития за  23 юли (Агенция \"Фокус\")"}
{"url": "http://www.focus-news.net/news/2018/07/23/2548446/predstoyashti-sabitiya-v-stranata-za-23-yuli-agentsiya-fokus.html", "text": "*** \r\nОт 10.00 часа в зала „Джеймс Баучер“ на Института „Иван Хаджийски“ (адрес: булевард „Джеймс Баучер“ 23) „Галъп интернешънъл“ и clinica.bg организират дебат на тема „Прозрачност и здравеопазване“. Участие в дебата ще вземат д-р Дечо Дечев, управител на НЗОК, г-жа Жени Начева, председател на НС на НЗОК, д-р Бойко Пенков, зам.-министър на здравеопазването, представители на съсловните организации в здравеопазването, народни представители, експерти и лекари. \r\n*** \r\nОт 11.00 часа в Националния пресклуб БТА ще се проведе пресконференция на тема „Чумата в Странджа - ветеринарен и хуманитарен поглед. Процедури и изисквания, регламентирани в Европейските директиви“. Участие в нея ще вземат д-р Пламен Пасков – ветеринарен лекар, Владимир Павлов – организатор на протестите в Шарково, и Иво Чорбов – животновъд. \r\n*** \r\nОт 18.00 часа пред Паметника на Никола Вапцаров в градината на ул. „Московска“ \r\n(зад Националната художествена галерия-Двореца) ще бъде отбелязана годишнината от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. \r\n*** \r\nОт 18.00 часа в Националният литературен музей Къща-музей „Никола Вапцаров“ – София ще започне поетично четене под наслов: „Не, сега не е за поезия...“, в което участват значими съвременни творци. Поводът е навършването на 76 години от смъртта на поета Никола Вапцаров. \r\n*** \r\nОт 18.30 часа на парка до Лидл в „Младост“ ще се проведе трети пореден протест срещу застрояването. \r\n*** \r\nОт 10.00 часа  в театралната зала „Карл Джераси“ в студентски център „Америка за България“, университетски комплекс „Скаптопара“ на АУБ, ще бъде открита най-голямата математическа олимпиада за студенти в света. \r\n*** \r\nОт 10.00 часа в централата на ГЕРБ, намираща се на ул. „Конт Андрованти“ 5 народният представител от ГЕРБ Иван Вълков организира приемна за граждани. \r\n*** \r\nОт 09.00 часа в района на Висшето военноморско училище ще се състои ритуал по полагане на венци и цветя по случай 76 години от гибелта на Никола Й. Вапцаров.  \r\n*** \r\nОт 20.00 часа на сцената на крепост „Баба Вида” ще се състои официално откриване на Фестивал на изкуствата „Дунавски вълни”. От 20.10 часа ще се проведе концерт Симфониета – Видин. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествена галерия – Добрич ще се проведе Лятна работилница за въображение. \r\n*** \r\nОт 18.30 часа в Огледална зала „Нели „Божкова“ ще се състои Концерт на CAUM - Академичен хор на университета Миньо в Брага, Португалия. \r\n*** \r\nОт 19.00 часа  с дефиле от Стара къща до сцената на пл. „Свобода“ и официален концерт ще бъде открит XVII Международен фолклорен фестивал „Фолклор без граници“. \r\n*** \r\nОт 11.00 часа пред паметника на Андрей Василев – Амира,  на площад  „Защитата на Каварна” ще бъдат поднесени венци и цветя повод 141 години от Каварненското въстание.  \r\n*** \r\nНародният представител от ГЕРБ Ирена Димова организира приемни в село Смоляновци и село Белотинци. С жителите на Смоляновци Димова ще разговаря от 10.00 до 12.30 часа в кметството на селото, а приемната в с. Белотинци ще се проведе от 13.30 до 15.00 часа. \r\n*** \r\nОт 9.00 часа в Учебния корпус на Медицински университет – Плевен ще се проведе третият последен кандидатстудентски изпит от редовната сесия по биология за бакалавърските специалности. \r\n*** \r\nОт 12.30 часа в Дом на културата „Борис Христов“ – конферентна зала президентът на КНСБ Пламен Димитров ще даде пресконференция. \r\n*** \r\nОт 11.30 часа кметът на Пловдив инж. Иван Тотев ще открие обновената музейна експозиция в къща музей „Христо Г. Данов”. \r\n***  \r\nОт 10.00 часа в Детски отдел на Градската библиотека ще се проведе Творческа работилница „Работливи ръчички” – изработване на фигурки и предмети от пластилин.", "date": "2018.07.23", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2018/07/23/2548444/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nПрез нощта на места в Северна България и планинските райони ще превали и прегърми. В сутрешните часове над по-голямата част от страната ще е предимно слънчево и топло. Над Северна България още преди обяд, а над Южна – по-късно през деня, ще се развива купеста и купесто-дъждовна облачност, на много места ще има валежи и гръмотевични бури. Ще има и градушки. Максималните температури ще са между 28° и 33°, в София около 28°. През нощта срещу вторник валежите ще продължат, в Източните Родопи ще са значителни. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: няма. \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.   \r\nДо 20.12.2018 г. движението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450.  \r\nДо 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920.  \r\nДо 20.12.2018 г.  движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява двупосочно в платното в посока Варна поради ремонт на виадукт „Звездица” до 25.07.2018 г. Шофьорите да се движат с повишено внимание и съобразена скорост, спазвайки указанията на сигналистите. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 31.07.2018 г. Скоростта на движение се ограничава до 70 км/ч.  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nПът III-7008: Движението по път III-7008 в участъка Голям Манастир - Скалица от км 19+600 до км 34+200 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.07.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.23", "title": "Актуална пътна обстановка"}
{"url": "http://www.focus-news.net/news/2018/07/23/2548447/nimh-predi-i-sled-obyad-na-mnogo-mesta-v-stranata-shte-ima-valezhi-gramotevichni-buri-i-gradushki.html", "text": "Днес над по-голямата част от страната ще е предимно слънчево. Над Северна България още преди обяд, а над Южна – по-късно през деня, отново ще се развива купеста и купесто-дъждовна облачност, на много места ще има валежи и гръмотевични бури. Ще има и градушки. Ще духа слаб до умерен северозападен вятър. Максималните температури ще са между 28° и 33°, в София около 28°. През нощта срещу вторник валежите ще продължат, в Източните  Родопи ще са значителни. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . Атмосферното налягане ще се понижава, ще е по-ниско от средното за юли.  \r\nПо Черноморието още преди обяд ще се развива купесто-дъждовна облачност, ще има краткотрайни валежи и гръмотевици. Ще духа слаб до умерен вятър от изток-югоизток. Максимални температури по крайбрежието: 27-29°. Температурата на морската вода е 26-27°. Вълнението на морето ще бъде  1-2 бала. В планините около и след обяд ще се развива купесто-дъждовна облачност, ще има краткотрайни валежи и гръмотевици. По билата ще духа слаб до умерен западен вятър. Максимална температура на височина 1200 метра около 24°, на 2000 метра – около 17°.", "date": "2018.07.23", "title": "НИМХ: Преди и след обяд на много места в страната ще има валежи, гръмотевични бури и градушки"}
{"url": "http://www.focus-news.net/news/2018/07/23/2548448/gd-granichna-politsiya-intenziven-e-trafikat-na-granitsata-s-turtsiya-i-rumaniya.html", "text": "Интензивен е трафикът на границата с Турция и Румъния. Това съобщиха от пресцентъра на  ГД „Гранична полиция“ . Данните са към 6.00 ч. На българо-турската граница на ГКПП „Капитан Андреево“ трафикът е интензивен за леки и товарни автомобили на изход . На българо-румънската граница на ГКПП „Дунав мост – Русе“ и ГКПП „Дунав мост – Видин“ трафикът е интензивен на изход за товарни автомобили. На ГКПП „Дуранкулак“ и ГКПП „Кардам“ трафикът е интензивен на вход и изход за автомобили. Движението се извършва нормално на всички гранични контролно-пропускателни пунктове на границата със Сърбия, Македония и Гърция.", "date": "2018.07.23", "title": "ГД „Гранична полиция“: Интензивен е трафикът на границата с Турция и Румъния"}
{"url": "http://www.focus-news.net/news/2018/07/23/2548449/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.07.23", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/07/23/2548450/afp-nyakolko-dushi-sa-raneni-pri-strelba-v-toronto.html", "text": "Въоръжено лице е открило огън в  Торонто, ранявайки най-малко девет души, преди да насочи оръжието към себе си, предава   AFP. \r\nПолицейски източник в Торонто съобщи, че девет души са простреляни, като сред тях има и дете. \r\n„Заподозреният откри огън r към полицията, преди да се самоубие“, уточнява източникът.  Виктор Турмаков", "date": "2018.07.23", "title": "AFP: Няколко души са ранени при стрелба в Торонто"}
{"url": "http://www.focus-news.net/news/2018/07/23/2548453/denyat-23-yuli-v-balgarskata-istoriya.html", "text": "През 1877 г. – по време на Руско-турската освободителна война (1877-1878 г.) части от Предния отряд на руската армия освобождават Калофер. През 1895 г. - свещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун. 1914 г. - Русия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет. На тази дата е роден Стоян Ганев – български юрист и политик. На 23 юли умират: католическият духовник Петър Парчевич, поетът Никола Вапцаров, Антон Иванов, един от ръководителите на БКП, актрисата Катя Паскалева. \r\n2006 г. \r\nБорис Георгиев донася първия златен медал на страната ни от провеждащото се в Пловдив Европейско първенство по бокс. На финала в категория до 64 кг. Той побеждава рускана Олег Комисаров с 25:17. Борис Георгиев надиграва съперника си във всички рундове.  \r\nПо рано същия ден Детелин Далаклиев печели сребърен медал. Във финалната среща в категория до 54 кг., Далаклиев губи от Али Алиев (Русия) \r\n2004 г. \r\nПо разпореждане на главния прокурор Никола Филчев Върховната касационна прокуратура образува следствено дело срещу “синода на Инокентий” и го възлага на Националното следствие. Обвиненията са по член 206 и 274 от Наказателния кодекс за незаконно владеене на чуждо имущество, самоволно действие и самоуправство – за обсебване на църковно имущество и вещи, принадлежащи на Православната църква, както и за използване на идентични наименования с тези на Българската православна църква – име, печат и документи. \r\nПрез 2004 г. Българската православна църква иска съдействието на Прокуратурата да бъдат отстранени действията на отцепниците. Патриарх Максим призовава чрез нотариални покани всички отделили се да освободят храмовете, да се покаят и да се върнат в лоното на Църквата. Разколниците игнорират поканата доброволно да освободят заетите от тях имоти в определения от закона срок. На 22 юли 2004 г. Прокуратурата взема решение свещениците, окупирали близо 250 храма, параклиси и манастири, да бъдат изведени насила. С прокурорско разпореждане полицията започва акция в цялата страна за отстраняването на свещениците на Инокентий. До третия ден всички окупирани храмове в столицата са запечатани и предадени на свещеници от БПЦ. Предаването на по-голямата част на църковните имоти в страната става без сътресения, но петдесетина свещеника в 30 църкви оказват съпротива. В някои от тях органите на реда насилствено извличат барикадиралите се свещеници и миряни. Някои от неподчинилите се са откарани в полицията, на други е нуоказана медицинска помощ. Полицията запечатва и свещоливницата в столичния квартал \"Илиянци\". Пред храмовете в София и страната е поставена полицейска охрана и се прави опис на документи и имущество. До третия ден единствено църквите в Банско и Разлог остават във владение на “алтернативния синод”. Подкрепяни от кметовете на двата града, свещениците отказват да предадат ключовете на полицията и следователите. \r\n2002 г. \r\nПремиерът Симеон Сакскобургготски прави медийно обръщение до българския народ във връзка с годишнината от съставянето на правителството. Премиерът заявява, че правителството работи и ще продължава да работи, но му трябва подкрепа и съпричастност. Той отчита намаляване на безработицата с 4,8 %, нарастване на фискалния резерв и намаляване на държавния дълг. \r\nУмира актрисата Катя Паскалева (1945 - 2002). Родена е на 18 септември 1945 г. Завършва НАТФИЗ, специалност \"Актьорско майсторство\". Играе във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Роли в театъра: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Харолд Пинтър, Йохана в \"Сватба\" от Елиас Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Носителка е на наградите \"Фемина\" за най-добра женска роля в Брюксел, актриса на годината в Панама, за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; две награди за женска роля на годината на Съюза на българските филмови дейци (СБФД) и Съюза на артистите в България (САБ). \r\n1990 г. \r\nС многохилядно шествие мумията на Георги Димитров е пренесена от Мавзолея, изграден специално за нея до Централните софийски гробища, където тялото е препогребано. \r\nГеорги Димитров умира на 2 юли 1949 г. в курортното градче Барвиха (СССР), откъдето тленните му останки са пренесени в България и поставени в специално изграден за него мавзолей в центъра на столицата. По личното желание на близките му те са извадени от мавзолея и са погребани в Софийските централни гробища. \r\n1941 г. \r\nПо решение на задграничното бюро на БКП в Москва и с личното ръководство на Георги Димитров, от Москва започват своите излъчвания Народните радиостанции “Христо Ботев” и “Народен глас”. Те предават комунистически програми до 22 септември 1944 г. В тези предавания те призовават българския народ на въоръжена борба срещу т.нар. монархо-фашистка диктатура. \r\n1934 г. \r\nС посредничеството на Турция след кратки преговори в Анкара са възстановени българо-съветските дипломатически отношения. \r\nНа 7 юли 1879 г., една година след подписването на Санстефанския мирен договор, между България и Русия са установени дипломатически отношения. \r\nПрез април 1909 г. Русия първа признава България за независима държава. На 5 септември 1944 г. СССР обявява война на България, дипломатическите отношения между двете страни са прекъснати. Една година по-късно отношения между България и СССР са възстановени. През март 1948 г. между Народна република България и СССР е подписан Договор за дружба, сътрудничество и взаимна помощ. От 1949 г. България е член на Съвета за икономическа взаимопомощ, а от 1955 г. – участник във Варшавския договор. \r\nПрез октомври 1991 г. на официално посещение в РСФСР е президента на България Жельо Желев, по време на което той обявява признаването на Русия за самостоятелна и независима държава, и установяването на дипломатически отношения между двете страни. \r\n1914 г. \r\nРусия отправя към България предложение за съюз в избухналата на 15 юли Първа световна война. Предложението е отхвърлено с мотив за неутралитет. \r\nСлед убийството на Франц Фердинанд и в Сараево, Австро-Унгария връчва ултиматум на сръбското правителство. На 28 юни 1914 г. австро-унгарския престолонаследник Франц Фердинанд и съпругата му са убити в Сараево от сръбския студент Гаврило Принцип, член на тайното националистическо движение “Млада Босна”, борещо се срещу австро-унгарското господство в Босна и Херциговина. Атентаторите са подпомогнати от сръбската терористична организация, известна като ”Черната ръка”, и поради тази причина австрийците обвиняват сръбското правителство, че е в основата на заговора. Убийството довежда до съдебни процеси и екзекуции на много сърби, живеещи в Босна. Гаврило Принцип е твърде млад за смъртна присъда, той е затворен в крепостта Терезиенщад, където умира на 28 април 1918 г. от туберкулоза. \r\nСлед връчването на ултиматумът кабинетът на Белград отказва да приеме искането за разследване на сръбската армия от австрийските следствени служби и на 28 юли е обявена война на Сърбия. \r\nСърбия е обвинена в съучастничество в Сараевския атентат. Предвид непосредствената опасност от австро-унгарско нападение и по съвета на Русия сръбското правителство приема всички искания, съдържащи се в австро-унгарския ултиматум, с изключение на искането за допускане на австро-унгарски органи на сръбска територия за разследване и „потушаване на превратаджийското движение\". Под влияние на Германия австро-унгарското правителство пренебрегва всички посреднически акции на международната дипломация и на 28 юли 1914 г. обявява война на Сърбия. \r\n1895 г. \r\nСвещеник Епифаний Шанов е ръкоположен за Ливийски епископ на Католическата българска църква от източен обряд (униати) със седалище в Солун. \r\nПрез епископстването на Епифаний Шанов броят на българските католици в Македония достига до 12 000 души, които разполагат с 30 черкви, обслужвани от 46 свещеници, и 28 училища, в които се учат деца от 32 селища. След Балканската война (1912-1913 г.) българските католици от Солунско, Ениджевардарско, Гевгелийско, Битолско и най-вече от Кукушко напускат родните си места и се установяват в България – главно в София, Пловдив, Бургаско и Петричко. В Струмишко и Гевгелийско остават около 2 000 души. Значителен брой остават и в Солунско. Самият епископ Епифаний Шанов е прогонен от Солун заради неговите пробългарски чувства и заточен на гръцкия о. Трикери. Дошлите в България католици основават свое братство, наречено \"Македонска католическа лига\". \r\n1877 г. \r\nПо време на Руско-турската освободителна война (1877-1878 г.) части от Предния отряд на руската армия освобождават Калофер. На тази дата са родени: \r\n1955 г. \r\nРоден е Стоян Ганев – български юрист и политик. През 1973 г. завършва специалност ”Право” в СУ” Св. Климент Охридски”. През 1985 г. защитава дисертация по конституционно право в МГУ. Преподавател в Юридически факултет на СУ” Св. Климент Охридски” и в школата на МВР, Симеоново. Стоян Ганев е председател на Обединения демократически център, в периода 1991-1992 г. съпредседател на парламентарна група на СДС. През 1991 г. е министър на външните работи в правителството на Ф. Димитров. Председател е на 47. сесия на ОС на ООН (1992 г.). Освободен от тази длъжност през февруари 2002 г. На тази дата умират: \r\n1942 г. \r\nРазстрелян е Атанас Димитров Романов – политически деец. Роден е в София на 22 декември 1911 г. Завършва техническо училище в Бургас, след което се завръща в родния си гр. Включва се в редовете на БКМС и става редактор на партийния в. \"Ехо\". През 1931 г. е сред организаторите на стачката на работниците по водопровода Рила-София. Арестуван е и е интерниран в Петрич. След като е освободен, се завръща в София и продължава революционната си дейност. През периода 1941–1942 г. е сътрудник на Централния комитет (ЦК) на Българската работническа партия (БРП) и на Централната военна комисия, едновременно с това ръководи действията на софийската бойна група. Арестуван във връзка с провала в Централния комитет (ЦК) на Българската работническа партия (БРП). Осъден е на смърт. \r\n1942 г. \r\nРазстрелян е Георги Иванов Минчев – политически деец. Роден е на 1 октомври 1907 г. в с. Медово, Старозагорско. След завършването на гимназия в родния си град заминава за Чехия. Там следва строително инженерство в Бърно. Председател е на дружеството на прогресивните студенти \"В. Левски\". Прекъсва следването си и заминава за Прага, където оглавява нелегалния партиен канал за СССР. През 1934 г. се завръща в България и става инструктор към ЦК на БКП. По същото време е избран и за член на Окръжния комитет на БКП в Стара Загора. Заловен е и осъден на 10 г. затвор. През 1941 г. е освободен. Става деловодител на ЦК и осъществява връзката му с окръжните партийни комитети. До февруари 1942 г. е член и на Централната военна комисия. Арестуван, осъден на смърт по процеса срещу Централния комитет (ЦК) на Българската работническа партия (БРП). \r\n1942 г. \r\nРазстрелян е Никола Вапцаров – поет революционер, деец на работническото движение. \r\nНикола Йонков Вапцаров е роден на 24 ноември 1909 г. в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 г. се обявява за съюз със СССР и взема участие в Соболевата акция (ноември 1940 г.). Арестуван през май 1941 г., Вапцаров е интерниран за 3 месеца в Годеч. След като се завръща в София, става пръв помощник на Цвятко Радойнов – ръководител на Военния отдел при ЦК на БКП. На 4 март 1942 г. е арестуван, осъден на смърт и впокследствие е разстрелян заедно с А. Иванов, А. Попов, Ат. Романов, П. Богданов и Г. Минчев. През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\". \r\n1942 г. \r\nРазстрелян е Антон Иванов (А. И. Козинаров Богданов, Стареца) – политически деец, един от ръководителите на БКП. \r\nАнтон Иванов е роден на 26 октомври 1884 г. в Копривщица. Завършва флотската школа (огнярско училище) във Варна, след което се премества в София. Секретар е на Металоработническия съюз (1907–1919 г.), а след това и негов председател. Член е на Българската работническа социалдемократическа партия (тесни социалисти) (БРСДП) (т. с.), Антон Иванов е избран в градското партийно ръководство през 1910 г. От 1918 г. до 1923 г. е секретар на Софийската партийна организация и на Окръжния комитет на БКП, член е на ЦК на партията и народен представител. Участва в подготовката на Септемврийското въстание през 1923 г., но на 21 септември е арестуван. Освободен от затвора в края на 1925 г., Антон Иванов емигрира в СССР. Там е избран за член на Изпълкома на Профинтерна. От 1927 г. до 1931 г. работи към Задграничното бюро на ЦК на БКП във Виена. През 1931 г. се завръща в Москва и завършва Ленинската школа, след което преподава в Комунистическия университет за националните малцинства от Запада. Завежда Българския сектор на ИККИ. От 1935 г. е отговорен секретар на Задграничното бюро на ЦК на БКП. През 1940 г. се завръща в България, където и избран за член на Политбюро и секретар на ЦК на БКП. Антон Иванов е един от главните организатори на съпротивителното движение в България през 1941–1944 г. Арестуван е след провал на ЦК и Централната военна комисия. \r\n1674 г. \r\nУмира Петър Парчевич – католически духовник, борец за освобождението на българския народ от османско владичество. Роден е около 1612 г. в Чипровец (днес Чипровци), област Монтана. Получава образованието си в Италия и става доктор по каноническо право и теология. През 1644 г. е назначен за секретар на марцианополския архиепископ във Влашко. В това си качество той имал възможност да обикаля и българските земи. През 1648 г. е натоварен с мисия до полския крал Владислав IV, за да го помоли да окаже помощ на българите в борбата им против османското владичество. Последвали още две негови мисии до Варшава (1650 г. и 1672 г.), при които посещава още и Виена и Венеция с цел да спечели подкрепата им за българската кауза. Междувременно през 1656 г. е ръкоположен за марцианополски архиепископ, след което посещава папа Климент Х. Като висш католически мисионер Петър Парчевич е изпратил многобройни доклади до Рим, в които съобщава факти за положението на българския народ в средата на XVII в. Установява контакти и с Богдан Хмелницки, чрез когото се опитва да спечели съдействието и на Русия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.23", "title": "Денят 23 юли в българската история"}
{"url": "http://www.focus-news.net/news/2018/07/23/2548454/navarshvat-se-76-godini-ot-razstrela-na-poeta-nikola-vaptsarov.html", "text": "Навършват се 76 години от разстрела на поета Никола Вапцаров и неговите съратници А. Иванов, А. Попов, Ат. Романов, П. Богданов и Г. Минчев.  \r\nНикола Йонков Вапцаров е роден на 24 ноември 1909 г. в Банско. Завършва Разложката гимназия, след което учи в Морското машинно училище във Варна.От 1932 г. е машинен техник в АД \"Българска горска индустрия\" в Кочериново. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 г. се обявява за съюз със СССР и взема участие в Соболевата акция (ноември 1940 г.). Арестуван през май 1941 г., Вапцаров е интерниран за 3 месеца в Годеч. След като се завръща в София, става пръв помощник на Цвятко Радойнов – ръководител на Военния отдел при ЦК на БКП. През 1940 г. е отпечатана единствената му стихосбирка \"Моторни песни\". Неговите \"Моторни песни\" са преведени на 70 езика и са издадени в над 100 държави. На 4 март 1942 г. е арестуван, осъден на смърт и в последствие е разстрелян заедно с А. Иванов, А. Попов, Ат. Романов, П. Богданов и Г. Минчев. На 23 юли същата година той е осъден по бързата процедура, след което само след няколко часа е застрелян. Никола Вапцаров до последно остава идеалист, вярващ в утопичната мечта за по-добър живот на цялото човечество. \r\nВ родната му къща-музей в Банско ще бъде открита фотоизложба „Чака ме светът“. Изложбата представя честванията в София и Банско по повод удостояването му посмъртно с Международната награда за мир през 1952 година.  \r\nВ музея на поета в София за първи път пред публика ще бъде изложен Червеният му бележник с оригинала на стихотворението „Не, сега не е за поезия…“. То ще бъде поставено върху масичката от квартирата, в която поетът е интерниран заради участието си в Соболевата акция в края на 1940 г. В същия бележник са записите и на \"Пролет\" (“Отвънка ухае на люляк...“), което поетът чете на съпругата си на 30 май 1941 г., когато е арестуван в софийския им дом.", "date": "2018.07.23", "title": "Навършват се 76 години от разстрела на поета Никола Вапцаров"}
{"url": "http://www.focus-news.net/news/2018/07/23/2548452/pregled-na-osnovnite-temi-v-starozagorsikya-pechat.html", "text": "„Пренесоха във ВАС спора за сменените турско-арабски топоними в Старозагорско“ е водещо заглавие от страниците на вестник  „Старозагорски новини“  . Върховният административен съд ще има окончателната дума по казуса с решението на старозагорските съветници, по силата на което на 31 май т.г. бяха променени турско-арабските имена на 838 местности на територията на общината.  \r\nРешението бе атакувано от представителя на ДПС в местния парламент Тунджай Йозтурк пред Административния съд в Стара Загора, но там оставиха жалбата му без разглеждане с аргумента, че „в качеството му на общински съветник не притежава законово регламентирано право да оспорва решенията на Общинския съвет, в чийто състав участва“.  \r\nЗа замяната на топонимите, които са от турско-арабски произход, гласуваха 39 съветници, четирима бяха против, а двама се въздържаха. Вносители на предложението бяха групите на „Атака“, ВМРО, НФСБ и ГЕРБ, сред аргументите, представени от Временната комисия по преименуването, бе записано: „Топонимията е дял от ономастиката и това са науки, занимаващи се с произхода, разпространението и значението на имената на географските понятия. Ономастиката се занимава с възникването и историята на имената във връзка с хората, които ги стопанисват. Днес, 140 години след Освобождението, ние, българите, стопанисваме тези земи и е наше задължение като общински съветници да преведем в разбираем вид местностите, носещи турско-арабски имена. Дължим го и на братята св. св. Кирил и Методий, основоположници на българската азбука, писменост, култура, образование и национална идентичност, в чест на които внасяме това предложение“. \r\nСменени бяха наименования като казоваса (агнешка ливада), инджюрлук (смокините), таушанджик (заешка поляна), аи бунар (мечи кладенец), ормана (гората) и др.  \r\nРешението бе оценено от лидера на ДПС Мустафа Карадайъ като „тест за българската демокрация и толерантност“. Срещу него се обявиха и от Мюсюлманското вероизповедание.  \r\n„Най-после предложиха учен да влезе в оперативния щаб за борба с чумата“ е друго заглавие от страниците на изданието. Деканът на Ветеринарно-медицинския факултет при Тракийски университет - Стара Загора, проф. Михни Люцканов да бъде включен в националния оперативен щаб за борба с чумата. Това предложение е било направено по време на заседание на Областната епизоотична комисия в Стара Загора в петък от председателя на областната колегия на Българския ветеринарен съюз д-р Трайчо Алчев и подкрепено от директора на Областна дирекция по безопасност на храните д-р Дамян Миков. Към настоящия момент нито един учен-специалист по заразни болести не е включен в оперативните работи както на национално, така и на областни нива. И не защото са отказали да помогнат със знания за неизвестното за България смъртоносно заболяване, а просто защото някой свише е решил, че няма нужда от тях.  \r\nЗаседанието на Областната епизоотична комисия в Стара Загора е било свикано във връзка с африканската чума по свинете и в него традиционно са участвали представители на Областната управа, РЗИ, ОД на МВР, РИОСВ, РД РБЗН, както и на БВС, горското и сдружение „Зелени Балкани“. По същото време се провеждаха заседания и в други областни центрове.  \r\nАктивирането на институциите за набелязване на мерки срещу африканската чума по свинете, огнища на която са регистрирани в съседна Румъния, стана в разгара на скандала около избитите животни заради чумата по дребните преживни животни в Странджа... Въпреки че първото огнище на свинската чума е регистрирано в Румъния (гр. Сату-Маре) още на 27 юли 2017 г. Новият момент според институциите е, че смъртоносното заболяване се е разраснало в Румъния и в началото на юли т.г. е било регистрирано огнище в гр. Костанца - на около 60 км от българската граница.  \r\nПо време на заседанието на старозагорската Областна епизоотична комисия е било съобщено, че понастоящем в Румъния огнищата на африканска чума по домашните прасета са около 400 и 10-12 огнища по дивите свине. Отбелязано е било, че болестта се развива изключително бързо и че речната граница по р. Дунав не се счита за достатъчно надеждна за ограничаване на болестта. Съобщено е било също, че в Полша регистрираните досега огнища при дивите прасета са 1600, а при домашните - само 40. Според д-р Дамян Миков тази разлика в цифрите при двете държави се дължала на по-добрия контрол и мерки за сигурност, които Полша е предприела за ограничаване на разпространението на болестта.  \r\nПредвид реалната опасност от навлизане на болестта в България, за която също се прилага евтаназия на животните, участниците са се обединили около мнението, че мерките за нейното ограничаване трябва да бъдат незабавни и безкомпромисни и че всички институции трябва да работят заедно за овладяване на ситуацията.  \r\nРешено е било в най-кратки срокове със заповед на областния управител във всички 11 общини от областта да бъдат организирани срещи на компетентните институции с кметове и кметски наместници. Целта е да се установи с максимална точност броят на селскостопанските животни в съответните населени места. По данни на ОДБХ към момента в много села има домашни животни, които не са минали през имунопрофилактика, здравният им статус е неизвестен, не са маркирани и се отглеждат при изключително лоши условия.  \r\nОстаналите приети мерки са: засилване на комуникацията с органите на прокуратурата, тъй като имало случаи, в които селски стопани отказват да осигурят достъп до обектите, в които отглеждат животни; осигуряване на постоянен ветеринарно-медицински контрол по места; забрана за закупуване и продаване на живи животни от нерегламентирани пазари и обучение на ловните дружинки. Остава и полицейското наблюдение на двата прохода в Старозагорска област - \"Шипка\" и \"Хаинбоаз\".  \r\nМедията ни припомня, че подобни мерки бяха набелязани от областните епизоотични комисии из страната и заради чумата при дребните преживни животни, но постфактум..., след като бяха избити близо 4000 овце и кози.  \r\nМатериала подготви:  \r\n„Отварят балнеосанаториум по НОИ на Старозагорските бани“ е друго заглавие в ежедневника. \r\nДа бъде издадено разрешително за водовземане от находище за минерална вода „Старозагорски минерални бани“, с. Старозагорски бани на „Профилактика, рехабилитация и отдих“ ЕАД, предлага кметът на Стара Загора Живко Тодоров. Предложението предстои да бъде гласувано на редовното заседание на Общински съвет Стара Загора на 26 юли т.г.  \r\nВ момента на територията на комплекса Старозагорски бани минерална вода водовземат обществената баня и хотелите „Калиста“, „Гроди“, „Армира“ и „Мини Марица изто“ Новият обект на водоснабдяване е балнеосанаториум „Загоре“ с капацитет 70 легла, който е държавна собственост.  \r\n„Радостен съм, защото тук ще идват да почиват хора от цяла България“, заявява пред медията кметът на курортното селище Станчо Станев. Находище на минерална вода „Старозагорски минерални бани“ е изключителна държавна собственост. С решение от 24.02.2016 г. на МОСВ на Община Стара Загора бе предоставено безвъзмездно право за управление и ползване на минералните води със срок до 01.01.2036 г. Ако в четвъртък старозагорските старейшини приемат предложението на кмета Живко Тодоров, това ще е и първият балнеосанаториум за лечение и рехабилитация по системата на НОИ в Старозагорска община по подобие на тези в Павел баня, в Хисаря, в Слънчев бряг и др.", "date": "2018.07.23", "title": "Преглед на основните теми в старозагорсикя печат"}
{"url": "http://www.focus-news.net/news/2018/07/23/2548451/api-ogranicheno-e-dvizhenieto-po-pat-ii-99-burgas-tsarevo-za-montirane-na-peshehodniya-nadlez-pri-selo-atiya.html", "text": "От днес до 26 юли от 20.00 часа до 6.00 часа сутринта ще се спира движението на всички моторни превозни средства по път II-99 Бургас - Царево, в участъка между пътен възел „Парк Росенец“ (при км 6+352) и пътен възел „Черноморец“ (при км 14+822). Това съобщиха от пресцентъра на  Агенция „Пътна инфраструктура“ . Ограничаването на трафика е необходимо, за да се монтира безапасно пешеходният надлез при кръстовището за село Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.  \r\nПрез нощта трафикът ще се пренасочва по следните обходни маршрути: \r\n- За пътуващите от град Бургас за Черноморец и Созопол маршрутът е: Бургас - пътен възел „Парк Росенец”- път ІІІ-992 Росен – Веселие - общински път BGS 1211 (ІІ-99, Черноморец – Созопол - Равадиново) - пътен възел „Созопол” - път ІІ-99 - Черноморец - Созопол; \r\n- За пътуващите от Бургас към Приморско и Царево: Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево - Ясна поляна - път ІІІ- 992 Ясна поляна - Приморско - пътен възел „Приморско” - Приморско - Царево. Друг маршрут е Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n- За пътуващите от Созопол и Черноморец към Бургас: Созопол - Черноморец - пътен възел „Созопол” - общински път BGS 1211 (ІІ-99, Черноморец - Созопол - Равадиново) - път ІІІ-992 Росен – Веселие - пътен възел „Парк Росенец” - Бургас; \r\n- За пътуващите от Царево и Приморско за Бургас: Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас. Алтернативен маршрут е Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево - Ясна поляна - път І-9 Бургас - Маринка - пътен възел „Крайморие” – Бургас. \r\nИзграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258.94 лв. без ДДС. \r\nНадлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.23", "title": "АПИ: Oграничено е движението по път II-99 Бургас - Царево за монтиране на пешеходния надлез при село Атия"}
{"url": "http://www.focus-news.net/news/2018/07/23/2548455/tass-samoletat-na-direktora-na-mvf-e-izvarshil-avariyno-katsane-v-arzhentina.html", "text": "Пътнически самолет на авиокомпания „Американ Еърлайнс“ , на чийто борд се е  намирал директорът на МВФ Кристин Лагард, е извършил аварийно кацане в понеделник през нощта в Аржентина заради разхерметизиране на салона, предава  ТАСС,  позовавайки се на местни медии. \r\nСамолетът е излетял от Буенос Айрес, където директорът на МВФ е участвал на срещата на министрите на финансите и директорите на националните банки на страните от Г-20 и е трябвало да достигне до САЩ. \r\nНяколко минути след излитане са сработили аварийните датчици. Командирът на самолета е извършил кацане в аржентинския град Есейса, разположен на около 30 км. от Буенос Айрес.  Виктор Турмаков", "date": "2018.07.23", "title": "ТАСС: Самолетът на директора на МВФ е извършил аварийно кацане в Аржентина"}
{"url": "http://www.focus-news.net/news/2018/07/23/2548457/dobrich-kavarna-otbelyazva-141-godini-ot-kavarnenskoto-vastanie.html", "text": "Бунтът на каварненци и тяхната саможертвена борба срещу петвековния поробител по време на Освободителната война, остават в историята на града, а и в цяла Добруджа. Каварненци високо ценят подвига на своите деди и прадеди, вдигнали се задружно с оръжие в ръка да отвоюват свободата на своя град. В знак на признателност, на днес по повод 141 години от въстанието, в 11.00 часа ще бъдат поднесени венци и цветя пред паметника на Андрей Василев – Амира, на площад  „Защитата на Каварна”. Това съобщиха от  пресцентъра на Община Каварна.    \r\nСлед десанта на руските войски, на 22 юни 1877 г. при Мачин, каварненци и българи от околните села геройски бранят града от башибозушки орди, местни турци и черкезка конница, които превръщат Добруджа в пепелища. Тези събития стават известни в историята като Каварненско въстание. \r\nНад трихилядна орда обсажда барикадираната от 25 юни Каварна, в която са събрат и бежанци от околните села. Начело на защитата застава каварненският търговец и народен лечител Андрей Василев Димитров с прякор Амира. Наред с Амирата застават и Петър Абаджията от Търново, Жечо Крачитала и П. Х. Тодоров, и двамата от Котел, местните Никола Терзи, Димитър Папазоглу и др. За кратко време Андрей Василев успява да вдъхне чувство на решителност и в мирния земеделец, и в предпазливия гражданин, и в покорния селянин и направил  от тях неустрашими  бойци  за самозащита. След 14 дни турците преодоляват отбраната и се отдават на плячка, клане и изнасилвания, а накрая подпалват града. Някои от оцелелите защитници се отправят към останките от крепостта Калиакра, други се укрепяват в новото българско училище, а Амира препуска към руските позиции да търси помощ. \r\nКаварна е спасена от пълно унищожение, а жителите ѝ от гибел, благодарение на арменеца Еранос Ераносян, началник на военния телеграф в Балчик, който без разрешението на властта, изпраща телеграма до чуждите консули във Варна и посланици в Цариград, в която съобщава за тежкото положение. Дипломатите реагират веднага пред Високата порта и принуждават турските управници да изпратят военни кораби, макар преди това многократно да отклоняват молбите на каварненци.", "date": "2018.07.23", "title": "Добрич: Каварна отбелязва 141 години от каварненското въстание"}
{"url": "http://www.focus-news.net/news/2018/07/23/2548456/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada.html", "text": "„Софийска вода” временно ще прекъсне водоснабдяването в част от кв. „Кръстова вада“. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение  на ул. „Ген. Иван Колев“ кв. „Кръстова вада“, се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Ген. Иван Колев“ от ул. „Проф. Марин Големинов“ до ул. „Д-р Борис Вълчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ №14.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.23", "title": "„Софийска вода” временно ще прекъсне водоснабдяването в част от кв. „Кръстова вада“"}
{"url": "http://www.focus-news.net/news/2018/07/23/2548459/politico-stiyv-banan-planira-sazdavaneto-na-kraynodyasna-politicheska-formatsiya-v-bryuksel.html", "text": "Бившият съветник на президента на САЩ Доналд Тръмп Стийв Банън планира създаването на фондация в Брюксел, която да подкрепя крайнодесни, антисистемни групи по време на изборите за Европейски парламент през 2019 г., предава   Politico. \r\nСтийв Банън заяви по време на интервю, че иска да обедини силите в десния край на политическия спектър. \r\n„Всички са съгласни, че следващите избори за Европейски парламент са особено важни - това ще е първият континентален сблъсък между популизма и партиите от Давос. Това е извънредно важен момент за Европа“, заяви Банън. \r\nОрганизацията, която ще бъде наречена „Движението“, ще служи като централен източник за проучвания, съвети, допитвания и връзки между партиите. Тя ще бъде базирана в Брюксел и ще подкрепя популистките и десните партии в Европа. \r\nБанън проведе серия от срещи, свързани с проекта, когато Тръмп посети Европа миналата седмица . „Бяха успешни и скоро ще започнем да запълваме работните места“, увери той. \r\n„Ще управлява десният популистки национализъм. Ще има индивидуални национални държави със собствени идентичности и граници“, смята бившият главен стратег на Доналд Тръмп. \r\nТой допълни, че ще откаже на някои европейски партии да се присъединят към мрежата. „Няма да включваме етно-националистки партии, макар и хората като „Шведските демократи“ и „Истински финландци“ да са перфектен избор“, уточни Банън.  Виктор Турмаков", "date": "2018.07.23", "title": "Politico: Стийв Банън планира създаването на крайнодясна политическа формация в Брюксел"}
{"url": "http://www.focus-news.net/news/2018/07/23/2548460/denyat-23-yuli-v-svetovnata-istoriya.html", "text": "През 1903 г. - американската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието. През 1914 г. след убийството на Франц Фердинанд и в Сараево, Австро-Унгария връчва ултиматум на сръбското правителство. 1944 г. - в хода на Втората световна война Съветската армия освобождава концлагера в Майданек. Майданек е нацистки концентрационен лагер (1941-1944 г.) до гр. Люблин, Полша. В него са умъртвени около 1,5 млн. души (предимно евреи). 1952 г. - в Египет избухва юлската революция извършена с военен преврат от тайната организация \"Свободни офицери\" начело с Гамал Абдел Насър. 1974 г. - Гръцката военна хунта кани Константинос Караманлис да се завърне от изгнание и да състави правителство. На 23 юли е роден американският писател Реймънд Чандлър. На 23 юли умира Анри Филип Петен – френски офицер, държавник и политически деец, маршал \r\n2016 г. \r\nДве експлозии, дело на атентатори-самоубийци, разтърсиха масова протестна акция на шиитската общност на хазереите в афганистанската столица Кабул, убивайки най-малко 80 души и ранявайки 230 други. Отговорност за атентата пое групировката \"Ислямска държава\" \r\n2015 г. \r\nТелескопът Кеплер открива планетата Кеплер-452в и звезда, които приличат на нашата Земя и Слънце. \r\n2015 г. \r\nИталианските власти блокират имущество на стойност 2 милиарда евро, собственост на калабрийска мафиотска групировка, действаща в хазартния сектор. \r\n2014 г. \r\nУказ на президента на Русия фиксира 11 часови зони за страната и забрана сезонен преход. \r\n2012 г. \r\nВ резултат от серия взривове в Ирак загиват над 110 човека, а ранените са над 275. \r\n2012 г. \r\nПравителството на Перу подава оставка. \r\n2011 г. \r\nПри взрив до 17 етажното здание на норвежкото правителство в Осло загинават осем човека, а още десетки други са ранени. \r\n1998 г. \r\nНа полуостров Камчатка се активизира най-големият вулкан в Евразия – Ключевският, изригвал за последен път през 1994 г. \r\n1997 г. \r\nШвейцария оповестява списък с над 2000 притежатели на сметки, открити в швейцарски банки до 1945 г. \r\n1996 г. \r\nОсмият архиерейски събор решава да накаже с анатема архиепископите и архимандритите, участвали в църковно-народния събор на Пимен. \r\n1994 г. \r\nВ Италия започва операцията “Чисти ръце” за борба срещу мафията. \r\n1974 г. \r\nГръцката военна хунта поканва Константинос Караманлис да се завърне от изгнание и да състави правителство. \r\nКонстантинос Караманлис е гръцки политик. Роден е в с. Проти, окръг Серес, област Източна Македония и Тракия. Баща му е участник в борбата за освобождение на Гърция. Учи в Неа Зихни и Серес. През 1929 г. завършва право в Атинския университет и започва адвокатска практика в Серес. През 1935 г. е избран за депутат от Народната партия. След преврата на генерал Метаксас (4 август 1936 г.) напуска депутатското си място в знак на протест и се завръща към адвокатската си практика. През 1941 г. се установява в Атина, работи като адвокат. След германската инвазия в Гърция напуска страната и емигрира в Близкия Изток. Завръща се през 1944 г. и отново се включва в политическия живот на страната. В първите следвоенни избори (1946 г.) отново е избран за депутат. \r\nПрез 1951 г. участва в опитите за създаване на коалиция, способна да се справи с кризата в гръцкия политически живот. Влиза в партията “Гръцки сбор” на Александрос Папагос. След смъртта на Папагос (1955 г.) съставя правителство и става министър-председател на Гърция. Същата година основава партията Национален радикален съюз. \r\nВ периода 1956 – 1963 г. е министър-председател последователно три пъти, след предсрочните избори (1956 г., 1958 г., 1961 г.). Едни от големите му успехи са извоюване на независимостта на Република Кипър (1959 г.) и подписване на споразумение за кооптиране към Европейската икономическа общност (юли 1961 г.). През юни 1961 г. подава оставка, поради разногласия с крал Павел. На изборите през ноември 1963 г. партията му губи и Караманлис напуска страната. \r\nВ периода 1963 – 1974 г. Карамналис живее в Париж, Франция. Наблюдава от близо ставащото в Гърция. Осъжда остро военният преврат през 1967 г., а след това и политиката на хунтата в свои политически послания (1969 г., 1973 г.). \r\nЗавръща се в Гърция през юли 1974 г., след падането на хунтата. Октомври същата година основава партията Нова демокрация. На изборите през ноември 1974 г. партията печели мнозинство и Караманлис става министър-председател. Успеха е повторен и през 1977 г. В този период основната му политическа линия е твърдо ориентирана към създаването на обединена Европа. На 28 май 1979 г. Гърция се присъединява към Европейската общност. \r\nНа президентските избори през 1980 г. е избран за президент на Гърция. През 1985 г. се отказва от президентските си правомощия, след като партията му не го подкрепя за втори мандат. В периода 1985 – 1990 г. не участва в политическия живот на страната. Отново участва в президентските избори през 1990 г. Избран е за президент на страната. Изкарва целия си мандат. \r\n1952 г. \r\nВ Египет избухва юлската революция, извършена с военен преврат от тайната организация \"Свободни офицери\" начело с Гамал Абдел Насър. Крал Фарук I е принуден да напусне страната, след като завещава престола на седеммесечния си син. Властта практически преминава в ръцете на военните. Изграждат се нови държавни институции, провеждат се социални и икономически реформи, започват преговори с Великобритания за извеждане на британските военни части от базата в зоната на Суецкия канал. Споразумението за евакуацията на британските части е подписано през 1954 г. \r\nГамал Абдел Насър (Гамал Абд ан-Насир) е египетски държавник и политически деец. \r\nТой е роден на 15 януари 1918 г. в Бени Мур, Египет. Завършва Военното училище в Кайро през 1939 г. Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948-1949 г.). Преподавател във военния колеж към Генералния щаб (1949-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Заместник-председател е, а след това е председател на Революционния съвет. Министър-председател е, като едновременно изпълнява и задълженията на президент (1954-1956 г., с прекъсвания). Главнокомандващ е на въоръжените сили (от 1956 г.). От 1963 г. е председател на Арабския социалистически съюз. През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Гамал Насър предлага програма за ликвидиране на последиците от поражението на Египет. Разширява контактите на държавата със страните от бившия социалистически лагер и особено със СССР. \r\n1944 г. \r\nВ хода на Втората световна война Съветската армия освобождава концлагера в Майданек. \r\nМайданек е нацистки концентрационен лагер (1941 - 1944) до гр. Люблин, Полша. В него са умъртвени около 1,5 милиона души (предимно евреи). \r\n1908 г. \r\nВ Османската империя е извършен младотурският преврат. \r\nСлед Илинденско-Преображенското въстание (1903 г.) противоречията в Османската империя се изострят и младотурците започват борба срещу султан Абдул Хамид II. Те търсят взаимодействие с революционни организации на поробените народи – ВМРО, Дашнакцутюн (арменска революционна организация) и др. На конгрес в Париж, проведен между 27 и 29 декември 1907 г., приемат четническата борба и всеобщото въстание като основни методи за действие. Комитетът “Обединение и напредък” предприема акция, за да укрепи вътрешното положение в империята и да предотврати намесата на Великите сили след срещата на руския цар и английския крал в Ревел (юни 1908 г.). Албанския майор Ахмед Ниязи от гарнизона в Ресен извежда батальона си в планината на 3 юли 1908 г. и започва четническа борба срещу султана. Частите на III армия (Битоля) и II армия (Одрин) отказват да се подчиняват на властите. Към младотурците се присъединяват и изпратените от Анадола войски. През нощта на 23 срещу 24 юли Абдул Хамид II, остава без подкрепата на армията, обявява, че ще се проведат парламентарни избори, и възстановява конституцията от 1876 г. Успехът на революцията е посрещнат с удовлетворение от народите в империята, но на 12 юли 1909 г. реакционните сили извършват контрапреврат и започват терор срещу младотурците. Метежът е потушен с помощта на армията в Македония и Тракия и български революционни чети на ВМОРО. Формирана е т. нар. походна армия с командващ Мехмед Шевкет паша и началник-щаб Мустафа Кемал паша (бъдещия Ататюрк). В армията участват и български революционни чети. Столицата е овладяна на 26 април 1909 г. и султан Абдул Хамид II е детрониран. Султан става Мехмед V. \r\n1903 г. \r\nАмериканската автомобилна компания “Форд” пуска в продажба първия си автомобил – модел А. През 1903 г. Хенри Форд създава “Форд мотор”, от което прави най-голямото предприятие за производство на автомобили в света – със 75 000 работника, които от 1914 г. участват в печалбите на предприятието. \r\n1865 г. \r\nАмериканецът Уилям Бут създава религиозно движение, прераснало по-късно в Армията на спасението. \r\n306 г. \r\nКонстантин І е обявен от римските легиони за император на Източната Римска империя. На тази дата са родени: \r\n1888 г. \r\nРоден е Реймънд Чандлър – американски писател, автор на криминални романи, един от вдъхновителите на “твърдата школа” в жанра. През 1905 г. завършва колежа в Дълич, Англия, и продължава образованието си във Франция и Германия. След завръщането си в Англия работи в Адмиралтейството, учителства, работи като журналист (сътрудничи на “Уестминстър Газет” и “Академи”). След 1912 г. заминава за САЩ, където работи в една фирма в Сент Луис, а след това – в Сан Франциско. По време на Първата световна война се записва като доброволец в полка “Гордън Хайландърс”, Канада, с който участва в боевете във Франция; удостоен е с 2 медала за храброст. През 1919 г. се завръща в САЩ, където без успех се опитва да започне собствен бизнес. Започва да пише. Първият му криминален разказ – “Изнудвачите не стрелят”, е публикуван в сп. “Блек Маси” (1933 г.). Първия си криминален роман – “Големият сън”, издава през 1939 г. Автор е на “Сбогом, моя красавице” (1940 г.), “Високият прозорец” (1942 г.), “Жената в езерото” (1943 г.), “Сестричката” (1949 г.), “Дългото сбогуване” (1953 г., награда “Едгар Алан По”) и “Насрещна игра” (1958 г.). Незавършен остава романът “Загадката на Пудъл Спрингс”. Реймънд Чандлър умира на 26 март 1959 г. На тази дата умират: \r\n1951 г. \r\nУмира Анри Филип Петен – френски офицер, държавник и политически деец, маршал (1918 г.). Петен е роден на 24 април 1856 г. Член е на Френската академия (1929 г., изключен през 1945 г.). Завършва военното училище \"Сен Сир\" през 1878 г. и офицерска школа през 1888 г. През Първата световна война е командир на пехотна бригада, на корпус, от май 1915 г. е командващ френската армия; през 1916 г. командва групата армии \"Център\", а от май 1917 г. е главнокомандващ френската армия в Европа. Заместник-председател е на висшия военен съвет и е генерален инспектор на армията (1920-1931 г.). През 1934 г. е военен министър на Франция. През 1939-1940 г. е посланик в Испания. От 17 май 1940 г. е заместник министър-председател. Подписва Компиенското примирие (1940 г.). В периода 1940-1944 г, възглавява колаборационисткия режим \"Виши\". Осъден е на смърт през 1945 г. По-късно присъдата е заменена с доживотен затвор. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.23", "title": "Денят 23 юли в световната история"}
{"url": "http://www.focus-news.net/news/2018/07/23/2548442/interfaks-mayk-pompeo-prizova-siriyskata-opozitsiya-da-aktivizira-deystviyata-si-sreshtu-islyamska-darzhava.html", "text": "Държавният секретар на САЩ Майк Помпео поздрави опозиционната организация Сирийски демократически сили (СДС), че са освободили от „Ислямска държава“ град Дашиш край границата между Сирия и Ирак и изрази желание опозицията да бъде по-активна, предава  Интерфакс. \r\n„Ние приветстваме съществения принос на СДС към днешна дата, и се надяваме, че този принос ще бъде по-активен  срещу останалите позиции на „Ислямска държава“ в Сирия“, пише в официално заявление на Държавния департамент на САЩ от името на Помпео. \r\nДържавният секретар отбелязва, че САЩ, от своя страна, заедно с ООН ще продължат да полага усилия за създаване на условия за „разрешаването на сирийския конфликт“. \r\nСъщевременно  приветства действията на иракските сили за сигурност, които не позволяват на терористите от „Ислямска държава“ да проникнат в страната.  Виктор Турмаков", "date": "2018.07.23", "title": "Интерфакс: Майк Помпео призова сирийската опозиция да активизира действията си срещу „Ислямска държава“"}
{"url": "http://www.focus-news.net/news/2018/07/23/2548462/sofiya-zabranyava-se-vlizaneto-na-patni-prevozni-sredstva-v-uchastak-na-bul-arsenalski.html", "text": "Забранява се влизането на пътни превозни средства в участък на бул. „Арсеналски“. Това съобщиха от пресцентъра на  Столична община . От 00.00 часа до 24.00 часа на 12.08.2018 г.  се забранява влизането на пътни превозни средства по южната половина от пътното платно на бул.“Арсеналски“ в участъка от ул.“Църноок“ до ул.“Зорница“. Движението на пътни превозни срества ще се извършва двупосочно в по една лента в посока по северната половина от пътно платно на булеварда. Промяната в организацията на движение се налага във връзка с рехабилитацията  на уличен канал по бул. „Арсеналски”.", "date": "2018.07.23", "title": "София: Забранява се влизането на пътни превозни средства в участък на бул. „Арсеналски“"}
{"url": "http://www.focus-news.net/news/2018/07/23/2548458/zapochva-izplashtaneto-na-obezshteteniyata-za-evtanaziranite-zhivotni-v-sharkovo.html", "text": "От днес започва изплащането на обезщетенията на стопаните от боляровското село Шарково, чиито животни бяха умъртвени заради чумата. Това съобщи вчера на извънреден брифинг министърът на земеделието, храните и горите Румен Порожанов. Обезщетенията ще се изплащат по банков пък или в кметството, като ще бъдат давани такива дори и за нерегистрираните животни.  \r\nВчера село Шарково беше отцепено - полицаите изпълняваха заповед на Агенцията по безопасност на храните, която забранява достъпа до селото в радиус от 3 км. Стадото на Тодорка Сакалиева – баба Дора, беше умъртвено - 12 дни, след като БАБХ издаде заповед за евтаназията. Стадото е било от около 140 животни, от които само половината са регистрирани. Заедно с него бяха еватаназирани още две по-малки стада с по 15 животни.  \r\nДо дни ще започне и изчистването на оборите и на последните три двора, в които имаше животни.", "date": "2018.07.23", "title": "Започва изплащането на обезщетенията за евтаназираните животни в Шарково"}
{"url": "http://www.focus-news.net/news/2018/07/23/2548461/burgas-narodniyat-predstavitel-ot-gerb-ivan-valkov-organizira-priemna-za-grazhdani.html", "text": "Народният представител от ГЕРБ Иван Вълков организира приемна за граждани. Това съобщиха от пресцентъра на  ПП ГЕРБ . Откритата приемна за граждани ще се състои в централата на партията в гр. Бургас, намираща се на ул. „Конт Андрованти“ 5. Приемният ден ще започне в 10.00 часа.  \r\nБургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика. \r\nВсички желаещи могат да се запишат за среща с Иван Вълков на място в офиса на партията или на телефон 0884800023.", "date": "2018.07.23", "title": "Бургас: Народният представител от ГЕРБ Иван Вълков организира приемна за граждани"}
{"url": "http://www.focus-news.net/news/2018/07/23/2548463/dobrich-prodalzhavat-remontnite-deynosti-na-asfaltova-nastilka-po-chast-ot-tri-patni-otsechki-v-oblastta.html", "text": "Продължават ремонтните дейности на асфалтова настилка по част от три пътни отсечки в областта, предаде репортер на  Радио „Фокус” – Варна . Продължават ремонтните дейности на асфалтовата настилка по части от три пътни отсечки в областта. Работи се по направленията - път II-71 Силистра – Добрич, път II-29 Варна – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Подробна информация се публикува всеки ден на сайта на Общината. В Добрич времето е ясно, с незначителна облачност, тихо е, температурата на въздуха е около 19 градуса. Пътните настилки са сухи. В Добрич започна полагането на хоризонтална маркировка по основни улици и булеварди, местата на работа са обозначени с пътни знаци. \r\nЖулиета НИКОЛОВА", "date": "2018.07.23", "title": "Добрич: Продължават ремонтните дейности на асфалтова настилка по част от три пътни отсечки в областта"}
{"url": "http://www.focus-news.net/news/2018/07/23/2548465/blagoevgrad-intenziven-e-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на  Радио „Фокус“ – Пирин . Пътните настилки са сухи и нормално проходими. През нощта няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.07.23", "title": "Благоевград: Интензивен е трафикът по основните улици и булеварди в града"}
{"url": "http://www.focus-news.net/news/2018/07/23/2548466/hristo-mutafchiev-bikinite-i-dzhapankite-veche-ne-predizvikvat-interes-u-teatralnata-publika.html", "text": "Бикините и джапанките вече не предизвикват интерес у театралната публика. Това каза Христо Мутафчиев, председател на Съюз на артистите в България (САБ), в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиции по следните теми: Кой, как и защо управлява изкуството и културата?; Какво се е променило в изкуството с времето \r\nБеновска посрещна Христо Мутафчиев в студиото на предаването със здрава, червена, българска ябълка, която се хареса на госта още с първата хапка. Водещата му обясни, че е символика, но го окуражи. Беновска му връчи и клубната тениска, а от своя страна Мутафчиев подари на предаването своята книга „Да бъдеш Христо Мутафчиев“. Раздаването на подаръци продължи с книгата на Беновска представяща интервю с Ахмед Доган от 1992 година, преиздадена през 2016 година и с въпроса „Защо стана ти председател на Съюза на артистите – един добър, прекрасен, талантлив актьор реши да се занимава с администрация?“.  Мутафчиев каза, че това се е случило доста отдавна и обясни, че преди да поеме поста е имал проблеми с продуценти, режисьори, с участия в събития, за които са му плащали, но са го лъгали с договорите. Решението му е провокирано именно от тази несправедливост, която е искал да елиминира за неговите колеги-актьори. Беновска отбеляза, че именно заради това пита „Кой, как и защо управлява изкуството и културата?“. Мутафчиев припомни, че в миналото изкуството и културата са управлявани от Комитета по култура, а в момента се нарича Министерство на културата заедно с принадлежащите му институции.  Водещата подчерта, че преди е имало държавна субсидия, водела се протекционистка политика за развитие на българската музика, драматургия, кино и т.н., но за съжаление, сега е навлязъл пазарния подход. „Боил Банов беше гост преди време и остро ме репликира, когато казах, че държавата трябва да участва повече. Той е прав като казва, че не може да се субсидират празни салони, но има някои неща, които не са „МакДонълдс“ и „KFC” в изкуството, ти ще ме подкрепиш“ обясни водещата. „И реформата в изкуството е минала своя път, както във всички държави, мина се през времето, в което се поднесе на публиката лекото, лекия жанр. Колегите, които са известни от телевизионните сериали – публиката ги видя и разбра, че не иска да гледа вече това и започна да се връща към другото. Неслучайно е засилен интересът по данни на Министерство на културата към посещение на един театър „Сфумато“, който прави съвсем различен театър и факт е, че там не се представят леки комедии с „бикини“ и „джапанки“ в заглавието“ каза Мутафчиев. Беновска спомена, че е помолила председателя на САБ да каже кои са темите, които го вълнуват  - „започнал си с авторитета и достойнството на актьора днес – защо поставяш тази тема?“. Актьорът обясни, че в миналото е имало различно финансиране на изкуството и културата, толерирала се е конкретната политика на лидера-функционер, който е казвал, че трябва да има забавление за народа, и отношението към творците е било съвсем друго – театралните актьори са били издигнати на пиедестал, а в момента „ако си известен по телевизора, хората те уважават и те сочат с пръст, сочат те с пръст и някои политици да речем и някои хора, които си мислят, че управляват и би трябвало да управляват. Опитват се да изземат чергата на днешните актьори“ обясни Мутафчиев. Беновска попита госта си дали американският модел на „Тутси“ с Дъстин Хофман е подходящ за България, в чийто сюжет актьорът е брилянтен, но и продавач на пици. Мутафчиев отговори, че в Америка, когато кажеш, че си актьор първото нещо, което те питат е – в кой ресторант. „Заплащането, вече, не бих използвал думите  „унизително ниско“, бих използвал „несравнимо“ от гледна точка на това какво би трябвало да бъде, защото трудът на актьора е сравнен с труда на миньора в трудовия класификатор, само че актьорът работи без каска“. Беновска каза, че творците сами трябва да си изкарват парите си. Мутафчиев каза, че все още заплатите не са достигнали нивото да характеризират актьора, но истината е, че все повече актьорите успяват да си изкарват субсидиите за театралните бюджети и усещат и виждат за какво работят. Актьорът набеляза друг проблем – директорите на театрите, все още, не са разбрали, че максимата за успешен театър е освен влагане на средства в нови представления, които да гледа публиката, закупуване на добра материална база, но и инвестиция в хората. Относно театралния вкус Беновска попита дали има смяна на поколенията на театралния зрител. Мутафчиев отговори, че това е непрекъснат процес, а все повече колеги се обръщат към заглавие от учебните планове, за да привлекат именно ученическата публика. Актьорът спомена, че участва в „Том Сойер“ в Малък градски театър, което се изучава в училище.  Любими представления и бъдещи проекти \r\n„Кое ти е любимото представление?“ попита Беновска. Мутафчиев от своя страна попита дали трябва да каже представление, което той играе, или друго. Беновска уточни, че го пита за негово представление или представление, което очаква да осъществи. Актьорът обясни, че творецът постоянно има очаквания и работи за тях, иначе любимото му представление е „Духът на поета“ в Народния театър с Валентин Танев и Павлин Петров, в което играе Стефан Стамболов. Любимо му е, защото го вълнува темата и защото Стамболов му е обичан образ. „А, кой ти е еталонният спектакъл в България?“ попита Беновска. Мутафчиев отговори, че няма как да отговори, защото има комисии, но каза, че има едно представление, което за него ще остане номер 1 на театралните спектакли – „Хъшове“. „Върху какво работиш в момента?“ попита водещата. Актьорът шеговито каза, че работи върху себе си и прави ремонт вкъщи, но всъщност следващото предизвикателство е пиесата на Лиза Шопова, която е за него и сина му – Асен Мутафчиев и Петьо Калчев – колега от театър „Зад канала“, която Мутафчиев ще продуцира. Той уточни, че не е за неговия образ на Мутафчиев, а пиесата, в която играе себе си е „За теб“ на Яна Борисова. \r\nБеновска спомена, че Съюзът на артистите в България става на 97 година и попита госта си какво означава такава голяма възраст – остаряване или помърдяване. „Много е помъдрял, по-скоро, така мисля аз. САБ е организация, която е необходима на това общество, на нашата гилдия, защото това е единствената организация, която наистина и сериозно да обърне внимание на проблемите и да ги реши на мига“.  \r\nБеновска пожела да не издава проекта, по които ще работят съвместно с Христо Мутафчиев, но каза, че ще се видят отново скоро и така закри предаването седмичното обзорно политическо предаване „Беновска пита“ по „Канал 3“ и „Радио К2“ на 22 юли 2018 година.", "date": "2018.07.23", "title": "Христо Мутафчиев: Бикините и джапанките вече не предизвикват интерес у театралната публика"}
{"url": "http://www.focus-news.net/news/2018/07/23/2548464/sliven-zapochva-prinuditelno-premahvane-na-nezakonni-garazhi-v-grada.html", "text": "В града започва принудително премахване на незаконни гаражи, съобщиха от пресцентъра  Общината . Специална фирма ще премахва гаражите, разположени върху терени – общинска собственост, и чиито собственици не са изпълнили заповедта и поканата за доброволно изпълнение. \r\nНеобходимо е да бъдат демонтирани комуникациите, които свързват гаражните клетки, да се изкарат от тях превозните средства и да бъдат обезопасени за преминаващи автомобили и пешеходци.", "date": "2018.07.23", "title": "Сливен: Започва принудително премахване на незаконни гаражи в града"}
{"url": "http://www.focus-news.net/news/2018/07/23/2548467/nimh-zhalt-kod-za-valezhi-i-gramotevichni-buri-e-obyaven-za-21-oblasti-v-stranata.html", "text": "Жълт код за валежи и гръмотевични бури е обявен за 21 области в страната днес. Това показва справка на сайта на  Националния институт по метеорология и хидрология (НИМХ) при БАН . Предупреждението е в сила за областите Перник, София-град, Софийска област, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Ямбол, Стара Загора, Хасково, Кърджали, Смолян, Пловдив и Пазарджик. Ще има валежи, с гръмотевици и локални градушки. Очаквани количества до 20-25 л./кв.м., в отделни райони и повече. Валежите ще продължат и през нощта срещу вторник и ще са значителни.", "date": "2018.07.23", "title": "НИМХ: Жълт код за валежи и гръмотевични бури е обявен за 21 области в страната"}
{"url": "http://www.focus-news.net/news/2018/07/23/2548429/tass-chast-ot-aktivistite-ot-belite-kaski-ne-sa-uspeli-da-se-evakuirat-ot-siriya.html", "text": "Една от групите на сирийската неправителствена организация „Белите каски“ не е успяла да достигне до границата с Йордания по време на евакуацията от югозападната част на Сирия, предава   ТАСС. \r\n„Групата не успя да достигне до границата в този промеждутък от време, когато границата бе открита“, заяви източник от израелското правителство. Според него сега тази група се намира на сирийска територия и няма увереност, че ще може дасе проведе втора операция по евакуация.  \r\nПо-рано прессекретарят на израелското МВнР Еманюел Нахшон съобщи, че Израел е евакуирал от Сирия по молба на САЩ, Канада и редица европейски страни активистите от „Белите каски“ заедно със семействата им.   Виктор Турмаков", "date": "2018.07.23", "title": "ТАСС: Част от активистите от „Белите каски“ не са успели да се евакуират от Сирия"}
{"url": "http://www.focus-news.net/news/2018/07/23/2548423/nezavisimaya-gazeta-damask-se-otarva-ot-petata-kolona-v-yuzhna-siriya.html", "text": "Стратегията на Русия в Сирия носи резултати. Очевидно е, че в резултат на споразуменията, постигнати по време на срещата на Владимир Путин и Доналд Тръмп в Хелзинки, Дамаск се отървава от влиятелните лобистки структури на САЩ в югозападната Сирия, коментира   „Независимая Газета“. \r\nСпоред прессекретарят на израелското министерство на външните работи Емануел Нахшон  „Израел евакуира от Сирия след искането на САЩ, Канада и на няколко европейски страни, членове на сирийската неправителствена организация  „Белите каски“ и техните семейства“.  \r\nСпоред ООН в страната има повече от 10 милиона разселени лица. Но \"Белите каски\" са специализирана група за социална помощ в Сирия, която лобира и продължава да лобира интересите на Запада в региона. Именно благодарение на информацията на „Белите каски“ коалицията начело със САЩ нанесе ракетни удари по сирийските обекти, където уж е имало химическо оръжие. Министерството на отбраната и Министерството на външните работи на Русия, както е известно, многократно съобщават, че „Белите каски“ са съучастници на терористи.  \r\nИ сега „Белите каски“ на така наречения Южен фронт са изчезнали. Всъщност, ако считаме, че войските на Башар ал-Асад печелят значителни победи там, това означава, че и Русия печели в Сирия. Още по-забележително е, че САЩ започват да ограничават присъствието си в Сирия. Според съобщенията на арабски и кюрдски в социалните мрежи, американците започнаха бързо да ограничават своите съоръжения в Сирия.   Виктор Турмаков", "date": "2018.07.23", "title": "„Независимая газета“: Дамаск се отърва от „петата колона“ в Южна Сирия"}
{"url": "http://www.focus-news.net/news/2018/07/23/2548471/burgas-s-normalna-intenzivnost-se-osashtestvyava-dvizhenieto-po-osnovnite-ulitsi-i-bulevardi-v-grada.html", "text": "С нормална интензивност се осъществява движението по основните улици и булеварди в Бургас, предаде репортер на  Радио „Фокус“ – Бургас .  В сутрешните часове по-натоварен трафикът по бул. „Стефан Стамболов“, бул. „Демокрация“, бул. „Сан Стефано“, както и в района на кръговото кръстовище „Трапезица“. Интензивно е движението и по централните градски улици „Христо Ботев“, „Иван Вазов“, „Уилям Гладстон“ и и „Цар Петър“. \r\n„С нормална интензивност се осъществява трафикът по областната пътна мрежа“, каза дежурният в Областно пътно управление. Добри са условията за пътуване. Видимостта е добра. \r\nМария ГЕОРГИЕВА", "date": "2018.07.23", "title": "Бургас: С нормална интензивност се осъществява движението по основните улици и булеварди в града"}
{"url": "http://www.focus-news.net/news/2018/07/23/2548469/dobrich-do-25-yuli-gradat-e-domakin-na-xvii-to-izdanie-na-mezhdunarodniya-festival-folklor-bez-granitsi.html", "text": "Днес започва XVII-то издание на Международния фестивал „Фолклор без граници“, което ще продължи до 25 юли, предаде кореспондентът на  Радио „Фокус” – Варна . Изданието се организира съвместно с Националната секция на  CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на ЮНЕСКО). Фестивалът се провежда под патронажа кмета на Община град Добрич Йордан Йорданов. Тази година във форума ще участват шест състава от чужбина и един от Добрич. В трите дни от фестивала програмата ще започва в 19,00 часа с дефиле на участниците, което тръгва от „Стара къща“ и преминава по част от централната пешеходна зона. Крайната точка е откритата сцена на площад „Свобода“, където началото на концертите е в 19,30 часа. Откриването на фестивала ще започне с изпълнения на Фолклорен танцов ансамбъл „Добротица“. Ансамбълът е създаден през 1970 г. Негов главен художествен ръководител е Александър Александров, хореограф е Юрий Митев, а корепетитор Петър Гочев. През школата му са преминали хиляди деца на възраст от 7 до 18 г. Разнообразният репертоар включва постановки от различни етнографски области на България - добруджански, шопски, тракийски, северняшки, пирински и родопски. В своята история ансамбълът има над 1700 концерта  в страната и чужбина. Участват в много национални и международни фестивали и конкурси, от където се завръщат със заслужени награди и отличия. Другите участници в днешната програма са Танцов ансамбъл „Венецуела“ и Фолклорна танцова трупа от Консерватория „Джейджанг“  в Китай. Тя е съставена от 28 уникални изпълнители, повечето млади жени, овладели до съвършенство специфичните форми и техники на изразяване, които класическият китайски танц изисква. Той е съчетание между движения от източните бойни изкуства, балет и автентичен фолклор, има собствена теория и впечатляващи костюми. Ръководител е Липинг Ма. Представянето на многообразието и красотата на родината им и популяризирането на древната китайска култура е превърнато в мисия, която трупата следва в турнетата си по цял свят. Първата публична изява на Танцов ансамбъл „Венецуела“ е през 2008 г. Това са няколко семейства, които съхраняват музиката и танците си, но на територията на Южна Флорида, САЩ. Групата се състои от певци, музиканти и танцьори, общо 20 на брой. Радват се на голям успех, защото представят танци и ритми от различни латиноамерикански страни. Участвали са във фестивали в Канада, в карнавалите в Тенерифе и в Сан Хуан, Испания, а през 2017 г. са осъществили турне на о. Тайван. Ръководител на състава е Хосе Андраде. \r\nЖулиета НИКОЛОВА", "date": "2018.07.23", "title": "Добрич: До 25 юли градът е домакин на XVII-то издание на Международния фестивал „Фолклор без граници“"}
{"url": "http://www.focus-news.net/news/2018/07/23/2548468/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-yoakim-karchovski.html", "text": "Въвежда се временна организация на движението във връзка с ремонт на ул. \"Йоаким Кърчовски\". Това съобщиха от пресцентъра на  Столична община . Във връзка с преасфалтиране на ул.\"Йоаким Кърчовски\" в участъка между ул.\"Владайска\" и ул.\"Дамян Груев\" се въвеждат промени в организацията на движение. Забранява се влизането на пътни превозни средства,  както следва: \r\n- до 24.00 часа на 27.07.2018 г. по ул.\"Йоаким Кърчовски\" в участъка между ул.\"Владайска\" и ул.\"Дамян Груев\"; \r\n - от 00.00 часа на 28.07.2018 г. до 24.00 часа на 31.07.2018 г. по ул.\"Йоаким Кърчовски\" в участъка между ул.\"Владайска\" и ул.\"Дамян Груев\", както и през кръстовището ул.\"Йоаким Кърчовски\" - ул.\"Дамян Груев\".", "date": "2018.07.23", "title": "София: Въвежда се временна организация на движението във връзка с ремонт на ул. \"Йоаким Кърчовски\""}
{"url": "http://www.focus-news.net/news/2018/07/23/2548470/benovska-kam-rashidov-prezidentat-radev-sam-dala-na-sad-za-pogazvane-ot-nego-na-svobodata-na-slovoto.html", "text": "Президентът Радев съм дала на съд за погазване от него на свободата на словото, това каза журналистът Илиана Беновска на председателят на парламентарната Комисия по културата и медиите Вежди Рашидов по време седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nВежди Рашидов заяви позиции по следните теми: Отнемането на акредитацията за Президентството на Беновска, фалшиви новини свобода на словото \r\nБеновска напомни на зрителите и слушателите, че гостът й е председател на Комисията по култура и медии и в тази връзка каза, че българският еврокомисар Мария Габриел се бори срещу фалшивите новини. Тя поясни, че протестите срещу Вежди Рашидов са били по фалшиви новини, но той каза, че дори тогава не е имало и новина. „Там имаше един натиск, рекет от едни хора, които нямат никакво значение за обществото и бъдещето“ допълни г-н Рашидов. „Защо обществото е податливо?“ попита Беновска. Гостът си обяснява това със заминаването на истинското гражданско общество на Запад да работи, а останалите тук са „една маса хора, които са превърнали това в професия“. „Когато видя хора без плакати, написани скъпо и добре, хора без фланелки, написани скъпо и добре, без партийни лидери, които на всеки митинг яхват някакъв кон, тогава ще повярвам, че наистина има хора, които представляват гражданското общество. Всичко това, което се появява е някакъв бизнес.“ каза Вежди Рашидов. При коментара на Беновска, че медиите са съпричастни на това и разпространяват клевети, събеседникът каза: „Медиите участват винаги от тази страна, която плаща за протести, тя плаща и за отразяване.“ \r\n„Като казахте плащане, как предлагате да могат да се издържат медиите тогава?“ попита Беновска. Вежди Рашидов се пошегува като каза, че неговите пари са в Югославия на отговорно пазене, както са гласели фалшиви новини / б.а. - става дума за фалшивата новина за пари на Рашидов в КТБ/. \r\nБеновска запита за внесения от ДПС закон с вносители Делян Пеевски, Хамид Хамид, Йордан Цонев и Велислава Кръстева и каза, че медиите имат покана на 26-ти юли да участват на дебат по него  , организиран от  ръководената от Рашидов  Комисия, на която ще се обсъжда този проектозакон между първото и второто четене. В отговор Вежди Рашидов каза: „Аз бих застанал срещу всеки, който забранява свободата на словото.“ и припомни, че е правил митинги пред Парламента за свободата на слово.  \r\nБеновска каза на Рашидов: „Сега ми паднахте!“ и припомни, че Вежди Рашидов й е гостувал в предаването преди месец и тя го е сезирала официално за отнетата й акредитация за Президентството, с което е  нарушена  свободата на словото. Гостът отговори, , че в Комисията са обсъдили този въпрос и техния извод е, че Беновска упражнява  свобода на словото в собственото си предаване по Канал 3 и Радио К2.  \r\nТой допълни, че президентът по време на мандата си се явява като стопанин на Президентството и като домакин той може да кани този, когото иска.  \r\nБеновска му възрази, че президентът е „домакин“ в „къщата на народа“ , в „къщата на Рашидов“, в „къщата на Беновска“,защото е избран за обединител на нацията , а не,за  да кани само услужливи медии , което прави да момента в президентството и на своите официални визити. Беновска заяви на Рашидов ,че Радев е ограничил свободата на словото, защото избягва директните отговори за неудобни за него въпроси от критични към неговата политика медии и журналисти. Беновска съобщи ,че е дала на ВАС Радев . \r\nБеновска отново се върна на темата за проектозакона за свободата на словото и попита госта си какво очаква на това обсъждане за този закон. „Ако някой е отнел от политиците и от обществото свободата на словото на медиите, аз, разбира се, с удоволствие бих бил противник на този, който е отнел свободата. Като че ли свободата на словото е в ръцете точно на тези, които прекалено много реват за свободата на медиите, защото може би техните собственици и те са ограничили и деморализирали медийното пространство.“ започна коментара си Вежди Рашидов. Той обясни, че много други институции, сред които Министерски съвет и граждански сдружения, ще работят по изготвянето на този закон. Според него е страшно, когато има схващания относно свободата на словото, че тя трябва да ангажира само една прослойка от граждани. Тя е свещено право на всеки български гражданин. Беновска го прекъсна и каза, че не може да се прекланя пред хейтърски коментари, които са написани неграмотно и с нецензурни думи, и съдържат неверни твърдения. „Не мога да се преклоня пред тази свобода на словото“ допълни тя. Г-н Рашидов подчерта, че свободията и свободата са две различни неща. Той обясни как може да се отнеме свободата на словото като даде за пример предаване, което за 10 години кани 24 човека, а един от тях е гостувал 20 или 30 пъти. Всички те са коментирали какъв мръсник е Вежди Рашидов, но за тези години от предаването нито веднъж не са го поканили да се защити и да изрази своята позиция. За него това е умишлено отнемане на свободата му на слово. Вежди Рашидов каза, че в закона за отнемане на тази свобода не е споменато както на запад, че правата върху образа и името му има единствено майка му и никой не може да играе образа му без да му плати. На неговия пример Беновска, приятелски, отговори, както той отговори на нея за отказа на акредитация от Президентството: „Въпросната телевизия и предаването на въпросните журналисти не са искали да Ви поканят.“ Гостът възрази и каза, че не е честно да го ползват, а водещата отговори, че очевидно не може да си отстои правата. Той каза, че няма ефир, а Националната телевизия се ползва за лични цели, защото всичко е бизнес и който плати, играят за него. „Кой плаща?“ попита Беновска и предложи да му подскаже кой плаща на Националната телевизия. „Може би трябва да се разглежда аспектът колко от тези лица, които са в националните медии, са финансирани от,вметна се Рашидов:  „Америка за България“ или от Сорос.“ каза Беновска и подчерта, че трябва да се знае по какъв критерий тези лица са назначавани , а и  получават хонорари, след като са назначени на държавна длъжност. „Пари се дават, за да се изпълняват поръчки“ отговори г-н Рашидов и каза, че зависимостта на свободата на словото идва от парите. При този негов коментар Беновска припомни, че той е председател на Медийната комисия и трябва да изработи правила. Гостът осъзнава важността на свободата на словото, но според него средата не е много здрава и трябва да се излезе от тази ситуация. Вежди Рашидов каза: „Трябва да се съберем всички хора, няма значение кой какво мнение има, да седнем и да се наговорим добре, и да направим един закон, който да приемем“, но Беновска му направи забележка за употребения глагол. \r\nВодещата попита и за радио „Свободна Европа“, което ще се завърне в ефира на България по решение на Държавния департамент на САЩ. Вежди Рашидов коментира „ Е, хубаво де, все пак Тръмп да вземе и да си прибере всичките, че много русофили произведоха. Те какво искат сега? Да направим 9 милиона русофили от България? Те колкото повече работят, толкова повече ще намразят Америка. Аз останах последният симпатизант на Америка, може ли такова нещо?“ и при въпроса на Беновска, той каза, че не говори с ирония, а сериозно. „Вие безучастни ли ще останете в медийната комисия? Няма ли да излезете с позиция?“ попита Беновска. Г-н Рашидов се определи като „една пролетна лястовичка пред пенсия“ и каза, че времето минава много бързо. Той допълни, че “ ще започне да ни трябва на нас един Орбан, който е изхвърлил приятеля си от Унгария, а ние много се плашим от приятелите“. Беновска попита след като ще има про-американско радио, къде е балансът и къде е руското радио? Вежди Рашидов заключи, че няма никакъв баланс и каза, че ние сме много свободна територия и правим каквото поискаме. \r\nБеновска пита „Ограничаване ли е според Вас решението на Комисията за защита на конкуренцията това, че те не одобриха сделката по продажбата на „Нова“ телевизия?“. Вежди Рашидов каза, че това не е в правомощията на комисията, тя не може да контролира и да регулира нещата.  \r\nВодещата въведе темата и за телевизията на БСП, която е в проект. „Хубаво е да има успех“ е коментарът на събеседника й. Протести \r\nИлиана Беновска посрещна госта си Вежди Рашидов с думите „Вежди Рашидов има цяла поредица от остроумни мисли в интернет. Една от тях е тази: И аз протестирам, че Наоми Кембъл не ми е секретарка, но какво да правиш.“ Той направи малка корекция на цитата, който в оригиналния си вид е „И аз искам Наоми Кембъл да ми е секретарка“ по повод други протести, които нещо са искали. Водещата спомена за други протестиращи, които са „боси“, обявяват гладни стачки, а пък НС е направило Комисия на Николай Колев – Босия в Народното събрание. „Трябваше ли да се прави това“ пита Беновска, а отговорът от страна на г-н Рашидов е отрицателен. Беновска каза, че е запитала по Закона за достъп до информацията МТИТ и министъра  по транспорта Ивайло Московски дали през различните му мандати е имало сигнали в министерството от Николай Колев – Босия за нарушенията, които той цитира. Официалният отговор е  че няма никакви сигнали от Николай Босия. На базата на тази информация водещата пита какво ще се разглежда в такъв случай на тази комисия. Вежди Рашидов каза „Първо не е редно да има комисия за какъвто и да е протест“ и припомни за протести срещу него в последните три години, за които той има сериозни съмнения, че са „спретнати“ от някои хора. „Тъй като гражданското общество се изстреля на запад да изкарва някой лев, ние трябваше да си създадем средна класа и си я създадохме, платена обаче. И това е резултатът.“ допълни той.  Изложба в Лондон на г-н Рашидов \r\nБеновска показа кадри, предоставени от БНТ, на изложбата, състояла се на 10 юли в Лондон , в знаменитата галерия „Галиарди“и каза, че е донесла огромно естетическо удоволствие на хората, които са я видели в заснетия репортаж. „Какво Ви донесе тази изложба? Как се почувствахте?“ попита водещата. Вежди Рашидов каза, че това за него не е просто хоби, а професията и призванието му, и затова няма сантимент към нея. Той допълни, че в продължение на 10 години е „стискал зъби“ заради конфликт на интереси и не е правил изложби, което за него е било пагубно. „Донесе ми удовлетворение. Не съм вярвал, че животът ще ми поднесе такава галерия.“ каза г-н Рашидов и поясни, че галерията, в която се помещава последната му изложба, е най-старата в Лондон и от там са създадени големи имена като Хенри Мур, Андрю Уорхол и Франсис Бейкън. „Ще можем ли да я видим  тази изложба и в София?“ пита Беновска и стана ясно, че през февруари месец частично, тя е била в галерия на ул. „Сан Стефано“. Вежди Рашидов каза, че ако не изкупят изложените експонати в Лондон, изложбата ще може да се види в цялост  в София.", "date": "2018.07.23", "title": "Беновска към Рашидов: Президентът Радев съм дала на съд за погазване от него на свободата на словото"}
{"url": "http://www.focus-news.net/news/2018/07/23/2548472/sofiya-debat-na-tema-prozrachnost-i-zdraveopazvane-shte-se-provede-v-instituta-ivan-hadzhiyski.html", "text": "„Галъп интернешънъл“ и clinica.bg организират дебат на тема „Прозрачност и здравеопазване“. Повод за него е създаването на първия „Индекс на болниците“. Това съобщиха от  „Галъп интернешънъл“ . Дебатът ще се състои от 10.00 до 12.00 ч. в зала „Джеймс Баучер“ на Института „Иван Хаджийски“, на булевард „Джеймс Баучер“ 23.  \r\nУчастие в дебата ще вземат д-р Дечо Дечев, управител на НЗОК, г-жа Жени Начева, председател на НС на НЗОК, д-р Бойко Пенков, зам. министър на здравеопазването, представители на съсловните организации в здравеопазването, народни представители, експерти и лекари.", "date": "2018.07.23", "title": "София: Дебат на тема „Прозрачност и здравеопазване“ ще се проведе в Института „Иван Хаджийски“"}
{"url": "http://www.focus-news.net/news/2018/07/23/2548473/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.23", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/23/2548475/plovdiv-intenziven-e-trafikat-po-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по АМ „Тракия“ в Пловдивска област, пътищата са сухи и нормално проходими. Това каза за  Радио „Фокус“ – Пловдив  дежурен от Областно пътно управление. През последното денонощие не са постъпвали сигнали за по-сериозни пътни инциденти. От Областното пътно управление предупреждават, че има опасност от падащи камъни по пътищата в планинските райони, особено по направленията Бачково - Нареченски бани, Югово - Лъки и Кричим - Девин. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. \r\nТрафикът на територията на град Пловдив е интензивен към този час на деня. Колони от автомобили се образуват по булевардите “Цар Борис III Обединител“, „Васил Априлов“, „Христо Ботев“ и  „Пещерско шосе“. Затворено за движение е западното платно на бул. „Копривщица“ в участъка между кръстовищата с бул. „Шести септември“ и бул. „Марица-юг“, заради провеждането на музикално събитие на Гребната база. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Пътните настилки на територията на град Пловдив са сухи и нормално проходими. \r\nВесела КРЪСТЕВА", "date": "2018.07.23", "title": "Пловдив: Интензивен е трафикът по АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/07/23/2548476/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta.html", "text": "Въвежда се временна организация на движението във връзка с футболна среща, съобщиха от пресцентъра на  Столична община . Забраняват се престоят и паркирането на пътни превозни средства  както следва: \r\n- до 21.00 часа на 23 юли при сектор „Г” на  Националния стадион „Васил Левски” от вход 20 до вход 26. \r\n- до 20.00 часа на 23 юли на моста пред Национален стадион „Васил Левски” - 20 (двадесет) паркоместа. \r\n- от 19.30 часа до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\n - ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n-  бул. „Евлоги и Христо Георгиеви” между пл. „Орлов мост” и бул. „Черни връх”; \r\n - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.23", "title": "София: Въвежда се временна организация на движението във връзка с футболна среща"}
{"url": "http://www.focus-news.net/news/2018/07/23/2548474/montana-narodniyat-predstavitel-ot-gerb-irena-dimova-organizira-priemni-v-selata-smolyanovtsi-i-belotintsi.html", "text": "Народният представител от ГЕРБ - Монтана Ирена Димова организира приемни в селата Смоляновци и Белотинци. Това съобщиха от пресцентъра на  ПП ГЕРБ . Заедно с депутата ще бъдат общинският съветник от ГЕРБ Станимир Стоев, който е председател на Комисията по бюджет и финанси в Общински съвет – Монтана, както и експерти в социалната сфера и земеделието. С жителите на Смоляновци Димова ще разговаря от 10.00 до 12.30 часа в кметството на селото. Приемната в с. Белотинци ще се проведе от 13.30 до 15.00 часа. Записвания за двете приемни на телефон: 096 30 00 66, 0884 800 049, 0884 800 104", "date": "2018.07.23", "title": "Монтана: Народният представител от ГЕРБ Ирена Димова организира приемни в селата Смоляновци и Белотинци"}
{"url": "http://www.focus-news.net/news/2018/07/23/2548479/gabrovo-dvizhenieto-v-uchastak-ot-pat-sevlievo-gabrovo-e-ogranicheno-za-vsichki-mps-poradi-remont-na-patno-saorazhenie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата на въздуха е 19°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.23", "title": "Габрово: Движението в участък от път Севлиево – Габрово е ограничено за всички МПС поради ремонт на пътно съоръжение"}
{"url": "http://www.focus-news.net/news/2018/07/23/2548477/blagoevgrad-normalno-natovaren-e-trafikat-na-punktovete-mezhdu-balgariya-i-gartsiya-v-yugozapadna-balgariya.html", "text": "Нормално натоварен е трафикът на пунктовете между България и Гърция в Югозападна България. Това съобщиха за  Радио „Фокус“ – Пирин  от  ГД \"Гранична полиция\" . На ГКПП „Кулата“ и ГКПП „Илинден“ няма образували се задръствания или колони от автомобили. Трафикът се извършва без проблеми и на българо-македонската граница. \r\nЛора КАЛЧЕВА", "date": "2018.07.23", "title": "Благоевград: Нормално натоварен е трафикът на пунктовете между България и Гърция в Югозападна България"}
{"url": "http://www.focus-news.net/news/2018/07/23/2548478/pregled-na-osnovnite-temi-v-burgaskiya-pechat.html", "text": "„Волен скочи на Валери за акция „Тишина“ в Слънчев бряг“ е водещото заглавие в днешния брой на бургаския ежедневник  „Чернонморски фар“ . Волен Сидеров започна своя проверка в заведенията в Слънчев бряг, като подложи на съмнение и ревизия проверките на вицепремиера Валери Симеонов в най-големите нощни заведения там. „Трябва да подложим на критичен анализ поправките в Закона за шума“, смята той. \r\n„Отпуснаха пари за рибарите в Поморие“ е още едно заглавие от първа страница. Кметът Иван Алексиев подписа договор за 4 млн. лв финансиране на Местната инициативна рибарска група. Безвъзмездната финансова помощ се предоставя по мярка 4.1 „подготвителна помощ за стратегиите на ВОМР“, като от подобно европейско финансиране имат възможност да се възползват  само осем от всички местни инициативни рибарски групи в страната. \r\nТемата на деня в днешния брой е „Евродепутат поиска от френската лаборатория пробите за чумата в Странджа“. Евродепутатът Момчил Ненков, който работи в комисията по „Земеделие и развитие на селските региони“, изиска директно от Френската лаборатория резултатите от пробите на овцете и козите от Странджа и Сакар във връзка с болестта чума по дребните преживни животни. Обезщетения да има и за онези хора, които са останали без работа покрай болестта, настоява Ненков. \r\n„Кметът на Царево: Превръщаме се в новата морска културна столица“ е друго заглавие от първа страница на днешния брой. „До края на годината ОУП-ът на общината ще има екологична оценка“ е подзаглавието на статията.", "date": "2018.07.23", "title": "Преглед на основните теми в бургаския печат"}
{"url": "http://www.focus-news.net/news/2018/07/23/2548480/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovodna-mrezha-zahranvashta-kv-502.html", "text": "Въвежда се временна организация на движението за реконструкция на топлопроводна мрежа захранваща кв. 502. Това съобщиха от пресцентъра на  Столична община . До 24.00 часа на 12.08.2018 г.  се забранява влизането на пътни превозни средства по северната половина на пътното платно на ул. “Московска”, между ул. \"Дунав\" и ул. \"11-ти август\". Движението ще се извършва еднопосочно по една лента в посока от ул. \"Дунав\" към ул. \"11-ти август\" в същия участък.", "date": "2018.07.23", "title": "София: Въвежда се временна организация на движението за реконструкция на топлопроводна мрежа захранваща кв. 502"}
{"url": "http://www.focus-news.net/news/2018/07/23/2548484/petar-kanev-bsp-viziya-za-balgariya-ne-e-byudzhet-na-darzhavata-a-viziya-za-razvitieto.html", "text": "Във „Визия за България” няма цифри. Този документ не е бюджет на държавата, който да обсъждаме откъде щели да дойдат парите. Това е визия за развитието на страната. Това каза народният представител от ПГ на „БСП за България” и председател на икономическата комисия в НС Петър Кънев по БТВ, съобщиха от  БСП . Той добави, че предстои обществено обсъждане по проекта. „За последните 15 години държавата абдикира от управлението на държавния икономически сектор. В момента няма данни какво е процентното съотношение на присъствие на държавата в икономиката – като брой заети на работни места, процент от БВП и част от печалбата. Нужно е повече държава в държавните фирми”, поясни той. \r\n „Визията не е предвидена за реализация за 4 или 5 години. Тя касае държавата ни. Така повече не може да продължаваме. Ръстът на БВП в момента се дължи на гастербайтерите - хората, които изгонихме от България. На година те пращат 5 милиарда лева – изчистени данъчно пари за консумация”, категоричен бе Петър Кънев.  \r\nТой коментира и ситуацията в Странджа. “За мен проблемът там през последните седмици с чумата не е нито икономически, нито финансов още по-малко ветеринарен. За мен този проблем е политически, дори геополитически”, заяви народният представител. По думите му Странджа е изоставена, като през последните 20 години там няма никаква държавна политика за развитие и има един единствен поминък – животновъдството. Според него е нужна специална държавна програма за региона, който е на границата с Турция.", "date": "2018.07.23", "title": "Петър Кънев, БСП: „Визия за България” не е бюджет на държавата, а визия за развитието ѝ"}
{"url": "http://www.focus-news.net/news/2018/07/23/2548486/na-gkpp-makaza-avtomobilniyat-trafik-e-intenziven-na-izhod.html", "text": "На ГКПП „Маказа“ автомобилният трафик е интензивен на изход, съобщиха за  Радио „Фокус“ – Смолян  от Главна дирекция „Гранична полиция“. Без проблеми се осъществява преминаването през граничните пунктове с Гърция „Златоград“ и „Капитан Петко войвода“. \r\nНели ГЕРГЬОВСКА", "date": "2018.07.23", "title": "На ГКПП „Маказа“ автомобилният трафик е интензивен на изход"}
{"url": "http://www.focus-news.net/news/2018/07/23/2548482/evgeni-vulev-kolektsioner-ustanoveno-e-nalichie-na-diamanti-v-balgariya-no-te-sa-samo-s-nauchna-stoynost.html", "text": "Установено е наличие на диаманти в България, но те са само с научна стойност. Това каза за сутрешния блок  „Добро утро, България“  на  Радио „Фокус“  колекционерът Евгени Вулев. Той уточни, че минералите, които притежават качествата „цвят“, „прозрачност“, „твърдост“ и „рядкост“, се в групата на скъпоценни камъни. „Причината диамантът да е най-скъпият минерал, освен всички други качества, е и трудният му добив“, обясни Вулев. „Страната ни е богата на находища на полускъпоценни камъни, като най-разпространени са опал, яспис, ахат и други“, поясни Вулев. Според него се срещат и рубини, които по подобие на диамантите притежават геоложка стойност. „Ако сравним с диаманта по-малко скъпите рубини и сапфири, рядкостта им е сходна. Те са по-малко твърди, но съответно се добиват много по-лесно и затова цената им е значително по-ниска. На някои разновидности, които са с много специфичен цвят и са изключително прозрачни, цената понякога надхвърля тази на диамантите. На рубина „гълъбова кръв“ цената понякога надхвърля 250 хиляди долара на карат“, коментира Евгени Вулев. Той допълни, че колекционерството на минерали се е зародилo още от древни времена. „Днес това колекционерство се развива с изключително бързи темпове, на фона на ограниченото наличие на минерали по земята“, каза още той.", "date": "2018.07.23", "title": "Евгени Вулев, колекционер: Установено е наличие на диаманти в България, но те са само с научна стойност"}
{"url": "http://www.focus-news.net/news/2018/07/23/2548481/intenziven-e-trafikat-po-republikanskata-patna-mrezha-v-oblast-shumen.html", "text": "Интензивен е трафикът по републиканската пътна мрежа в област Шумен, предаде репортер на  Радио „Фокус“- Шумен . Сред натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. „Макак“ по главен път София- Варна. Спокойно се пътува в посока Силистра. Няма въведени нови промени в организацията на движение в областта. В сила е забраната за товарни автомобили над 10 тона по пътя Радко Димитриево-Друмево, обходът е Шумен-Овчарово-Друмево. Върбишки проход е затворен за всички видове пътни превозни средства. Ришки проход е отворен без ограничения. Пътните настилки в региона са сухи. Видимостта е нормална. \r\nИвелина ИВАНОВА", "date": "2018.07.23", "title": "Интензивен е трафикът по републиканската пътна мрежа в област Шумен"}
{"url": "http://www.focus-news.net/news/2018/07/23/2548483/sport-mesut-yozil-napusna-natsionalniya-otbor-na-germaniya.html", "text": "Месут Йозил напусна националния отбор по футбол на Германия. В съобщение в социалните медии той обясни, че е взел решението заради неуважение и расистки атаки от страна на ръководството на Германския футболен съюз и феновете на Бундестима. \r\nАтакуващият полузащитник на германския национален отбор си навлече сериозна критика, след като позира за снимка до турския президент Реджеп Тайип Ердоган в момент, в който отношенията между Берлин и Анкара бяха много обтегнати. \r\nТой приключва кариерата си в Бундестима с 92 мача и 23 отбелязани гола.", "date": "2018.07.23", "title": "Спорт: Месут Йозил напусна националния отбор на Германия"}
{"url": "http://www.focus-news.net/news/2018/07/23/2548487/aleksandar-simov-bsp-viziya-za-balgariya-e-za-tsyalostna-reorganizatsiya-na-darzhavata.html", "text": "„Визия за България” е идея, която подлежи на дискусия. През следващите месеци ще обикаляме страната и ще се срещаме с различни организации, за да обобщим темите. Това каза по НТВ народният представител от ПГ на „БСП за България” Александър Симов по повод представения от левицата проект, съобщиха от пресцентъра на  БСП . По думите му той има за цел не да предложи как да бъдат разпределяни бюджетно парите в държавата, а за промяна на модела и системата. „Ние говорим за цялостна реорганизация на държавата и това не е разговор за пари, а за реална и конкретна политика. Разговорът за пари един ден ще излезе на дневен ред. Корнелия Нинова говори за паралелната държава, която оперира с 10 милиарда лева. Ако бъдат създадени мерки, с които тези пари бъдат вкарани в бюджета, ще има пари за всичко”, категоричен бе Александър Симов.  Според него една голяма тема не присъства в медийното пространство и това е темата за неравенството у нас. „20% от най-богатите взимат 8 пъти повече от 20% от най-бедните в България. Това е чудовищна разлика, която формира две Българии, които нямат нищо общо помежду си. Ако не направим политика, която да запуши тази разлика, никога няма да можем да кажем, че сме просперираща държава. Затова са тези наши идеи за безплатни детски градини, за да имат младите хора перспектива, болниците да не бъдат повече търговски дружества и други”, каза депутатът от левицата.  \r\nПо казуса ЧЕЗ, Александър Симов беше категоричен, че държавата трябва да закупи дружеството. „Това не значи да го национализира, а да го купи. Частният монопол не е по-добър от държавния и дори десните икономисти вече го признават”, обясни народният представител. \r\nНа въпрос, дали БСП е за приемането на еврото, народният представител обясни, че лидерът на левицата Корнелия Нинова е казала, че трябва да започне разговор по темата. „На наши форуми сме казали, че приемаме влизане на страната в еврозоната. Ние не можем да си затворим очите, че в България има огромно количество хора, които поставят под въпрос полезността на това”, поясни той.  \r\nПо повод обвинението на ГЕРБ, че лидерът на БСП Корнелия Нинова е подстрекавала протестите на животновъдите от Странджа, Симов заяви, че нивото на доказателствения материал на управляващите е потресаващ. „Ако утре някой запише клип, че книгата Шайка на Антон Тодоров го е накарала да хвърля с бяс камъни по централата на ГЕРБ, това значи ли, че Антон Тодоров носи отговорност за това действие?”, попита Симов. Според него в момента ситуацията, представена от управляващите, е едва ли не спокойна, а хората в Шарково и Болярово са весели и само конспиративната БСП и Корнелия Нинова ходи там да ги буни. „ГЕРБ станаха фабрика за фалшиви новини, нещо от което те много обичат да се оплакват”, заключи  Александър Симов.", "date": "2018.07.23", "title": "Александър Симов, БСП: „Визия за България” е за цялостна реорганизация на държавата"}
{"url": "http://www.focus-news.net/news/2018/07/23/2548485/tsvetan-tsvetanov-gerb-korneliya-ninova-i-bsp-kazaha-che-nyama-zapovedi-na-babh-i-polozhitelni-probi-za-chuma-a-takiva-ima.html", "text": "Корнелия Нинова и отборът ѝ от БСП първоначално казаха, че няма заповеди. А такива имаше, когато бяха предприети първоначалните действия. Това каза председателят на ПГ на ГЕРБ и зам.-председател на партията Цветан Цветанов за мерките срещу чумата по дребни преживни животни в Странджанско в предаването „Здравей, България“ по  Нова телевизия . „Казаха, че няма положителни проби, че дори няма никакви проби, които да бъдат представени на хората. Проби има, положителни резултати също има, и на това основание се издаваха заповедите от БАБХ“, заяви той. „След като бяха изложени фактите никой от БСП не си направи труда на Председателския съвет да каже: „Да, извинявайте. Действително, може би, прекрачихме малко границата и трябва да съдействаме на институциите“, коментира Цветан Цветанов. „Трябва да имаме по-голямо уважение към експертите и тези, които се грижат за здравето на хората“, призова той. „БАБХ бяха много ясни и категорични, че пробите са положителни и трябва да започне ограничаване на разрастването на чумата в страната“, обяви Цветанов. Той обясни, че в страната има 1,3 млн. овце и кози, а избитите заради чумата са около 4300-4500. „Политиците няма как да извличат политически дивиденти от подобна трагедия в страната. Трябва да бъдем отговорни и да стимулираме властите с действията си да ограничат разрастването на тази зараза“, заяви председателят на ПГ на ГЕРБ. „Действията на правителството са правилни, но имаше слаба информираност за потенциалната заплаха и за това, че единственият вариант, за да излезем от ситуацията е да вървим към евтаназия на всички животни, при които има огнища на чума“, каза още Цветанов.", "date": "2018.07.23", "title": "Цветан Цветанов, ГЕРБ: Корнелия Нинова и БСП казаха, че няма заповеди на БАБХ и положителни проби за чума, а такива има"}
{"url": "http://www.focus-news.net/news/2018/07/23/2548489/smolyan-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно,  а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“, собственост на НЕК, която не се поддържа от ОПУ-Смолян, се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове на първия работен ден от седмицата е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.23", "title": "Смолян: Нормално проходими са пътищата в областта"}
{"url": "http://www.focus-news.net/news/2018/07/23/2548492/vratsa-mazh-pochina-sled-piyanska-svada-v-mezdra.html", "text": "На 21 юли в 09.23 часа в РУ-Мездра е получено съобщение, че в двора на частен дом в Мездра е намерен в безсъзнание, с кръв в лявата част на главата 42-годишния Е. И.Пострадалият е настанен в Отделението по анестезиология, реанимация и интензивно лечение при при МБАЛ „Христо Ботев“-Мездра с опасност за живота, където на следващия ден умира.   \r\nСлед проведени оперативно-издирвателни мероприятия и процесуално-следствени действия е задържан 68-годишният Н. Н. от Мездра, който около 23.00 часа на 20 юли, при пиянска свада в дома си е нанесъл удар с дървен предмет в лявата част на главата на починалия .Извършителят е задържан за срок до 24 часа в РУ-Мездра.", "date": "2018.07.23", "title": "Враца: Мъж почина след пиянска свада в Мездра"}
{"url": "http://www.focus-news.net/news/2018/07/23/2548494/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на  дружеството . В Благоевград с нарушено електрозахранване ще бъдат улиците „Александър Стамболийски“, „Св. Димитър Солунски“ и „Скаптопара“.  \r\nВ Дупница с прекъснато електричество ще са улиците: „Академик Петър Динеков“, „Александър Стамболийски“, „Велико Търново“, „Влахина Планина“, „Генерал Владимир Вазов“, „Евтим Трайчев“, „Люляк“, „Професор Ал. Балабанов“, „Ропотамо“, „Росица“, „Цар Симеон Велики“ и „Чавдар Войвода“. \r\nВ община Кюстендил прекъсвания на електрозахранването ще има в селата  Берсин, Горна Брестница, Грамаждано и Гърляно.", "date": "2018.07.23", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/07/23/2548490/pazardzhik-ostava-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на област Пазарджик, съобщи за  Радио „Фокус -Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.23", "title": "Пазарджик: Остава опасността от падащи камъни в Родопската част на областта"}
{"url": "http://www.focus-news.net/news/2018/07/23/2548493/plovdiv-v-grada-shte-bade-otbelyazana-190-ata-godishnina-ot-rozhdenieto-na-hristo-g-danov.html", "text": "В града ще бъде отбелязана 190-ата годишнина от рождението на Христо Г. Данов – основател на модерното книгоиздаване в България. Това съобщиха за  Радио „Фокус”- Пловдив  от Общината. По този повод Регионалният исторически музей в Пловдив обнови своята експозиция „Книгоиздаване в България през втората половина на XIX и началото на XX век“. Тя е подредена в къщата музей „Христо Г. Данов“, а дейностите са реализирани със средства по защитен пред Министерството на културата проект за изготвяне на нови музейни витрини и експозиционни табла, както и средства по бюджета на Община Пловдив и музея. Музейната експозиция представя делото на Данов като учител, книгоиздател, индустриалец, общественик и кмет на Пловдив. \r\nОфициалното й откриване ще се състои днес, от 11.30 часа в къщата музей „Христо Г. Данов“ на ул. „Митрополит Паисий“ 2, от кмета на Пловдив Иван Тотев. На събитието ще присъстват и наследници на бележития българин. \r\nПреди това ще бъде почетена паметта на Данов с поклонение на гроба му в двора на катедралния храм „Успение Богородично“. \r\nЕкспозицията е принос на РИМ - Пловдив в подготовката на програмата „Пловдив – Европейска столица на културата през 2019“.", "date": "2018.07.23", "title": "Пловдив: В града ще бъде отбелязана 190-ата годишнина от рождението на Христо Г. Данов"}
{"url": "http://www.focus-news.net/news/2018/07/23/2548491/mvnr-nyama-danni-za-postradali-ili-zaginali-balgari-pri-strelbata-v-toronto-kanada.html", "text": "До момента няма данни за пострадали или загинали български граждани в следствие на стрелба в гръцкия квартал в Торонто, Канада, съобщиха от пресцентъра на  МВнР . Снощи около 22:00 часа местно време в квартал \"Грийктаун\" мъж откри стрелба с пистолет, в резултат на която са ранени 13 души, а един е загинал. Един от пострадалите е в тежко състояние.   \r\nГенералният ни консул в Торонто Петър Крайчев се е свързал своевременно с Кралската канадска конна полиция, откъдето са заявили, че до момента няма информация за пострадали или загинали българи.   \r\nКонсулството ни е в контакт с местните власти, следи развитието на ситуацията и е на разположение за оказване на съдействие при необходимост.    \r\nНаши сънародници, които желаят на получат актуална информация или да подадат сигнал за техни близки, могат да го направят на дежурния телефон на представителството ни: +1 416 892 1738.", "date": "2018.07.23", "title": "МВнР: Няма данни за пострадали или загинали българи при стрелбата в Торонто, Канада"}
{"url": "http://www.focus-news.net/news/2018/07/23/2548497/zasileni-proverki-na-tovarnite-avtomobili-i-avtobusite-shte-se-izvarshvat-v-stranata-v-sedmitsata-23-29-yuli.html", "text": "Засилени проверки на товарните автомобили и автобусите ще се извършват в страната в седмицата 23-29 юли, съобщават от  ГД „Национална полиция“ . Операцията се провежда във всички държави членки на европейската организация на службите на Пътна полиция - TISPOL. В акцията участват също служители от криминална и икономическа полиция, както и представители на Изпълнителната агенция „Автомобилна администрация” при Министерството на транспорта, информационните технологии и съобщенията. \r\nПо време на проверките по метода „широкообхватен контрол” се осъществява контрол за валидна задължителна застраховка „Гражданска отговорност”, както и за наличието на винетен стикер за ползване на републиканските пътища. \r\nОсновните причини за възникналите инциденти с участието на товарни автомобили и автобуси са неспазване от страна на водачите на време за почивка, превишаване на скоростта, употреба на алкохол и упойващи вещества, превоз на необезопасени товари, както и претоварването на автомобилите, сочат изводите от предишни подобни операции.", "date": "2018.07.23", "title": "Засилени проверки на товарните автомобили и автобусите ще се извършват в страната в седмицата 23-29 юли"}
{"url": "http://www.focus-news.net/news/2018/07/23/2548496/pregled-na-osnovnite-temi-v-shumenskiya-pechat.html", "text": "„Грандиозно откриване на „Арена Шумен“, е водещото заглавие във  вестник „Шуменска заря“ . Новата многофункционална зала „Арена Шумен“ вече очаква своите първи шампиони, рекордьори, почитатели на културни изяви, участници в делови форуми. Официално тя беше открита в събота. Символично лентата прерязаха министър-председателят Бойко Борисов, кметът на община Шумен Любомир Христов, Варненският и Великопреславски митрополит Йоан, районният мюфтия Месут Мехмедов, олимпийският шампион Янко Русев, както и от собствениците на фирмата изпълнител „Джи Пи Груп“ АД. На церемонията в залата присъстваха народните представители Димитър Александров, д-р Румен Генов, Емил Димитров, областният управител проф. Стефан Желев, кметовете на Разград и Търговище, представители на държавни и общински учреждения, ръководители на фирми, ректори на университети, почетни граждани на Шумен.“ Безводие мори село Бяла река в най-усилното лято“, пише вестникът. Повече от 2000 жители на върбишкото село Бяла река оцеляват седем дена без вода и юлски температури от 30 градуса. За този мор сигнализираха местни жители, завърнали се от чужбина. Поредица от верижни аварии, с които не могат да се справят от В и К, въпреки едноседмичните усилия на хора и техника, е причина за тежкото положение в най-голямо село на община. „Административният съд в Шумен отмени предписание на ОДБХ“, е заглавие от стр.2 в броя. Съдът отмени още едно предписание на Областната агенция по безопасност на храните, с което се преустанови събирането, транспортирането и обезвреждането на умрели животни от животновъдни обекти. „Обновиха шуменския Паметник-чешма на бившия 5-и полк“, информира ежедневникът. В деня преди официалното откриване на зала „Арена-Шумен“, кметът на Община Шумен Любомир Христов представи обновения Паметник-чешма на загиналите през 1912-1913 г. и 1915-1918 г. чинове от 5-и Дивизионен артилерийски полк и произлезлите от него поделения. Мемориалът основно е обновен, пребоядисан е, а от неговата чешма тече бистра вода. Поставено е ново осветление, засадени са цветя в градинките с нови пейки.", "date": "2018.07.23", "title": "Преглед на основните теми в шуменския печат"}
{"url": "http://www.focus-news.net/news/2018/07/23/2548501/vidin-natovaren-e-trafikat-v-oblastta-v-posoka-za-granichen-punkt-dunav-most-2.html", "text": "Натоварен е трафикът в областта в посока за граничен пункт „Дунав мост 2“, каза за  Радио „Фокус“  дежурният служител в Областно пътно управление – Видин. Той посочи, че през летния сезон трафикът към  пункта е по-интензивен. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.07.23", "title": "Видин: Натоварен е трафикът в областта в посока за граничен пункт „Дунав мост 2“"}
{"url": "http://www.focus-news.net/news/2018/07/23/2548488/d-r-decho-dechev-nzok-problemat-v-nzok-idva-ot-edni-horitsa-koito-se-vartyat-na-mesta-koito-ne-sa-vidimi-za-obshtestvoto-i-darpat-kontsite-na-kasata.html", "text": "Проблемът в НЗОК идва от едни хорица, които се въртят на места, които не са видими за обществото, и дърпат конците на касата. Това каза управителят на Националната здравноосигурителна каса д-р Дечо Дечев в интервю за предаването „Тази сутрин“ по  бТВ . \r\n„Разглеждам подкрепата на народните представители за моето назначение като истинска подкрепа и може би не толкова върху моята персона, а за това, че политическата класа е разбрала, че проблемите в сектора са много тежки и трябват промени. По същество длъжността трябва да бъде не политическа, а експертна, въпреки че в годините много политици искаха да я направят политическа. И мисля, че дойде времето, в което те разбраха, че са били на погрешен път. Аз съм човек, който никога не е бил политически обвързан и щом съм поканен на тази длъжност това означава, че е заради някакви други качества. Познавам здравния министър, работили сме дълго време заедно и мисля, че ще имаме добра комуникация и ще работим добре. Не е тайна кой ме е поканил, предложен съм от ПП ГЕРБ, подкрепен съм от техните политически партньори и това означава, че хора от този кръг са провели разговори с мен“, каза още управителят на НЗОК и обясни, че е ангажиран с тях дотолкова, доколкото да предложи концепция, която да доведе до по-добри резултати.  \r\nНа въпрос защо е приел поста предвид, че за 18 години са се сменили 18 управители на НЗОК: „Няма никаква логика във въпроса, защото длъжността с нищо не ми носи повече предимство от тази, на която бях – нито е по-добре заплатена и проблемите, които трябва да се решават са огромни. Ако политическата класа гласува доверие, мисля, че в рамките на правомощията ми можем да се справим. Проблемът идва от едни хорица, които се въртят на места, които не са видими за обществото, но дърпат конците на НЗОК. На практика те решават какво да става в касата. Знам кои са, но не искам да казвам имена – те имат функции, които имат отношение към управлението на касата и си позволяват да ги разширяват. Ще се опитам да работя с тях, ако не - ще видим кой ще си ходи. Тези хора обаче не позволяват в момента да се направи избор на екип. И направиха едни ходове, с които желаеха да бетонират кадровата ситуация в момента, но ще се опитам да променя това. Затова ще бъде трудно да бъде подменен част от персонала. Тези хора са отдавна в системата и имат не толкова политическа обвързаност, колкото икономическа и корпоративна“, каза още д-р Дечев и поясни, че има много интереси в сектора и по думите му тези лобита са прокарали хора, които влияят върху направлението, по което се развива политиката на НЗОК.", "date": "2018.07.23", "title": "Д-р Дечо Дечев, НЗОК: Проблемът в НЗОК идва от едни хорица, които се въртят на места, които не са видими за обществото, и дърпат конците на касата"}
{"url": "http://www.focus-news.net/news/2018/07/23/2548500/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет.17), съобщиха от пресцентъра на  ПП ГЕРБ . Събитието ще се проведе днес от 11:00 часа.", "date": "2018.07.23", "title": "ГЕРБ ще даде извънреден брифинг"}
{"url": "http://www.focus-news.net/news/2018/07/23/2548502/der-spiegel-zhitelite-na-germanski-grad-predotvratiha-izgrazhdaneto-na-dzhamiya.html", "text": "Жителите на германския град Кауфбойрен, провинция Бавария, предотвратиха изграждането на джамия, съобщава водещото издание  Der Spiegel . \r\nВсеки четвърти жител на баварския град гласува „против“ построяването на нова джамия в пределите на Кауфбойрен в референдум, организиран от местните власти. Предложението за строежа бе отхвърлено с мнозинство от почти 60%, поясняват от редакцията. По данни на местните власти в гласуването са участвали 45% от около 36 хил. имащи право на глас.  \r\n„Разбирам, че турците се чувстват засегнати, но решението вече не е в нашите ръце. Ще трябва наново да търсим пътя си едни към други“, заяви кметът на града Щефан Бос след обявяване на резултатите.  \r\nИнициатор на гражданската инициатива срещу новата джамия в Кауфбеурен бе пенсионираният полицейски служител Вернер Гьопел. На дискусионно събитие през юни той обоснова инициативата със страха от „ислямизацията\". Ислямът предлага „лиценз за убиване“, твърди Гьопел.  \r\nВластите в Кауфбойрен се съгласиха да предоставят имота за строежа на нова джамия през ноември миналата година. Предложеният парцел е в новоразработен индустриален парк в северните покрайнини на града. Той трябваше да бъде отдаден под наем на турска асоциацията за период до 99 години, но да остане общинска собственост.  \r\nПротивниците на новата джамия събраха около 3250 валидни подписа срещу проекта, с около 900 повече от необходимите за организирането на местен референдум. Поради тази причина градският съвет насрочи провеждането му.   \r\nПроектът е критикуван най-вече заради това, че е под шапката на спорната организация Турско-ислямски съюз по религиозни въпроси (ДИТИБ), спонсорирана директно от Анкара.  \r\nГласоподавателите не възпрепятстват изграждането на нова джамия. Културната асоциация вече търси частен имот, който да закупи за строежа й, допълват от редакцията. Тереза Герова", "date": "2018.07.23", "title": "Der Spiegel: Жителите на германски град предотвратиха изграждането на джамия"}
{"url": "http://www.focus-news.net/news/2018/07/23/2548503/mvr-trima-dushi-sa-zaginali-a-24-sa-raneni-pri-katastrofi-v-stranata-prez-poslednoto-denonoshtie.html", "text": "Трима души са загинали, а 24 са ранени при 22 тежки катастрофи в страната през последното денонощие. Това съобщиха от пресцентъра на  МВР . В столицата са станали 36 леки пътни инцидента, при които няма пострадали. \r\nОт началото на годината при инциденти на пътя са загинали 286 души, а 4467 са били ранени.", "date": "2018.07.23", "title": "МВР: Трима души са загинали, а 24 са ранени при катастрофи в страната през последното денонощие"}
{"url": "http://www.focus-news.net/news/2018/07/23/2548505/pss-dobri-sa-usloviyata-za-turizam-v-planinite-do-obyad.html", "text": "Добри са условията за туризъм в планините до обяд. Това съобщиха за  Агенция „Фокус“  от  Планинската спасителна служба (ПСС)  при БЧК. По билата духа слаб до умерен вятър с преминаваща мъгла. Сутрешните температури са от 10 до 18 градуса. Очаква се в следобедните часове метеорологичните условия да се влошат. Лифтовите съоръжения работят според летния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.23", "title": "ПСС: Добри са условията за туризъм в планините до обяд"}
{"url": "http://www.focus-news.net/news/2018/07/23/2548504/tsvetan-tsvetanov-gerb-nishto-ne-e-provokiralo-narushavane-na-koalitsionnoto-ni-sporazumenie-s-obedineni-patrioti.html", "text": "Нищо не е провокирало нарушаване на коалиционното ни споразумение с „Обединени патриоти“. Това каза председателят на ПГ на ГЕРБ и зам.-председател на партията Цветан Цветанов по повод различията между партиите в „Обединени патриоти“ в предаването „Здравей, България“ по  Нова телевизия . „За всичко, свързано с коалиционното споразумение и 4-годишната управленска програма, нямаме никакви различия с „Обединени патриоти“, заяви той. „В последните месеци има законодателни инициативи от партия от „Обединени патриоти“ или от цялата коалиция. Това води до някакви политически противоречия. ГЕРБ в случая се явява като арбитър“, посочи Цветанов. По повод разменените реплики и обвинения между лидера на Атака Волен Сидеров и лидера на НФСБ Валери Симеонов той коментира: „Не е редно чрез медиите да стават тези обвинения между коалиционни партньори“. „Трябва да се постига политически консенсус, тези междуличностни противоречия да не минават през медиите“, обясни Цветанов и допълни, че не е коректно да коментира поведението на коалиционните си партньори. Попитан готови ли са от ГЕРБ да заменят част от депутатите от „Обединени патриоти“ с депутати от „Воля“ Цветан Цветанов заяви: „Към настоящия момент не разглеждаме такава вероятност“.", "date": "2018.07.23", "title": "Цветан Цветанов, ГЕРБ: Нищо не е провокирало нарушаване на коалиционното ни споразумение с „Обединени патриоти“"}
{"url": "http://www.focus-news.net/news/2018/07/23/2548499/spetsializiranata-prokuratura-shte-dade-brifing-vav-vrazka-s-organizirana-prestapna-grupa-s-uchastieto-na-sluzhiteli-ot-patna-politsiya-v-gabrovo.html", "text": "Днес от 13.00 часа в залата за пресконференции на етаж 4 в столичната Съдебна палата ще бъде даден брифинг на Специализираната прокуратура по повод операцията по неутрализиране на организирана престъпна група с участието на служители от “Пътна полиция“ в Габрово. Това съобщиха от пресцентъра на  Апелативна специализирана прокуратура .", "date": "2018.07.23", "title": "Специализираната прокуратура ще даде брифинг във връзка с организирана престъпна група с участието на служители от “Пътна полиция“ в Габрово"}
{"url": "http://www.focus-news.net/news/2018/07/23/2548508/nivoto-na-reka-dunav-kray-lom-se-ponizhi-s-20-sm.html", "text": "Нивото на Дунав в началото на българския участък на реката при Ново село за последното денонощие се е понижило с 2 см,  водният стоеж е 159 см., съобщиха от местната  Хидрометеорологична станция . Нивото на реката край Видин е 209 см, регистрираното понижение е от 9 см. Край Лом през последното денонощие понижението в нивото на реката е 20 см,  водният стоеж е 232 см. Нивото на реката край Оряхово е 140 см., там е регистрирано понижение за последното денонощие от 17 см. Температурата на водата край Ново село е 23,8 градуса, край Оряхово е 24,9 градуса.", "date": "2018.07.23", "title": "Нивото на река Дунав край Лом се понижи с 20 см"}
{"url": "http://www.focus-news.net/news/2018/07/23/2548507/stanislav-vladimirov-viziya-za-balgariya-e-osnova-po-koyato-teparva-predstoi-golyam-debat.html", "text": "„Визия за България” е основа, по която тепърва предстои голям дебат. Ние сме отворени към други политически субекти, синдикати и организации, към цялото общество, защото виждаме, че страната не се развива добре и не можем да догоним средноевропейските държави.” Това каза по БНТ народният представител от ПГ на „БСП за България” Станислав Владимиров по повод представения преди дни от левицата проект, съобщиха от  БСП . Според него това е документ, върху който може да се стъпи за цялостна промяна на модела на управление на държавата и на системата. „Най-големият проблем в България в момента е демографията. Всъщност ние сме вече в демографска смърт. Цялото общество трябва да дебатира по тази тема, за мерките и стъпките, които трябва да се предприемат”, категоричен бе народният представител.  \r\nСпоред него част от мерките за справяне с проблема минава през подпомагане на младите семейства с репродуктивни проблеми, през отглеждането и грижата на детето от детски ясли, детска градина и училище. Според него доходите в България продължават да са изключително ниски. Той добави, че с това ниво на доходите и отворения трудов европейски пазар е много трудно да се задържи работната ръка у нас. „Правилната регионална политика не е както досега - да асфалтираме една пътна отсечка, а е добро планиране на развитието на регионите. Не може икономиката ни да е развита само в три града. Това води до дебалансиране на държавата. Нужно е добро икономическо развитие на всички региони, добри услуги в образование и здравеопазване”, посочи народният представител. Той призна, че за първи път в този документ левицата бърка толкова дълбоко в раната на болното ни здравеопазване. „През 1999 г., когато стартира НЗОК е с бюджет от 700 – 800 млн. лева. Сега този бюджет е над 4 милиарда лева, а сме намалели като нация с над милион и триста хиляди души. Колкото и пари да наливаме в тази система, тя води до по-лошо качество. Затова трябва да променим целия модел”, обясни Станислав Владимиров. По думите му тази система трябва да бъде обърната към хората. Той обясни, че ние сме една от малкото страни с толкова високо ДДС върху детските храни, лекарствата и принадлежности, свързани с отглеждането на децата. „Има стоки от първа необходимост, на които ставката от ДДС може да бъде близо до цифрата нула”, категоричен беше Станислав Владимиров. По думите му твърде дълго време е оставяна ролята на държавата встрани. „Държавата може да бъде не само регулатор, но и инвеститор в редица сектори”, заключи той.", "date": "2018.07.23", "title": "Станислав Владимиров: „Визия за България” е основа, по която тепърва предстои голям дебат"}
{"url": "http://www.focus-news.net/news/2018/07/23/2548510/blagoevgrad-v-bansko-shte-pochetat-pametta-na-nikola-vaptsarov-po-povod-76-godini-ot-razstrela-na-poeta.html", "text": "В Банско ще почетат паметта на Никола Вапцаров по повод 76 години от разстрела на поета с поднасяне на венци и цветя пред паметника му в центъра на града. Това съобщиха от пресцентъра на  Община Банско . В Музеен комплекс-Банско ще бъде открита фотоизложба „Чака ме светът“ по повод 65-годишнината от връчването посмъртно на Вапцаров на Международната награда за мир. Никола Вапцаров е най-превежданият български поет. Произведенията му са преведени на над 70 езика и е издаден в над 100 страни.", "date": "2018.07.23", "title": "Благоевград: В Банско ще почетат паметта на Никола Вапцаров по повод 76 години от разстрела на поета"}
{"url": "http://www.focus-news.net/news/2018/07/23/2548506/katya-zografova-literaturen-istorik-dnes-za-parvi-pat-pred-publika-shte-bade-pokazan-cherveniyat-belezhnik-na-nikola-vaptsarov.html", "text": "За първи път пред публика ще бъде показан този Червения бележник на Никола Вапцаров с една наистина драматична творба в него, която е записана на 5 юли 1941 г., точно в деня, когато е гледано делото за неговата присъда. Това каза Катя Зографова, литературна историчка, писателка и уредник на къщата музей „Никола Йотов Вапцаров“ в интервю за  Агенция „Фокус“  . Тя посочи, че в деня на неговия разстрел, 23 юли, в 18.00 часа посетителите могат да видят оригиналната масичка от Годеч, където Вапцаров е бил интерниран заради участието му в Соболевата акция, и върху нея ще могат да видят този знаменит малък  бележник с оригиналния надпис на стихотворението „Не, сега не е за поезия“. „Това е много знаково стихотворение за неговата лична съдба, защото в текста Вапцаров провижда как мастилото се превръща в кръв, както се случва и с неговия собствен живот“, коментира още Зографова. Тя сподели, че се възхищава на Светослав Минков, който в деня на присъдата е защитавал Вапцаров. „Той е проявил една колегиална и гражданска позиция и неговите мотиви за защитата е пледирала в това, че Вапцаров е голям поет. Има свидетелства, че делото се е превърнало от съдебно в една беседа за литературата и за качествата на поета“, обясни Зографова. Тя цитира думите на Светослав Минков, който всъщност не е бил близък с Вапцаров: „Произведенията на подсъдимия нямат временен ефект и не са набързо написани с цел да постигнат политически нагласи, а напротив те се отличават с топло чувство, психологическа дълбочина и искрена патриотичност“.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.07.23", "title": "Катя Зографова, литературен историк: Днес за първи път пред публика ще бъде показан Червеният бележник на Никола Вапцаров"}
{"url": "http://www.focus-news.net/news/2018/07/23/2548511/stara-zagora-nad-20-signala-za-padnali-darveta-i-tri-za-svlichane-na-zemna-masa-sa-podadeni-sled-padnaliya-snoshti-dazhd-posledstviyata-ot-poroya-sa-likvidirani.html", "text": "Благодарение на създадената добра организация обстановката на територията на община Стара Загора е нормална, след падналия снощи дъжд, придружен със силен вятър и гръмотевици, на места и с градушка. Това съобщиха от пресцентъра на  Община Стара Загора . Пътната мрежа е проходима за междуселищния транспорт.  Общинските звена Охрана и опазване на обществения ред, Озеленяване и комунални дейности и Пътно-знаково стопанство, в координация с ОД МВР Стара Загора и с Районна служба Противопожарна безопасност и защита на населението в рамките на 4 часа са успели да ликвидират последствията от бурята.  \r\nСнощи в Община Стара Загора е създаден оперативен щаб под ръководството на секретаря на общината Делян Иванов. За действията по отстраняване на паднали дървета по общинските пътища, в около 20.00 ч. са тръгнали четири мобилни групи от 15 души, с необходимото оборудване. \r\nПостъпили са над 20 сигнала за паднали дървета и три за свличане на земна маса от пороите върху пътища. Инфомацията е постъпила от кметовете по места, горещия телефон и дежурния по Общински съвет за сигурност в общината. \r\nНай-тежка е била ситуацията по пътя Калояновец – Арнаутито  и Богомилово- Кирилово – Сладък кладенец, съобщи Валери Иванов, началник на отдел ООР и УК. \r\nЕкипите са проходили целия маршрут на междуселищния транспорт от 20.00 до 24.00 ч. Установено е , че в селата Сулица, Лозен, М. Верея има паднали дървета, които препречват пътя на автобусите. С общи усилия на 4-те мобилни групи до 24.00 ч. всички пътища са били проходими. \r\nВ някои от селата-Михайлово, Преславен и Загоре са предриети самостоятелни мерки за справяне със ситуацията под ръководството на местните кметове и кметски наместници. Падналите дървета са били нарязани и изнесени от пътните платана.  \r\nСамо в село Арнаутито в момента няма електрозахранване.", "date": "2018.07.23", "title": "Стара Загора: Над 20 сигнала за паднали дървета и три за свличане на земна маса са подадени след падналия снощи дъжд, последствията от пороя са ликвидирани"}
{"url": "http://www.focus-news.net/news/2018/07/23/2548512/sport-grigor-dimitrov-zapazva-shestata-si-pozitsiya-v-svetovnata-ranglista.html", "text": "Григор Димитров запазва шестата си позиция в световната ранглиста. И през тази седмица първата ракета на България е шести в света. \r\nНачело в класацията остава испанецът Рафаел Надал, следван от Роджър Федерер от Швейцария и германеца Александър Зверев.  \r\nВ „Топ 10“ има само една промяна – австрийският тенисист Доминик Тийм измести Джон Иснър от осмото място.", "date": "2018.07.23", "title": "Спорт: Григор Димитров запазва шестата си позиция в световната ранглиста"}
{"url": "http://www.focus-news.net/news/2018/07/23/2548498/d-r-decho-dechev-nzok-tryabva-da-raboti-v-tri-posoki-efektivnost-efikasnost-i-kontrol.html", "text": "В момента има силно фармацевтично лоби, което пробива навсякъде, и силно болнично лоби, прокарващо политика, която е изцяло в негова полза. Това каза управителят на Националната здравноосигурителна каса д-р Дечо Дечев в интервю за предаването „Тази сутрин“ по  бТВ . \r\nНа въпрос дали е наясно какво е състоянието на дълговете на НЗОК в момента, след като предишният управител проф. Камен Плочев изнесе информация, че дълговете са в размер на 271 млн. лв. към чужди каси, той отговори: „Това е публична информация и той е прав. Има официален отчет и това, което е посочено в него, е това, което знам. Доколко са точни числата, предстои да разбера. Има си погасителен план с всеки един фонд и мисля, че се спазва. Не съм конкретен, защото нямам конкретна информация към момента. Едно от положителните неща, заради което приех, е, че мисля, че по-тежка ситуацията няма да стане“, обясни д-р Дечев. \r\nНа въпрос откъде ще дойдат парите за погасяването на дълговете, той отговори: „Има ред измислени начини какво се случва в ситуация, в която някой някому нещо дължи. Една от тезите, които развиха, беше приета и това е да променим коренно начина, по който български граждани отиват на лечение в чужбина“, каза още управителят на НЗОК. \r\nНа въпрос какво ще поиска за следващия бюджет, д-р Дечев отговори: „Трябва да има адекватност между дейностите, които са заложени за даден период от време, и определеното за тях финансиране. Това е, което трябва да се заложи. На практика това, което се предлага, е коренна промяна в дейността на НЗОК и там трябва да има три ключови посоки, по които да се работи – ефективност, ефикасност и контрол. Ако трябва да преведем на популярен език това, ще си позволя един елементарен пример. Представете си, че Вие, аз и Вашият оператор искаме да отидем от София до Варна. Вие тръгвате с леката кола и стигате до Варна, аз взимам едно такси и стигам до Варна, но Вашият оператор казва, че иска да отиде с яхта – отива до Солун, взима яхта и отива до Варна. И така тримата стигаме до Варна и постигаме целта си. И това означава, че сме ефективни – т.е., че сме спазили първият критерий, което в медицината означава да постигнем положителен клиничен резултат, да сме ефективни. И тримата обаче го постигаме на три различни цени – и на тримата касата ни заплаща пътя до Варна. Тоест, независимо от цената на постигането на ефекта, в момента НЗОК плаща всичко и затова греши. Ето това искаме да постигнем – ефективността да има ефикасност. Ясно ни е, че тези, които в момента се возят в яхтата, ще са против – те са малка група, но са много гръмогласни, защото имат достъп до всякъде – до медии, до политици. Групата на фармакомпаниите са тези, които в момента формират най-големия разход за лекарства. Това е едно силно фармацевтично лоби, което пробива навсякъде. След това има едно силно болнично лоби – големи корпоративни играчи, които за сметка на държавните и общинските болници прокарват политика, която е изцяло в тяхна полза по т.нар. лимити“, каза още д-р Дечев. \r\nНа въпрос дали прогнозира, че ще изкара целия срок на позицията си той отговори: „Прогнозата ми е за много къса позиция - засега за 3 месеца, след които ще направя детайлна сметка какво трябва да се направи по трите направления – ефективност, ефикасност и контрол, и ако бъде одобрена, се надявам да я проведа“, обясни управителят на НЗОК.", "date": "2018.07.23", "title": "Д-р Дечо Дечев: НЗОК трябва да работи в три посоки - ефективност, ефикасност и контрол"}
{"url": "http://www.focus-news.net/news/2018/07/23/2548513/pregled-na-osnovnite-temi-vav-velikotarnovskiya-pechat.html", "text": "„15 т бракувани храни залежават, екарисажите претъпкани“ е заглавие от областния всекидневник  „Янтра Днес” . 15 т бракувани храни залежават в склад на фирма от Велико Търново, където са били препакетирани заради изтекъл срок на годност и вкарвани повторно на пазара. Заради евтаназията на болните от чума овце и кози в Странджанско, екарисажите в Южна България са претъпкани, а и оторизираните фирми по извозването са заети, коментира шефът на търновската агенция по безопасност на храните д-р Станимир Спасов. \r\n„Започна ремонтът на ул. “Мизия“, отлагат преасфалтирането на ул. “Юрий Гагарин“ е друго заглавие от ежедневника. Започнаха ремонтните дейности по ул. “Мизия“ във Велико Търново. В началото на юли в Общината постъпи жалба от гражданин заради лошото състояние на пътната настилка и множеството дупки. Апелът бе за асфалтиране на пътя, ремонт на тротоарите и премахване на висящите кабели от стълбовете. След сигнал зам.-кметът на старата столица проф. Георги Камарашев провери на място състоянието на настилките. \r\n„Съдът отхвърлиха иска на „Антикорупция“ за отнемане на имуществото на Георги Вълев“ е заглавие от страница три на ежедневника. “174 000 лв. е заделила Община В. Търново за издръжка на маломерни и слети паралелки“  четем на страници четири в изданието. На страница пет са публикувани материали със заглавие “Велико Търново отново е фестивал“ и “Модел от Малайзия стана “Мис Фестивал“. \r\n“Минимална загуба от шампиона, ощетиха в края “Етър“ с дузпа“ е заглавие от спортната страница на вестник „Янтра Днес“. \r\n“Окончателно: Съдът ще отнема незаконно имане за 3,6 млн. лв. на фамилия Вълеви“  е заглавие от първа страница на другия областен ежедневник  “Борба“ . Състав на Великотърновския Апелативен съд воглаве с председателя Янко Янев попари надеждите на затворника Георги Вълев и семейството му да спасят незаконно имане за 3,6 млн. лв. от конфискация, стана ясно в петък. Със съдебно определение, което е окончателно, инстанцията отменя отказа на Окръжния съд по същия казус, който прекрати дело по искане на комисията „Антикорупция”. \r\n„500 танцьори от всички краища на света дойдоха за фолклорния фестивал в старата столица“ е друга тема от ежедневника. Дяволски танци, летящи грузинци, пъстри костюми, традиционни ритми и стъпки завладяха Велико Търново в събота, когато с красиво дефиле започна XXI Международен фолклорен фестивал. Състави от Боливия, Венецуела, Грузия, Китай, Коста Рика, Малайзия, Мексико, Русия и България ще танцуват в старата столица и в още няколко населени места в рамките на фестивала. \r\n„В МОБАЛ спасиха мъж с инсулт чрез механична тромбектомия“, „Петима медици от старата столица получиха приз от национална инициатива“, „Софийска фирма ще ремонтира за 180 дни новия Административен съд“ са други заглавия от страниците на всекидневника. \r\n“Ранен гол реши срещата в Разград, отличен мач на Христо Иванов“, “Виолетовите“ сефтосаха новите екипи, ясно кой с кой номер ще играе“ и “Попадение на Тихомир Трифонов донесе успех в последната контрола на горнооряховчани“ са заглавията от спортната страница на изданието.", "date": "2018.07.23", "title": "Преглед на основните теми във великотърновския печат"}
{"url": "http://www.focus-news.net/news/2018/07/23/2548515/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Жителите на германския град Кауфбойрен, провинция Бавария, предотвратиха изграждането на джамия, съобщава водещото издание  Der Spiegel . \r\nВсеки четвърти жител на баварския град гласува „против“ построяването на нова джамия в пределите на Кауфбойрен в референдум, организиран от местните власти. Предложението за строежа бе отхвърлено с мнозинство от почти 60%, поясняват от редакцията. По данни на местните власти в гласуването са участвали 45% от около 36 хил. имащи право на глас.  \r\n„Разбирам, че турците се чувстват засегнати, но решението вече не е в нашите ръце. Ще трябва наново да търсим пътя си едни към други“, заяви кметът на града Щефан Бос след обявяване на резултатите.  \r\nИнициатор на гражданската инициатива срещу новата джамия в Кауфбеурен бе пенсионираният полицейски служител Вернер Гьопел. На дискусионно събитие през юни той обоснова инициативата със страха от „ислямизацията\". Ислямът предлага „лиценз за убиване“, твърди Гьопел.  \r\nВластите в Кауфбойрен се съгласиха да предоставят имота за строежа на нова джамия през ноември миналата година. Предложеният парцел е в новоразработен индустриален парк в северните покрайнини на града. Той трябваше да бъде отдаден под наем на турска асоциацията за период до 99 години, но да остане общинска собственост.  \r\nПротивниците на новата джамия събраха около 3250 валидни подписа срещу проекта, с около 900 повече от необходимите за организирането на местен референдум. Поради тази причина градският съвет насрочи провеждането му.   \r\nПроектът е критикуван най-вече заради това, че е под шапката на спорната организация Турско-ислямски съюз по религиозни въпроси (ДИТИБ), спонсорирана директно от Анкара.  \r\nГласоподавателите не възпрепятстват изграждането на нова джамия. Културната асоциация вече търси частен имот, който да закупи за строежа й, допълват от редакцията. \r\n***  Решението на Атина да експулсира двама руски дипломати и да откаже достъп в страната на други двама граждани на Руската федерация заради предполагаеми опити за намеса във вътрешните работи на страната с цел подкопаване на националната сигурност стана причина за една от най-сериозните през последните години дипломатически кризи в Гърция. Управляващите в Атина все още са в очакване на ответния отговор на на Москва, припомнят от редакцията на електронното издание на гръцкия вестник  Kathimerini .  \r\nУправляващите в Гърция се надяват, че отговорът на Русия ще бъде ограничен до експулсирането на двама дипломати на Атина, т.е. до прилагането на т.нар. огледални мерки. Някои обаче се опасяват, че Москва може да предприеме по-драстични действия. \r\nГръцките власти бяха категорични, че не са имали избор как да действат, след като са им представени конкретни доказателства за рисковете за националната сигурност, произтичащи от дейността на руските дипломати. Ходът на Атина е бил „неизбежен“, поясни източник от правителството, „за да изпратим ясно послание, че сме наясно с действията им, които надхвърлят всички граници“.  \r\nМеждувременно стана ясно, че изгонените руски дипломати не само се се опитали да подкупват представители на Църквата и на местните власти в опит да подкопая договора за името на Македония, сключен между Атина и Скопие миналия месец, но също и да окажат влияние върху  Националната разузнавателна служба на Гърция (EYP) въоръжените сили на страната. \r\nПо данни на изданието, двамата руски дипломати са предприели опити да подкупят бивш служител на гръцкото разузнаване и членове на армията. Според източници, опитът за налагане на руско влияние е започнал отдавна и е включвал сътрудничество с етнически гръцки, който се премести в Русия след рухването на СССР.  \r\nСъздаването на културни организации и развиването на други дейности се разглежда като част от стратегията на Русия да разшири влиянието си в региона. \r\n***  Бившият съветник на президента на САЩ Доналд Тръмп Стийв Банън планира създаването на фондация в Брюксел, която да подкрепя крайнодесни, антисистемни групи по време на изборите за Европейски парламент през 2019 г., предава   Politico. \r\nСтийв Банън заяви по време на интервю, че иска да обедини силите в десния край на политическия спектър. \r\n„Всички са съгласни, че следващите избори за Европейски парламент са особено важни - това ще е първият континентален сблъсък между популизма и партиите от Давос. Това е извънредно важен момент за Европа“, заяви Банън. \r\nОрганизацията, която ще бъде наречена „Движението“, ще служи като централен източник за проучвания, съвети, допитвания и връзки между партиите. Тя ще бъде базирана в Брюксел и ще подкрепя популистките и десните партии в Европа. \r\nБанън проведе серия от срещи, свързани с проекта, когато Тръмп посети Европа миналата седмица . „Бяха успешни и скоро ще започнем да запълваме работните места“, увери той. \r\n„Ще управлява десният популистки национализъм. Ще има индивидуални национални държави със собствени идентичности и граници“, смята бившият главен стратег на Доналд Тръмп. \r\nТой допълни, че ще откаже на някои европейски партии да се присъединят към мрежата. „Няма да включваме етно-националистки партии, макар и хората като „Шведските демократи“ и „Истински финландци“ да са перфектен избор“, уточни Банън. \r\n***  Бившият британски министър-председател Джон Мейджър предупреди, че най-бедните британци ще бъдат ударени най-силно, ако се изпълни сценарияj за Брекзит без споразумение с ЕС, пише   The Independent. \r\nБившият министър-председател призова мотото за договарянето на Брекзит да бъде „народът, народът, народът“. Той допълни, че е против смятания за мек план на настоящия премиер Тереза Мей, но атакува искащите „твърд“ Брекзит, че отказват компромис. \r\n„Ако излезем без споразумение, ние ще навредим на Европа, но това ще е катастрофа и за нас. И именно хората, които притежават най-малко ще пострадат най-много“, допълни Мейджър. \r\nСъщевременно, по време на интервю пред ВВС, той заяви, че втори референдум за Брекзит би бил насочен срещу някои принципи на демокрацията, но и че такъв би бил морално оправдан. \r\n***", "date": "2018.07.23", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/23/2548514/smolyan-zaradi-avariya-shte-bade-narusheno-vodosnabdyavaneto-v-selo-lovtsi-i-chast-ot-selo-srednogortsi.html", "text": "Поради възникнала авария на главен водопровод за с. Средногорци община Мадан, днес ще бъде нарушено водоснабдяването на с. Ловци и индустриалната зона в с. Средногорци. Това съобщиха от  водоснабдителното дружество в Смолян .", "date": "2018.07.23", "title": "Смолян: Заради авария ще бъде нарушено водоснабдяването в село Ловци и част от село Средногорци"}
{"url": "http://www.focus-news.net/news/2018/07/23/2548516/dobrich-48-chasov-filmov-maraton-na-tema-krasiv-dobrich-shte-se-provede-mezhdu-21-i-23-septemvri.html", "text": "Община Добрич и CastFolio – българската онлайн платформа за развлекателната индустрия, организират 48-часов филмов маратон на тема „Красив Добрич“. Това съобщиха от пресцентъра на  Община град Добрич . Между 21 и 23 септември всички участници ще трябва да се справят с предизвикателството да създадат, филмират, обработят и представят свой десетминутен филм по предварително зададени теми, като първите три творчески екипа ще получат парични награди от съответно 1 500, 750 и 500 лева, осигурени от общината. Също така спечелилите продукции ще бъдат прожектирани на серия фестивали в страната, както и ще бъдат представени на следващото издание на международния филмов фестивал Берлинале през февруари 2019 г. \r\n„Вече близо четири години работим активно върху новата визия на нашия град и се радваме, че ще можем да покажем какво сме постигнали до момента чрез езика на киното. Град Добрич и цялата област са чудесна туристическа дестинация точно заради своята древна история и прекрасни забележителности. Но не само – навсякъде около нас има скрити красоти, които предлагат хиляди възможности и за реализацията на проекти в областта на различни изкуства, и съм сигурен, че филмите от предизвикателството ще ни убедят в това“, коментира кметът на Община Добрич Йордан Йорданов. \r\nИдеята за филмовото предизвикателство се роди на форум на Глобалния Добрич - Добрич в бъдеще време 2.0 през септември 2017 като част от идейната платформа за създаване на глобална общност от хора, свързани с Добрич. \r\n„Красив Добрич“ е отворен за участие за всички творчески екипи от страната, които дръзнат да премерят сили и креативност в първото 48-часово филмово предизвикателство. Победителите ще бъдат селектирани от жури и ще бъдат обявени на официална церемония на 23 септември. Повече информация за маратона можете да намерите на адрес  .", "date": "2018.07.23", "title": "Добрич: 48-часов филмов маратон на тема „Красив Добрич“ ще се проведе между 21 и 23 септември"}
{"url": "http://www.focus-news.net/news/2018/07/23/2548495/alsat-m-makedoniya-liderite-na-chetirite-nay-golemi-partii-v-makedoniya-otnovo-sa-na-masata-za-pregovori.html", "text": "Срещата на председателите на четирите най-големи партии в Македония ще продължи в понеделник, 23 юли, предава излъчващият на албански език скопски телевизионен канал  „Алсат-М“. \r\nОсвен министър-председателят Зоран Заев (СДСМ), на срещата ще присъстват председателите на ВМРО-ДПМНЕ, „Демократичен съюз за интеграция“ (ДСИ) и БЕСА. Темата на преговорите остава същата – постигане на споразумение около избирането на членовете на Държавната избирателна комисия (ДИК) и организирането на референдума за името. \r\nНа последната лидерска среща, проведена в четвъртък, председателите на четирите партии не успяха да постигнат споразумение по ключовите въпроси за деблокиране на формирането на ДИК. Създаването й е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. Тереза Герова", "date": "2018.07.23", "title": "\"Алсат-М“ (Македония): Лидерите на четирите най-големи партии в Македония отново са на масата за преговори"}
{"url": "http://www.focus-news.net/news/2018/07/23/2548517/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir.html", "text": "Въведено е ограничение на скоростта в участък от пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.23", "title": "Кюстендил: Въведено е ограничение на скоростта в участък от пътя Рила – Рилски манастир"}
{"url": "http://www.focus-news.net/news/2018/07/23/2548519/razgrad-37-godishen-kriminalno-proyaven-i-osazhdan-mazh-e-zadarzhan-za-poboy-v-isperih.html", "text": "37-годишен криминално проявен и осъждан мъж е задържан за побой в РУ-Исперих. Това съобщиха от  ОДМВР - Разград . Около 00.30 часа тази нощ 20-годишният Ц.Т. подава сигнал на тел. 112, че след употреба на алкохол С.Й. е нанесъл побой на майка му, с която живее на семейни начала, и брат му. Когато полицейски служители пристигат на адреса, С.Й. отправял към тях закани за физическа саморазправа и отказвал да изпълни разпорежданията. След задържането му е образувано бързо производство по чл.325, ал.1 от НК.", "date": "2018.07.23", "title": "Разград: 37-годишен криминално проявен и осъждан мъж е задържан за побой в Исперих"}
{"url": "http://www.focus-news.net/news/2018/07/23/2548521/ministarat-na-otbranata-krasimir-karakachanov-shte-posreshtne-35-iya-kontingent-ot-afganistan.html", "text": "Министърът на отбраната Красимир Каракачанов ще посрещне днес, 23 юли, военнослужещите от 35-ия контингент, които се завръщат от участие в мисията на НАТО в Афганистан „Решителна подкрепа“. Това съобщиха от  Министерство на отбраната .", "date": "2018.07.23", "title": "Министърът на отбраната Красимир Каракачанов ще посрещне 35-ия контингент от Афганистан"}
{"url": "http://www.focus-news.net/news/2018/07/23/2548522/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин и Община Кюстендил  „Зона Кюстендил”. Първата тема в предаването днес е свързана с проведените обществени обсъждания на стратегията за развитие на туристическите дестинации. Те са по повод публикувани насоки за кандидатстване по процедура за директно предоставяне на безвъзмездна финансова помощ за развитие на туристически атракции по Оперативна програма „Региони в растеж“. По темата ще разговаряме със зам.-кмета на Община Кюстендил Радмила Рангелова. В предаването ще ви срещнем и с директора на Дирекция „Култура, образование, младежки дейности и спорт“ към Община Кюстендил Нели Петкова, с която ще говорим за националната програма за финансиране на проекти за доставка на ученически шкафчета в учебните заведения, както и за процедурата по доставяне на учебници и учебни помагала за новата учебна година. Ще ви срещнем и с председателя на читалище „Пауталия“ Валентин Кенов, който е основен организатор на предстоящия Международен фолклорен фестивал „Сребърна пафта“. В предаването ще отбележим и годишнината от битката при Велбъжд, състояла се в края на месец юли 1330 година. За легендите, свързани с тази битка ще разговаряме с историка към Регионален исторически музей – Кюстендил Явор Митов. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.07.23", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/07/23/2548518/promenya-se-nachalniyat-chas-na-brifinga-na-spetsializiranata-prokuratura-vav-vrazka-s-organizirana-prestapna-grupa-s-uchastieto-na-sluzhiteli-ot-patna-politsiya-v-gabrovo.html", "text": "Днес от 14.00 часа, а не както бе съобщено по-рано - от 13.00 часа, в залата за пресконференции на етаж 4 в столичната Съдебна палата ще бъде даден брифинг на Специализираната прокуратура по повод операцията по неутрализиране на организирана престъпна група с участието на служители от “Пътна полиция“ в Габрово. Това съобщиха от пресцентъра на  Апелативна специализирана прокуратура .", "date": "2018.07.23", "title": "Променя се началният час на брифинга на Специализираната прокуратура във връзка с организирана престъпна група с участието на служители от “Пътна полиция“ в Габрово"}
{"url": "http://www.focus-news.net/news/2018/07/23/2548520/silistra-podgotvya-se-dezinfektsionna-ploshtadka-pri-gkpp-v-s-kaynardzha-zaradi-opasnostta-ot-afrikanska-chuma-pri-svinete.html", "text": "В Областна администрация - Силистра по покана на Ивелин Статев – областен управител на област Силистра, е проведено разширено заседание във връзка с епизоотичната обстановка в района с участието на представители на различни институции. Това съобщиха от пресцентъра на  Областната администрация . Стана ясно, че са необходими изолатори на конфискувани животни, превозвани нерегламентирано, заради опасността от африканска чума. Регистрирани са вече над 600 стопанства от типа „заден двор”, но броят им ще се увеличи поне с още 200-300, тъй като регистрацията продължава. На ГКПП в Силистра работи дезинфекционна площадка и се прави подготовка на друга – при ГКПП в с. Кайнарджа, където обаче на ден минават по десетина автомобила. Вървят проверки на превозните средства и на личния багаж на пътниците с цел евентуална конфискация на всички хранителни продукти за лична консумация, внасяни в България. Областното пътно управление почиства и дезинфекцира два пъти дневно стоянкките за паркиране на автомобили. Огнища от болестта има в областите Тулча и Констанца в Република Румъния. Предстои полагане на бодлива тел по границата от Силистра до Дуранкулак, за да се предотврати евентуално влизане на свине с африканска чума от Румъния в България.", "date": "2018.07.23", "title": "Силистра: Подготвя се дезинфекционна площадка при ГКПП в с. Кайнарджа заради опасността от африканска чума при свинете"}
{"url": "http://www.focus-news.net/news/2018/07/23/2548523/tanjug-ana-barnabich-pristigna-na-parvo-po-roda-si-poseshtenie-v-sasht.html", "text": "Сръбска правителствена делегация, водена от премиера Ана Бърнабич, е посещение в САЩ в периода 23-26 юли, предава  Tanjug ,  държавната информационна агенция на западната ни съседка. \r\nБърнабич ще направи първа визита в САЩ като като ръководител на сръбското правителство. Във Вашингтон тя ще проведе срещи с високопоставени представители на администрацията на Доналд Тръмп, включително американския финансов министър Стивън Мнучин.  \r\nСръбският премиер ще присъства и на церемония в Конгреса в САЩ във Вашингтон, посветена на стогодишнината от издигането на сръбското знаме в Белия дом. Освен нея, на събитието ще присъства също и министърът на външните работи на Сърбия Ивица Дачич. \r\nПо-рано стана ясно, че в програмата на сръбския премиер са включени още разговори с представители на международни институции и компании, базирани в САЩ, сред които с президента на Световната банка Джим Йон Ким. ще се срещне и с представители на научната и икономическата общност. Тереза Герова", "date": "2018.07.23", "title": "Tanjug: Ана Бърнабич пристигна на първо по рода си посещение в САЩ"}
{"url": "http://www.focus-news.net/news/2018/07/23/2548525/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-yuli.html", "text": "„Софийска вода” временно ще прекъсне водоснабдяването в някои части на столицата на 24 юли, съобщиха от пресцентъра на  водоснабдителното дружество . Във връзка с пресвързване на сградно водопроводно отклонение  на ул. 185 вилна зона „Американски колеж“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на вилна зона „Американски колеж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 186 ъгъла с ул. 190. \r\nВъв връзка с изграждане на сградно водопроводно отклонение  на ул. „Ген. Иван Колев“ кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Ген. Иван Колев“ от ул. „Проф. Марин Големинов“ до ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев “№57. \r\nВъв връзка с подмяна на сградно водопроводно отклонение  на ул. „Васил Левски“ с. Лозен, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Минзухар“, ул.  „Пролетна“  от ул. „ Заградена поляна“ до  ул. „Борова гора“, ул . „Заградена поляна“ от ул. „ Пролетна“ до ул. „ Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролетна“ ъгъла с ул. „Заградена поляна“. \r\nВъв връзка с подмяна на сградно водопроводно отклонение  на ул. 518 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 518 от ул. 513 до ул. 514. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 518 №15. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.23", "title": "„Софийска вода” временно ще прекъсне водоснабдяването в някои части на столицата на 24 юли"}
{"url": "http://www.focus-news.net/news/2018/07/23/2548526/nimh-vav-vechernite-chasove-se-ochakvat-po-znachitelni-povisheniya-v-pirinskite-pritotsi-na-rekite-mesta-i-struma.html", "text": "През следващите дни речните нива в Западнобеломорският басейн ще се понижават или ще останат без съществени изменения, сочи справка на сайта на  Националният институт по метеорология и хидрология към БАН . В резултат на валежи, речните нива в басейна краткотрайно ще се повишават от вечерта днес, като по-значителни ще са повишенията в пиринските притоци на реките Места и Струма. Водните количества ще бъдат под праговете за внимание. В резултат на интензивни валежи има висока вероятност от възникване на поройни наводнения във вечерните часове днес и в сутрешните часове утре – във пиринските притоци от водосбора на река Сртума – реките Санданска Бистрица и Мелнишка.", "date": "2018.07.23", "title": "НИМХ: Във вечерните часове се очакват по-значителни повишения в пиринските притоци на реките Места и Струма"}
{"url": "http://www.focus-news.net/news/2018/07/23/2548524/haskovo-zapochvat-informatsionni-sreshti-po-selata-v-oblastta-vav-vrazka-s-preventsiyata-sreshtu-chuma-po-drebnite-prezhivni-zhivotni-i-afrikanska-chuma-po-svinete.html", "text": "От днес стартират информационните срещи по селата от Хасковска област във връзка с превенцията срещу чума по дребните преживни животни и африканска чума по свинете. Това съобщиха от пресцентъра на Областна администрация Хасково. Срещите се организират съвместно от Областния управител на Хасково, ОДБХ Хасково и Българския ветеринарен съюз-областна колегия Хасково. Първата среща с животвъди ще бъде днес от 12.00 часа в харманлийското село Българин. В нея ще участват фермерите от Българин и близките села, както и държавните и частнопрактикуващи лекари, представители на БАБХ и заместник областният управител на Хасково д-р Стефка Здравкова.  \r\nЧрез епизоотичните комисии вече сме задействали всички институции. Но конкретни превантивни мерки трябва да вземат най-вече фермерите. Затова предприемаме тази директни срещи, защото държим да отидем при всеки животвъд и да му обясним защо трябва да бъде изключително отговорен.  Тези заболявания са много опасни. При допускането им на наша територия загубите в сектор животновъдство, а и не само там, ще бъдат огромни. Затова настояваме  всеки стопанин да ограничи достъпа на външни хора и животни от други стада до фермата си, да спазва стриктно санитарните норми и да сигнализира ветеринарите при най-малко съмнение за болно животно, обясни областният управител Станислав Дечев.  \r\nВ 14.00 часа ветеритарните експерти ще се срещнат с фермерите от с. Иваново.  \r\nУтре срещите продължават - за 10.00 часа е насрочен разговорът с жителите на свиренградското село Студена.", "date": "2018.07.23", "title": "Хасково: Започват информационни срещи по селата в областта във връзка с превенцията срещу чума по дребните преживни животни и африканска чума по свинете"}
{"url": "http://www.focus-news.net/news/2018/07/23/2548529/plovdiv-prodalzhava-pochistvaneto-na-dazhdopriemnite-shahti-v-grada.html", "text": "Продължава почистването на дъждоприемните шахти в Пловдив. Това съобщиха за  Радио „Фокус”- Пловдив  от ОП „Чистота“. Призовават се гражданите да не паркират автомобилите си върху съоръженията, а сигнали за счупени или липсващи капаци да подават на телефон 032 675 817. Маршрутният график за почистване на шахтите от 23 до 27 юли е по ул. „Коматевско шосе“ и Коматевски транспортен възел /КТВ/, бул. „Христо Ботев“, карето между булевардите „Източен“, „Христо Ботев“, „Цар Борис III Обединител“ и „Княгиня Мария Луиза“. \r\nНа 24 юли (вторник) ще се почистват шахтите по ул. „Васил Левски“ плюс локалното платно, карето между ул. „Менделеев“ и бул. „Асеновградско шосе“, бул. „Цар Симеон“, ул. Найчо Цанов“ и бул. „Христо Ботев“/. \r\nНа 25 юли (сряда) ще се чистят шахтите в ЖР „Тракия“ – Зона А-5 и Зона А-6, бул. „Никола Вапцаров“, ул. „Скопие“, ул. „Георги Кондолов“. \r\nНа 26 юли (четвъртък) чистенето продължава по бул. „Цар Симеон“, бул. „Руски“, ул. „Победа“, а на 27 юли (петък) – по бул. „Освобождение“, ул. „Найчо Цанов“, карето между ул. „Коматевско шосе“, бул. „Александър Стамболийски“, югоизточната страна на железопътна линия и бул. „Асеновградско шосе“.", "date": "2018.07.23", "title": "Пловдив: Продължава почистването на дъждоприемните шахти в града"}
{"url": "http://www.focus-news.net/news/2018/07/23/2548509/kathimerini-atina-ochakva-otgovora-na-moskva-na-reshenieto-za-izgonvaneto-na-dvama-ruski-diplomati-ot-stranata.html", "text": "Решението на Атина да експулсира двама руски дипломати и да откаже достъп в страната на други двама граждани на Руската федерация заради предполагаеми опити за намеса във вътрешните работи на страната с цел подкопаване на националната сигурност стана причина за една от най-сериозните през последните години дипломатически кризи в Гърция. Управляващите в Атина все още са в очакване на ответния отговор на на Москва, припомнят от редакцията на електронното издание на гръцкия вестник  Kathimerini .  \r\nУправляващите в Гърция се надяват, че отговорът на Русия ще бъде ограничен до експулсирането на двама дипломати на Атина, т.е. до прилагането на т.нар. огледални мерки. Някои обаче се опасяват, че Москва може да предприеме по-драстични действия. \r\nГръцките власти бяха категорични, че не са имали избор как да действат, след като са им представени конкретни доказателства за рисковете за националната сигурност, произтичащи от дейността на руските дипломати. Ходът на Атина е бил „неизбежен“, поясни източник от правителството, „за да изпратим ясно послание, че сме наясно с действията им, които надхвърлят всички граници“.  \r\nМеждувременно стана ясно, че изгонените руски дипломати не само се се опитали да подкупват представители на Църквата и на местните власти в опит да подкопая договора за името на Македония, сключен между Атина и Скопие миналия месец, но също и да окажат влияние върху  Националната разузнавателна служба на Гърция (EYP) въоръжените сили на страната. \r\nПо данни на изданието, двамата руски дипломати са предприели опити да подкупят бивш служител на гръцкото разузнаване и членове на армията. Според източници, опитът за налагане на руско влияние е започнал отдавна и е включвал сътрудничество с етнически гръцки, който се премести в Русия след рухването на СССР.  \r\nСъздаването на културни организации и развиването на други дейности се разглежда като част от стратегията на Русия да разшири влиянието си в региона. Тереза Герова", "date": "2018.07.23", "title": "Kathimerini: Атина очаква отговора на Москва на решението за изгонването на двама руски дипломати от страната"}
{"url": "http://www.focus-news.net/news/2018/07/23/2548527/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.23", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/07/23/2548530/sport-viktoriya-tomova-padna-s-edno-myasto-v-svetovnata-ranglista.html", "text": "Първата ракета на България при дамите Виктория Томова падна с едно място в световната ранглиста. 23-годишната Томова, която през миналата седмица загуби в първия кръг на турнира на червено в румънската столица Букурещ, вече е 129-а в класацията на WТА. \r\nРумънката Симона Халеп остава на върха, следвана от датчанката Каролине Возняцки  и от Слоун Стивънс (САЩ).", "date": "2018.07.23", "title": "Спорт: Виктория Томова падна с едно място в световната ранглиста"}
{"url": "http://www.focus-news.net/news/2018/07/23/2548528/prof-aleksandar-marinov-proektat-viziya-za-balgariya-na-bsp-e-dobar-hod-i-neobhodima-stapka-za-obshtestvoto.html", "text": "Проектът „Визия за България“ на БСП е добър ход и необходима стъпка за обществото и може да постави началото на широк диалог. Това каза за сутрешния блок  „Добро утро, България“  на  Радио „Фокус“  политическият анализатор проф. Александър Маринов. Според него е било крайно време някоя от водещите политически партии да представи цялостен и дългосрочен проект, който да зададе стратегия за развитието на България. „От това дали документът ще бъде успешен, зависи дали ще има задълбочена дискусия и дали ще бъдат отстранени недостатъците“, поясни Маринов. „И дали ще може да убеди обществото, че БСП има достатъчно ясно виждане в перспектива, на основата на което предстои да се изработи съответен управленски проект или управленска програма, което е нещо по-различно. Така че сега не може да се каже. А как ще завърши, зависи от усилията и от резултатите“, коментира проф. Александър Маринов. Той добави, че БСП трябва да се докаже не толкова като алтернатива на ГЕРБ, а като алтернатива пред българските граждани. „Наложеният в момента модел на управление води до много лоши резултати и те се виждат във всички области на обществения живот“, коментира Маринов. Според него председателят на ПГ на ГЕРБ Цветан Цветанов не е прав да обвини левицата в популизъм, тъй като всеки един документ, може да бъде разкритикуван по тази линия.", "date": "2018.07.23", "title": "Проф. Александър Маринов: Проектът „Визия за България“ на БСП е добър ход и необходима стъпка за обществото"}
{"url": "http://www.focus-news.net/news/2018/07/23/2548531/d-r-emil-elmazov-bilkar-kachestvoto-na-balgarskite-bilki-e-po-dobro-ot-analogichni-vireeshti-na-drugi-mesta-v-sveta.html", "text": "Качеството на българските билки е по-добро от аналогични, виреещи на други места в света. Това каза в сутрешния блок „Добро утро, България“ на  Радио „Фокус“  д-р Емил Елмазов, председател на Съюза на билкарите в България. По думите му България е четвъртата страна в света не само по наличие на лечебни растения, но и по износ. \"Билката бабини зъби расте на много места в света, дори и в дълбоките части на Азия. Познавачите и ценилите на билките със сигурност ще ви кажат, че българските бабини зъби са най-добрите, защото имат най-високо съдържание на активно вещество, а това ги прави предпочитани от фармацевтичните компании. Българският здравец и неговото етерично масло са най-добрите в света, както популярното в цял свят българско розово масло\", разказа д-р Емил Елмазов и допълни, че страната ни е уникална по отношение наличието на билката силивряк, която след прием освобождава в организма стволови клетки, които служат за възстановяване на нарушени органи. Д-р Елмазов допълни, че у нас се събират и обработват около 360 вида лечебни растения, а новите изследвания за глухарчето, показват че тази билка има много добри показатели в борбата с клетките на рака.", "date": "2018.07.23", "title": "Д-р Емил Елмазов, билкар: Качеството на българските билки е по-добро от аналогични, виреещи на други места в света"}
{"url": "http://www.focus-news.net/news/2018/07/23/2548532/vidin-zadarzhaha-shofyor-s-325-promila-alkohol-v-kravta.html", "text": "Водач, седнал зад волана след употреба на алкохол е задържан в полицейския арест за срок до 24 часа. Това съобщиха от  ОДМВР- Видин . Вчера, около 17.15 часа в Брегово, 49-годишният Д.З. от Перник управлявал лек автомобил „Мерцедес” с концентрация на алкохол в кръвта си – 3.25 промила, установено при тестване с дрегер. Водачът е придружен до спешния център, където отказал да даде кръв за медицинско изследване. По случая е образувано бързо производство.", "date": "2018.07.23", "title": "Видин: Задържаха шофьор с 3.25 промила алкохол в кръвта"}
{"url": "http://www.focus-news.net/news/2018/07/23/2548534/smolyan-obshtinskite-savetnitsi-ot-gerb-shte-provedat-sreshta-s-zhitelite-na-selo-arda.html", "text": "Общинските съветници от  ГЕРБ-Смолян, Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на смолянското село Арда. Това съобщиха от пресцентъра на  ГЕРБ – Смолян . Срещата ще бъде от 18.00 часа на 24 юли (вторник) в местното читалище. \r\nПредставителите на ГЕРБ ще отговорят на конкретни въпроси, които касаят местното население и ще търсят решение на поставените проблеми.", "date": "2018.07.23", "title": "Смолян: Общинските съветници от ГЕРБ ще проведат среща с жителите на село Арда"}
{"url": "http://www.focus-news.net/news/2018/07/23/2548533/sarajevo-times-premierite-na-gartsiya-makedoniya-i-cherna-gora-shte-badat-pocheteni-za-prinosa-im-kam-mira-na-tseremoniya-v-mostar.html", "text": "Гръцкият премиер Алексис Ципрас ще бъде в Мостар, Босна и Херцеговина (БиХ), където ще бъде почетен от Денис Звиздич, председател на Съвета на министрите на БиХ, заедно с министър-председателя на Република Македония Зоран Заев и черногорския премиер Душко Маркович. Събитието се организира от Центъра за мир и мултиетническо сътрудничество, пише  електронното издание Sarajevo Times . \r\nСъбитието в Мостар ще се проведе на \"Стари мост\", моста, който беше разрушен на 9 ноември 1993 г. по време на босненската война след 427 години съществуване. След края на югославската гражданска война първоначално е построен временен висящ мост на мястото на повредения Стари мост. Световната банка, ЮНЕСКО, Фондация Ага Хан и Фондът за световно наследство създадоха съюз, който да наблюдава възстановяването на Стария мост и стария център на Мостар. Където беше възможно, оригиналните камъни на моста 1566 бяха използвани на местата, където те бяха на разположение и биха могли да бъдат използвани. Официалното преоткриване на моста се състоя на 23 юли 2004 г. с представители на 60 страни. \r\nСтарият мост е първият паметник на Босна и Херцеговина в списъка на ЮНЕСКО. ЮНЕСКО го описва като \"символ на помирение и международно сътрудничество ... символ на съжителството на различните религии, култури и етнически общности\". \r\nВсяка година в деня на преоткриването на \"Стари мост\" Центърът за мир и мултикултурното сътрудничество провежда символични събития, в които биват почитани политиците, допринесли за мира и сътрудничеството. \r\nЧетиримата министър-председатели ще подпишат Хартата за мир в Мостар, която миналата година подписа министър-председателят на Република Македония Зоран Заев, а преди две години тогавашният министър-председател на Черна гора Мило Джуканович. Ще се проведе и символична разходка по Стари Мост. \r\nПревод и редакция:", "date": "2018.07.23", "title": "Sarajevo Times: Премиерите на Гърция, Македония и Черна гора ще бъдат почетени за приноса им към мира на церемония в Мостар"}
{"url": "http://www.focus-news.net/news/2018/07/23/2548536/gabrovo-padnali-darveta-v-sledstvie-na-prolivnite-dazhdove-sa-otstranyavali-pozharnite-ekipi-v-sevlievo-prez-izminaloto-denonoshtie.html", "text": "Паднали дървета в следствие на проливните дъждове са отстранявали пожарните екипи в Севлиево през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Вчера, в 18.34 часа е получено съобщение за паднало дърво, което затруднява движението по пътя град Севлиево – село Богатово. В 19.18 часа е получено съобщение за паднало дърво на път в района на севлиевското село Крушево. Екипи от Районната служба в Севлиево са реагирали и на двата сигнала. \r\nМария НЕДЕВА", "date": "2018.07.23", "title": "Габрово: Паднали дървета в следствие на проливните дъждове са отстранявали пожарните екипи в Севлиево през изминалото денонощие"}
{"url": "http://www.focus-news.net/news/2018/07/23/2548535/hurryiet-arestuvaha-turkinya-za-obidi-kam-atatyurk.html", "text": "Жена, която обиди основателя на Турската Република Мустафа Кемал Ататюрк в мавзолея му в столицата Анкара, бе задържана на 21 юли, след като прокурорите започнаха разследване, пише електронното издание на  турския ежедневник Hurryiet . \r\n\"Много съм раздразнена, че дойдох тук [в мавзолея на Ататюрк]. Иска ми се да не бях идвала. Дойдох, защото хората настояват. Не обичам Ататюрк. Не Ататюрк спаси Турция\", заяви жената във видеозапис, който тя записала пред мавзолея и изпратила на своя приятелка. \r\nВидеоклипът й предизвика буря на обществено недоволство, след като нейната приятелка го сподели по социалните медии. \r\nСлед силната обществена реакция, жената публикува друг видеоклип в социалните медии, в който увери, че съжалява много. \r\n\"Споделих мнението си за политиката и религията с приятелка- ататюркска, но тя ме обиди. Имахме спор и бях ядосана. Ако нямах уважение към Ататюрк, не бих дошла в Антикабир [мавзолея на Ататюрк]. Записах това видео и го изпратих от яростта си към нея, след като тя използва лоши думи срещу мен. Приятелката ми сподели видеото в социалните медии и по този начин то стана сензация. Извинявам се на всички за това, което казах“, заяви тя. \r\nВъпреки това главната прокуратура в Анкара започна разследване, съобщиха местните медии. \r\n„Въпросният заподозрян е задържан. След като бъде разпитана, лицето ще бъде изправено пред съда\", заявиха от прокуратурата в изявление. \r\nПревод и редакция:", "date": "2018.07.23", "title": "Hurryiet: Арестуваха туркиня за обиди към Ататюрк"}
{"url": "http://www.focus-news.net/news/2018/07/23/2548537/kfn-opredelena-e-minimalnata-dohodnost-za-zadalzhitelnite-pensionni-fondove-za-perioda-ot-30062016-g-do-29062018-g.html", "text": "Заместник-председателят на Комисията по финансов надзор, ръководещ управление „Осигурителен надзор”, определи минимална доходност на годишна база в размер на 1,45 на сто при управлението на активите на универсалните пенсионни фондове (УПФ) за предходния 24-месечен период от 30.06.2016 г. до 29.06.2018 г. Това съобщиха от пресцентъра на  КФН . За професионалните пенсионни фондове (ППФ) за същия период е определена минимална доходност на годишна база в размер на 1,47 на сто. Среднопретеглената доходност (модифицираната претеглена доходност) на УПФ за същия период, изчислена на годишна база, е 4,45 на сто, а за ППФ съответно е 4,47 на сто. \r\nВсички фондове за допълнително задължително пенсионно осигуряване са постигнали доходност за посочения 24-месечен период над определеното минимално равнище на доходността за съответния вид фонд.", "date": "2018.07.23", "title": "КФН: Определена е минималната доходност за задължителните пенсионни фондове за периода от 30.06.2016 г. до 29.06.2018 г."}
{"url": "http://www.focus-news.net/news/2018/07/23/2548539/varna-edra-gradushka-e-unishtozhila-asmi-v-devnensko.html", "text": "Едра градушка се е изсипала по време на снощната гръмотевична буря в Девненско. Половин село Кипра е останало без ток, навсякъде е угаснало и уличното осветление, съобщиха от  Община Девня . Градушката, паднала в село Кипра, е унищожила гроздовете по асмите на хората, а в съседното село Чернево, община Суворово, е нанесла по-сериозни поражения. Ледените късове там са били с големината на топчета за пинг-понг. Сигнали за градушки постъпват и от жители на общините Аврен, Провадия и Ветрино. Хората споделят и за изгорели домакински електроуреди вследствие на гръмотевичната активност. В Девня не са постъпвали сигнали за наводнения и материални щети по инфраструктурата.", "date": "2018.07.23", "title": "Варна: Едра градушка е унищожила асми в Девненско"}
{"url": "http://www.focus-news.net/news/2018/07/23/2548544/burgas-za-peti-pat-gradat-shte-bade-arena-na-tantsovoto-sastezanie-express-yourself.html", "text": "На 12 август Бургас става арена на танцовото състезание „Express Yourself“ за пети път. Това съобщиха от  Община Бургас . Новото тази година е, че то ще се проведе на площад „Тройката“ от 18:00 часа. Направленията в това издание са два: брейк и фристайл батъли: 1vs1 Bboying Battle; 1vs1 Freestyle Battle \"Me Against the Music\". \r\nСъбитието протича в няколко стъпки. То започва с квалификации тип Showcase, където всеки записал се участник импровизира по 40 секунди на музика, след което трима съдии класират Top 16. Докато се селектират най-добрите 16, започват брейк квалификации. Следват батъли един срещу един с директна елиминация в двата регламента. Преди големия финал има специално подготвен Showcase на всички съдии на състезанието. Събитието ще завърши с награждаване на победителите. \r\nDJ на събитието ще бъде Самуил Топалов, по-известен като Samm The Man, човек с богат опит и вкус към качествената музика. Bboy Gibona – Калин Желев ще води публиката в света на танците и ще отговаря за доброто настроение на зрителите. Съдиите на брейк батълите ще бъдат общопризнати танцьори, доказали се на световната сцена: Bboy Slav /Bulgaria/, Panayot Zlatev The Boss /Bulgaria/, Yoruk Esparza /Mexico/ \r\nНаградите в този регламент са: I място – 300 лв.; II място – 50 лв. \r\nУникалното при регламента на „Me Against the Music“ e, че музиката е много разнообразна, преминава през най-различни стилове – от класическа музика до рок, фънк и др. А допълнена от импровизацията на танцьорите, атмосферата на цялото събитие става изключително динамична и интересът на публиката ескалира до максимум. Важното за съдиите на „Me Against the Music“ е да обхващат различни стилове и да имат широк поглед върху танците. Те ще бъдат: Yoruk Esparza /Mexico/, Bboy Slav /Bulgaria/, Искра Даскалова Shibumi /Bulgaria/. Наградите на тези батъли са: I място – 300 лв., II място – 50 лв. \r\nСъбитието се осъществява благодарение на Община Бургас и инициативата „Бургас харесва младите“.", "date": "2018.07.23", "title": "Бургас: За пети път градът ще бъде арена на танцовото състезание „Express Yourself“"}
{"url": "http://www.focus-news.net/news/2018/07/23/2548545/smolyan-70-godishna-zhena-e-padnala-v-dere-na-ekopateka-kray-selo-smilyan.html", "text": "Hа 22 юли в 17.49 часа на тел.112 e получен сигнал, че 70-годишна жена от с. Смилян е паднала в дере на екопътека, намираща се селото. Това съобщиха от  ОДМВР-Смолян . На мястото е пристигнал екип на РСПБЗН  - Смолян и жената е извадена от дерето невредима. Тя е отказала медицинска помощ.", "date": "2018.07.23", "title": "Смолян: 70-годишна жена е паднала в дере на екопътека край село Смилян"}
{"url": "http://www.focus-news.net/news/2018/07/23/2548541/galap-interneshanal-okolo-23-ot-balgarite-koito-sa-bili-v-bolnitsa-prez-poslednite-5-godini-sa-mnogo-dovolni-ili-po-skoro-dovolni-ot-grizhata-koyato-sa-poluchili.html", "text": "Около 2/3 от българите, които са били в болница през последните 5 години, са „много доволни“ или „по-скоро доволни“ от грижата, която са получили. 1/3 обаче не са останали удовлетворени от грижите, които са получили в лечебните заведения за болнична помощ. Това показва  сондаж на „Галъп интернешънъл“ на основата на преки интервюта сред 772 души, проведени между 9 и 16 март, с абсолютно максимално отклонение 3.5% при 50% дялове .  \r\nСпоред данните повече от половината българи оценяват разходите от болничния си престой като по-скоро високи или много високи. Отговорите на въпроса дали сумата е справедлива са поделени. Данните подсказват, че обществото ни харесва медицинските грижи и уважава лекарите и труда им, но явно не е убедено в цялостната коректност на системата и най-вече в ценообразуването. Доплащането остава един от основните проблеми за пациентите. Двама от всеки петима, лежали в болница, споделят, че са им се наложили плащания, които смятат за извънредни, допълнителни и необосновани. Данните не са съвършено представителни, защото имат характера на общ сондаж, но показват ясно, че общественото отношение към болничната помощ е по-скоро разделено и не може да се каже, че задоволството преобладава. Грижата за здравето се оценява добре, но грижата за здравеопазването - не съвсем.  \r\n„Галъп интернешънъл“ заедно с clinica.bg са създали първия „Индекс на болниците“ в България. Основните изводи, очертани в „Индекс на болниците“ са: увеличение на броя на лечебните заведения, които предоставят лечение в тези направления; липса на комплексност на предоставяните медицински услуги; неравномерно покритие на 28-те области с предоставяне на медицински услуги; проблем с достъпността на медицинските услуги заради наличието на доплащане; доверие в лекарите и в труда им, но недоверие в здравната система и ценообразуването в нея. \r\nБиляна ИВАНОВА", "date": "2018.07.23", "title": "„Галъп интернешънъл“: Около 2/3 от българите, които са били в болница през последните 5 години, са „много доволни“ или „по-скоро доволни“ от грижата, която са получили"}
{"url": "http://www.focus-news.net/news/2018/07/23/2548540/vidin-politsiyata-razsledva-umishlen-pozhar-v-selo-inovo.html", "text": "Видинската полиция разследва умишлен пожар в село Иново, съобщиха от  ОДМВР – Видин . На 21 юли, в 04.12 часа на тел. 112 бил получен сигнал за горяща къща в началото на с. Иново. След потушаването на пожара, бил извършен оглед, при който било установено, че е запалена тухлена стопанска постройка, долепена за двуетажна масивна жилищна сграда, а пожарът е възникнал вследствие на умишлено запалване. Унищожена е покривната конструкция на стопанската постройка. По случая в РУ-Видин е образувано досъдебно производство.", "date": "2018.07.23", "title": "Видин: Полицията разследва умишлен пожар в село Иново"}
{"url": "http://www.focus-news.net/news/2018/07/23/2548543/burgas-grupa-celebration-shte-predstavi-svoy-akustichen-kontsert-v-ekspo-tsentar-flora.html", "text": "На 24 юли от 20.00 ч. група Celebration ще представи свой unplugged концерт в експо център „Флора“. Това съобщиха от  Община Бургас . Концертът включва авторски песни и интерпретации на световни хитове. Групата ще зарадва музикалните фенове с нова програма, включваща разнообразни стилове и уникална смесица от акустично и рок звучене, подплатено с майсторски вокални изпълнения. \r\nМузикантите от Celеbration не са непознати на бургаската публика. Те участваха в последния новогодишен концерт, организиран от Общината. Групата няма търпение да излезе отново пред бургаската публика, но с различно лятно настроение. \r\nВходна такса - 5 лв., за ученици и пенсионери - 3 лв. Билети търсете в касата на експо център „Флора“.", "date": "2018.07.23", "title": "Бургас: Група Celebration ще представи свой акустичен концерт в експо център „Флора“"}
{"url": "http://www.focus-news.net/news/2018/07/23/2548538/prof-georgi-mihaylov-viziya-za-balgariya-ne-e-politika-na-partiite-a-na-natsiyata.html", "text": "България е една от малкото, да не кажа и единствената страна в ЕС, която има уеднаквено ДДС за всички стоки. Това е една глуповата политика по отношение на ДДС и на възможността на обществото да има достъп до стоки, които са от особено голямо значение за неговото съществуване.” Това каза по БНР проф. д-р Георги Михайлов, депутат от ПГ на „БСП за България”, съобщиха от  БСП . Според него у нас лекарствата, които не се покриват от Здравната каса, са повече отколкото всяка друга страна в ЕС. „След представянето на „Визия за България” всички искат да говорим за бюджет. Този документ не касае само здравеопазването, а много други стратегически области от живота и най-вече оцеляването на България. Защото, по думите на един от най-големите учени в областта на демографията, страната ни е в клинична демографска смърт”, обясни професорът. Според него, когато една теза се поставя за обсъждане, тя трябва да бъде изчистена от национална гледна точка и след това постепенно да се наместят всички икономически параметри. „Нашето желание е „Визия за България” да се превърне не в политическа, а в национална дискусия. Това е политика не на партиите, а на нацията”, категоричен беше той.  \r\nПроф. Михайлов посочи, че никъде в света стратегическите лечебни заведения не представляват търговски дружества. „Тази промяна, която бе конструирана преди 19 години, доведе след себе си, поради липса на визия, до невероятно заместване на социалната значимост на медицината с търговски комерсиални интереси. Срещу това стоят огромни икономически интереси. В областта на здравеопазването се движат 5 милиарда лева от публичния ресурс и още 4,5 милиарда лева от джоба на всеки български гражданин. Това е скандално за страна в ЕС”, отсече проф. Михайлов. Той информира, че според класификация на Световната здравна организация, държава, в която населението доплаща повече от 20% за услуги в здравеопазването, не го защитава финансово, а при нас това доплащане от страна на хората е над 50%.", "date": "2018.07.23", "title": "Проф. Георги Михайлов: „Визия за България” не е политика на партиите, а на нацията"}
{"url": "http://www.focus-news.net/news/2018/07/23/2548546/kyustendil-66-godishen-mazh-e-zaginal-pri-pozhar-v-kashta-v-selo-tarnovlak.html", "text": "66-годишен мъж е загинал при пожар в къща в село Търновлак, съобщиха от пресцентъра на  Областна дирекция на МВР – Кюстендил . Пожарът е възникнал на 21 юли, около 3.30 часа. Загинал е 66-годишният собственик на къщата. Огънят е нанесъл и материални загуби, унищожени са вторият етаж на къщата и покривната конструкция. Пожарът е гасен от два екипа на Районна служба „Пожарна безопасност и защита на населението” – Кюстендил. Спасен е първият етаж на къщата. Причините за възникването на пожара изяснява Районно управление –  Кюстендил.", "date": "2018.07.23", "title": "Кюстендил: 66-годишен мъж е загинал при пожар в къща в село Търновлак"}
{"url": "http://www.focus-news.net/news/2018/07/23/2548547/pozharnikarite-v-smolyan-se-reagirali-na-dva-signala-za-zmii.html", "text": "Пожарникарите в Смолян се реагирали на два сигнала за змии. Това съобщиха от ОДМВР-Смолян. На 20 юли в 13.17 часа на тел.112 е получен сигнал за змия на пешеходния мост до пазара в кв. „Устово“. Змията е отстранена, а мястото е третирано с репилент за влечуги от двама служители от „Аварийно спасителни дейности“ при РСПБЗН- Смолян.   \r\nМалко по-късно същия ден - в 16.00 часа на тел.112 е получен сигнал за змия на ул. „Кольо Фичето“ 6, между жилищните блокове. При пристигане на екип змията не е намерена, но мястото е третирано с репилент за влечуги. В дейността по обезопасяване са участвали трима служители от „Аварийно – спасителни дейности“ при РСПБЗН-Смолян.", "date": "2018.07.23", "title": "Пожарникарите в Смолян се реагирали на два сигнала за змии"}
{"url": "http://www.focus-news.net/news/2018/07/23/2548549/ministar-rumen-porozhanov-vtori-probi-tryabva-da-se-vzemat-ot-vsichki-stada-v-zonata-ot-20-km.html", "text": "Втори проби за чума по животните трябва да се вземат не само от село Болярово, а от абсолютно всички стада в 20-километрова зона. Това обясни в студиото на  \"Денят започва\"  по  БНТ  министърът на земеделитето, храните и горите Румен Порожанов. \r\nСтопанството на Ана Петрова е отделено на доста голямо разстояние, животните ѝ не са били контактни с останалите и затова трябва да се вземе втора проба. Ако тя покаже, че няма заболяване, няма да има евтаназия, но животните ще останат под наблюдение. Това заяви министърът след отказа на Ана Петрова да допусне ветеринарен екип, който да вземе втори проби от стадото ѝ. \r\nИмаме под възбрана седем общини, които да търгуват своите продукти. Това са само част от сериозните икономически загуби, които може да предизвика разпространението на болестта, заяви министърът. \r\nМинистърът е категоричен, че е създадена организация, така че между 5- и 7-дневен срок да бъдат изплатени обезщетенията на всички стопани, чиито животни са били евтаназирани. \r\n\"Предложих на баба Дора освен обезщетението, което ще получи, да ѝ бъде доставено стадо от нови 100 кози от животновъди в Карловско, но тя категорично отказа\", заяви Порожанов. \r\nМинистърът допълни още, че предстои да се извърши дезинфекция на всички стопанства, в които е имало заразени животни. \r\n\"Първо трябва да установим, че нямаме положителни проби, след това има един 21-дневен срок, в който може да падне карантината\", коментира той. \r\nВ Турция има над 700 огнища от тази болест, потвърди Порожанов, но допълни, че все още не е ясно как точно чумата по животните е дошла в България. \r\nМинистърът коментира и мерките, които държавата ще предприеме срещу африканската чума по свинете, която в момента е на територията на Румъния. Прогнозата е, че няма да ни е леко, призна Порожанов.", "date": "2018.07.23", "title": "Министър Румен Порожанов: Втори проби трябва да се вземат от всички стада в зоната от 20 км"}
{"url": "http://www.focus-news.net/news/2018/07/23/2548548/gabrovo-politsiyata-razsledva-dve-telefonni-izmami-za-8700-leva.html", "text": "Две телефонни измами за 8700 лева разследва полицията в Габрово. Това съобщиха от пресцентъра на  Областна дирекция на МВР – Габрово . На 22 юли в Районното управление в града е получен сигнал от 82-годишен местен жител, че същия ден е станал жертва на измама. По сценария „съдействие при задържане на телефонни измамници“ възрастният мъж бил ощетен с 3700 лв. По същата схема, предния ден била измамена и 76-годишна жена от село Новаковци. Тя оставила на предварително посочено място плик с 5000 лв. По случаите са образувани досъдебни производства.", "date": "2018.07.23", "title": "Габрово: Полицията разследва две телефонни измами за 8700 лева"}
{"url": "http://www.focus-news.net/news/2018/07/23/2548551/kyustendil-39-godishen-mazh-e-nanesal-udari-s-nozh-na-vodach-na-avtobus-po-liniyata-sofiya-rila.html", "text": "39-годишен мъж е нанесъл удари с нож на водач на автобус по линията София – Рила, съобщиха от пресцентъра на  Областна дирекция на МВР – Кюстендил . 39-годишният мъж от Благоевград с автомобила си е попречил на движението на автобус с пътници, пътуващ по линията София -Рила. В района на село Стоб е принудил водача на автобуса да спре, нанесъл му е удари с юмрук и нож. Пострадалият е обслужен от екип на „Спешен център” – Благоевград и освободен, 39-годишният мъж е задържан с полицейска заповед за 24 часа. Уведомен е дежурен прокурор, по случая е започнато досъдебно производство в Районно управление – Рила.", "date": "2018.07.23", "title": "Кюстендил: 39-годишен мъж е нанесъл удари с нож на водач на автобус по линията София – Рила"}
{"url": "http://www.focus-news.net/news/2018/07/23/2548550/politika-sarbiya-sasht-ne-podkrepyat-razdelyaneto-na-kosovo-no-ne-go-i-izklyuchvat-kato-vazmozhnost.html", "text": "САЩ не подкрепят разделянето на Косово, но не го и изключват като възможност, коментират в редакцията на електронното издание на сръбския ежедневник   „Политика“ . \r\nВоденият под егидата на Европейския съюз диалог за нормализиране на двустранните отношения между Белград и Прищина навлезе в заключителната си фаза. В търсене на компромисно решение - не само за масата за преговори в Брюксел, но и такова, което би предотвратило „замразяването\" на косовския проблем, бяха представени предложения, които до този момент бяха категорично отхвърляни. Сред вариантите за постигането на решение бе предложението на посланика на САЩ в Косово Грег Делави, който загатна за възможното разделяне на най-младата държава на Балканите.  \r\nНезависимо, че американският дипломат побърза да се отрече от собствените си думи, изявлението му предизвика широки дискусии. „Изявлението на Делави, макар и не съвсем ясно, и от което по-късно самият той се отрече (което бе очаквано след произволните му интерпретации), все пак ни казва най-малко две важни неща. Първо, опцията за разделяне на Косово (в източника – Косово и Метохия) най-сетне бе спомената не от кого да е, а от представител на САЩ. И второ, изпратено е послание, че този вариант няма да бъде предложен на двете страни. С други думи, страните в преговорите сами трябва да намерят решение, което да ги удовлетворява“, коментира професор Драган Сименович, международен експерт по конфликти. \r\nМиналата седмица Делави заяви, че Прищина и Белград трябва да вземат решение за евентуално разделяне на Косово. На следващия ден той отхвърли истинността на това изявление, като категорично увери, че става въпрос за фалшива новина. Американската подкрепа за независимостта на Косово е непоколебима и ще продължи и в бъдеще, подчерта Делави.  Тереза Герова", "date": "2018.07.23", "title": "„Политика“ (Сърбия): САЩ не подкрепят разделянето на Косово, но не го и изключват като възможност"}
{"url": "http://www.focus-news.net/news/2018/07/23/2548552/dobrich-zapochva-prisaedinyavane-na-abonati-kam-noviya-vodoprovod-v-chetiri-kvartala.html", "text": "Започва присъединяване на абонати към новия водопровод в кварталите „Строител“, „Христо Ботев“, „Балик – Йовково север“ и „Изгрев“, предаде кореспондентът на  Радио „Фокус” – Варна . От днес –  23 юли, започва присъединяване на абонати към новия водопровод. Дейностите налагат спиране на водоподаването в кварталите „Строител“, „Христо Ботев“, „Балик – Йовково север“ и „Изгрев“. Присъединяването ще продължи около месец, като водата ще бъде спирана само в делничните дни в рамките на работното време. Днес – 23 юли, строителните работи на обект ,,Интегриран проект за подобряване на водния сектор на град Добрич“ ще се изпълняват по улиците “Никола Петков“ – от “ Росица“ до „Вардар“, в квартал „Строител“, ул. “Каменица“ – от „Агликина поляна“ до „Цар Освободител“, по ул. “Синчец“,“Ком“,“Емона“ – от „Бойчо Огнянов“ до „Димитър Ковачев“, както и по ул. “Родопи“, „Гривица“ и “Горски извор“. \r\nЖулиета НИКОЛОВА", "date": "2018.07.23", "title": "Добрич: Започва присъединяване на абонати към новия водопровод в четири квартала"}
{"url": "http://www.focus-news.net/news/2018/07/23/2548554/blagoevgrad-obshtestvenitsi-i-grazhdani-pochetoha-76-godishninata-ot-smartta-na-nikola-vaptsarov.html", "text": "Общественици и граждани почетоха 76-годишнината от смъртта на поета Никола Вапцаров, предаде репортер на  Радио ‘‘Фокус’’ – Пирин . Ритуалът по полагане на цветя се състоя пред барелефа на Вапцаров, намиращ се на сградата на Драматичен театър-Благоевград, който носи името на великия български поет. Церемонията започна с химна на Република България, след което рецитираха стихове на Вапцаров. На събитието присъстваха заместник-кметът Христина Шопова, общественици и граждани на Благоевград. Христина Шопова помоли събралите се да сведат глава и да отдадат почит към големия актьор Николай Кимчев, който традиционно рецитираше стихове на Вапцаров. \r\nНикола Йонков Вапцаров е български поет, роден през 1909 година в град Банско. Неговото творчество е предимно със социална и хуманна тематика. Единствената издадена приживе стихосбирка на Вапцаров е „Моторни песни“, която излиза през 1940 година и е превеждана на редица езици. Сред най-известните му стихотворенията са „Вяра“, „Двубой“, „Пролет“, „История“, „Селска хроника“, „Писмо“, „Романтика“, „Кино“, „Доклад“, „Ботев“, „Хроника“, „Борбата е безмилостно жестока“, „Прощално“. През 1942 г. Никола Вапцаров е осъден на смърт и е застрелян. Десет години по-късно, той получава посмъртно международната „Почетна награда на мира“. \r\nЛора КАЛЧЕВА", "date": "2018.07.23", "title": "Благоевград: Общественици и граждани почетоха 76-годишнината от смъртта на Никола Вапцаров"}
{"url": "http://www.focus-news.net/news/2018/07/23/2548556/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Остров Закинтос, една от най-популярните ваканционни дестинации в Йонийско море, остана без плажове със „Син флаг“ заради неизпълнение на екологичните стандарти, отбелязва скопското електронно издание  МКД . \r\nПо данни на местни медии компетентните органи са отнели всички дадени по-рано отличия – общо 18 на брой. „Син флаг“ се присъжда ежегодно на плажовете и яхтените пристанища, които отговарят на строгите международни стандарти за опазване на околната среда и гарантиране на безопасността, услугите и удобствата им. За отличието е необходимо плажовете да отговарят на 33 критерия. \r\nПричините за оттеглянето на отличията от Закинтос са оплаквания относно управлението на отпадъците, и по-специално отвеждането на отпадъчните води в населеното място Агиос Хараламбос. В началото на юли е имало инцидент, при който след пропуск от страна на органите, отговарящи за хигиенния контрол, е имало изтичане на отпадните води от канализацията.  \r\nДруги фактори, които са повлияли на решението за отнемане на  „Сините флагове“ са наличието на отпадъци по улиците на населените места на острова,  както и липсата на спасители на плажовете, маркирани с отличията. \r\n***  САЩ не подкрепят разделянето на Косово, но не го и изключват като възможност, коментират в редакцията на електронното издание на сръбския ежедневник   „Политика“ . \r\nВоденият под егидата на Европейския съюз диалог за нормализиране на двустранните отношения между Белград и Прищина навлезе в заключителната си фаза. В търсене на компромисно решение - не само за масата за преговори в Брюксел, но и такова, което би предотвратило „замразяването\" на косовския проблем, бяха представени предложения, които до този момент бяха категорично отхвърляни. Сред вариантите за постигането на решение бе предложението на посланика на САЩ в Косово Грег Делави, който загатна за възможното разделяне на най-младата държава на Балканите.  \r\nНезависимо, че американският дипломат побърза да се отрече от собствените си думи, изявлението му предизвика широки дискусии. „Изявлението на Делави, макар и не съвсем ясно, и от което по-късно самият той се отрече (което бе очаквано след произволните му интерпретации), все пак ни казва най-малко две важни неща. Първо, опцията за разделяне на Косово (в източника – Косово и Метохия) най-сетне бе спомената не от кого да е, а от представител на САЩ. И второ, изпратено е послание, че този вариант няма да бъде предложен на двете страни. С други думи, страните в преговорите сами трябва да намерят решение, което да ги удовлетворява“, коментира професор Драган Сименович, международен експерт по конфликти. \r\nМиналата седмица Делави заяви, че Прищина и Белград трябва да вземат решение за евентуално разделяне на Косово. На следващия ден той отхвърли истинността на това изявление, като категорично увери, че става въпрос за фалшива новина. Американската подкрепа за независимостта на Косово е непоколебима и ще продължи и в бъдеще, подчерта Делави. \r\n***  Гръцкият премиер Алексис Ципрас ще бъде в Мостар, Босна и Херцеговина (БиХ), където ще бъде почетен от Денис Звиздич, председател на Съвета на министрите на БиХ, заедно с министър-председателя на Република Македония Зоран Заев и черногорския премиер Душко Маркович. Събитието се организира от Центъра за мир и мултиетническо сътрудничество, пише  електронното издание Sarajevo Times . \r\nСъбитието в Мостар ще се проведе на \"Стари мост\", моста, който беше разрушен на 9 ноември 1993 г. по време на босненската война след 427 години съществуване. След края на югославската гражданска война първоначално е построен временен висящ мост на мястото на повредения Стари мост. Световната банка, ЮНЕСКО, Фондация Ага Хан и Фондът за световно наследство създадоха съюз, който да наблюдава възстановяването на Стария мост и стария център на Мостар. Където беше възможно, оригиналните камъни на моста 1566 бяха използвани на местата, където те бяха на разположение и биха могли да бъдат използвани. Официалното преоткриване на моста се състоя на 23 юли 2004 г. с представители на 60 страни. \r\nСтарият мост е първият паметник на Босна и Херцеговина в списъка на ЮНЕСКО. ЮНЕСКО го описва като \"символ на помирение и международно сътрудничество ... символ на съжителството на различните религии, култури и етнически общности\". \r\nВсяка година в деня на преоткриването на \"Стари мост\" Центърът за мир и мултикултурното сътрудничество провежда символични събития, в които биват почитани политиците, допринесли за мира и сътрудничеството. \r\nЧетиримата министър-председатели ще подпишат Хартата за мир в Мостар, която миналата година подписа министър-председателят на Република Македония Зоран Заев, а преди две години тогавашният министър-председател на Черна гора Мило Джуканович. Ще се проведе и символична разходка по Стари Мост. \r\n***  Решението на Атина да експулсира двама руски дипломати и да откаже достъп в страната на други двама граждани на Руската федерация заради предполагаеми опити за намеса във вътрешните работи на страната с цел подкопаване на националната сигурност стана причина за една от най-сериозните през последните години дипломатически кризи в Гърция. Управляващите в Атина все още са в очакване на ответния отговор на на Москва, припомнят от редакцията на електронното издание на гръцкия вестник  Kathimerini .  \r\nУправляващите в Гърция се надяват, че отговорът на Русия ще бъде ограничен до експулсирането на двама дипломати на Атина, т.е. до прилагането на т.нар. огледални мерки. Някои обаче се опасяват, че Москва може да предприеме по-драстични действия. \r\nГръцките власти бяха категорични, че не са имали избор как да действат, след като са им представени конкретни доказателства за рисковете за националната сигурност, произтичащи от дейността на руските дипломати. Ходът на Атина е бил „неизбежен“, поясни източник от правителството, „за да изпратим ясно послание, че сме наясно с действията им, които надхвърлят всички граници“.  \r\nМеждувременно стана ясно, че изгонените руски дипломати не само се се опитали да подкупват представители на Църквата и на местните власти в опит да подкопая договора за името на Македония, сключен между Атина и Скопие миналия месец, но също и да окажат влияние върху  Националната разузнавателна служба на Гърция (EYP) въоръжените сили на страната. \r\nПо данни на изданието, двамата руски дипломати са предприели опити да подкупят бивш служител на гръцкото разузнаване и членове на армията. Според източници, опитът за налагане на руско влияние е започнал отдавна и е включвал сътрудничество с етнически гръцки, който се премести в Русия след рухването на СССР.  \r\nСъздаването на културни организации и развиването на други дейности се разглежда като част от стратегията на Русия да разшири влиянието си в региона. \r\n***  Жена, която обиди основателя на Турската Република Мустафа Кемал Ататюрк в мавзолея му в столицата Анкара, бе задържана на 21 юли, след като прокурорите започнаха разследване, пише електронното издание на  турския ежедневник Hurryiet . \r\n\"Много съм раздразнена, че дойдох тук [в мавзолея на Ататюрк]. Иска ми се да не бях идвала. Дойдох, защото хората настояват. Не обичам Ататюрк. Не Ататюрк спаси Турция\", заяви жената във видеозапис, който тя записала пред мавзолея и изпратила на своя приятелка. \r\nВидеоклипът й предизвика буря на обществено недоволство, след като нейната приятелка го сподели по социалните медии. \r\nСлед силната обществена реакция, жената публикува друг видеоклип в социалните медии, в който увери, че съжалява много. \r\n\"Споделих мнението си за политиката и религията с приятелка- ататюркска, но тя ме обиди. Имахме спор и бях ядосана. Ако нямах уважение към Ататюрк, не бих дошла в Антикабир [мавзолея на Ататюрк]. Записах това видео и го изпратих от яростта си към нея, след като тя използва лоши думи срещу мен. Приятелката ми сподели видеото в социалните медии и по този начин то стана сензация. Извинявам се на всички за това, което казах“, заяви тя. \r\nВъпреки това главната прокуратура в Анкара започна разследване, съобщиха местните медии. \r\n„Въпросният заподозрян е задържан. След като бъде разпитана, лицето ще бъде изправено пред съда\", заявиха от прокуратурата в изявление. \r\n***", "date": "2018.07.23", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/23/2548555/dobrich-treti-turnir-po-podvoden-ribolov-shte-se-provede-v-kavarna-na-28-yuli.html", "text": "Община Каварна и КВС Балтек организират третият турнир по подводен риболов за Купа „Каварна“ 2018г., който ще се проведе на 28 юли 2018 г. в морската зона. Това съобщиха от  Община Каварна . \r\nТурнирът е част от веригата състезания за купа „България“ 2018. Разширените граници на зоната са - първият нос след буната на Болата в посока Север и Юг - преди плажа Тракийски скали, с. Божурец. \r\nОфициалното откриване ще се проведе от 10 часа в заведение „Роял Бийч Каварна” на крайбрежната зона на града до първа буна. Ориентировъчен старт на състезанието около 11.00 часа, а теглене и награждаване ще се проведе приблизително 6 часа по-късно, освен ако състезанието не е прекратено по-рано поради влошени метеорологични условия. \r\nЗа най-добре представилите се състезатели са осигурени предметни награди и статуетки.", "date": "2018.07.23", "title": "Добрич: Трети турнир по Подводен риболов ще се проведе в Каварна на 28 юли"}
{"url": "http://www.focus-news.net/news/2018/07/23/2548557/sliven-mototsikletist-e-zaginal-v-selo-byala.html", "text": "Мотоциклетист е загинал в село Бяла, съобщиха от  ОД на МВР – Сливен . На 21 юли, 06,37 часа, в дежурната част на РУ-Сливен е получен сигнал от тел.112 за катастрофирал мотоциклетист в село Бяла, на изхода за село Новачево. 40-годишен мъж от село Новачево е управлявал мотоциклет без регистрация, загубил е управление, напуснал е пътното платно и се ударил в дърво. От произшествието на място е починал водачът на мотоциклета. По случая е образувано досъдебно производство.", "date": "2018.07.23", "title": "Сливен: Мотоциклетист е загинал в село Бяла"}
{"url": "http://www.focus-news.net/news/2018/07/23/2548558/kyustendil-nebrezhnost-e-prichinata-za-pozhara-v-smetishteto-na-selo-barakovo.html", "text": "Небрежност е причината за пожара в сметището на село Бараково. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й пожарът е възникнал на 21 юли, след което е започнало гасенето му. Участвали са екипи на Районна служба „Пожарна безопасност и защита на населението” – Рила. В момента сметището е под наблюдение и няма опасност за жителите на околните населени места. \r\nВенцеслав ИЛЧЕВ", "date": "2018.07.23", "title": "Кюстендил: Небрежност е причината за пожара в сметището на село Бараково"}
{"url": "http://www.focus-news.net/news/2018/07/23/2548559/varna-velosipedist-e-zaginal-sled-kato-e-bil-blasnat-ot-lek-avtomobil-na-am-hemus.html", "text": "Днес, около 09.30 часа, на АМ „Хемус”, в посока Варна, на ПВ Неофит Рилкси, е възникнало пътнотранспортно произшествие. 35-годишен руски гражданин, пребиваващ в Р България, по време на движението си с велосипед, навлиза в активната лента на АМ „Хемус” и е блъснат от лек автомобил „Мерцедес”, управляван от 61-годишен мъж. Вследствие на инцидента велосипедистът е загинал на място. Изясняват се причините и обстоятелствата за произшествието. На място текат процесуално – следствени действия.", "date": "2018.07.23", "title": "Варна: Велосипедист е загинал, след като е бил блъснат от лек автомобил на АМ „Хемус”"}
{"url": "http://www.focus-news.net/news/2018/07/23/2548561/sliven-zadarzhaha-37-godishen-mazh-sled-politseysko-presledvane.html", "text": "37-годишният В.Д. от град Сливен е задържан след полицейско преследване на 21 юли, съобщиха от пресцентъра на  ОДМВР - Сливен . Около 21,00 часа на улица „Керамична“ в град Сливен екип на „Пътна полиция“ подава сигнал за проверка на лек автомобил „БМВ“, управляван от 37-годишния В.Д. Той не спира на подадения сигнал, увеличава скоростта и продължава движението си в посока село Гавраилово. Последван е от полицейски екипи. Движението му е блокирано от автомобила на началника на РУ-Сливен в района на пътния възел до село Гавраилово. В.Д. продължава да прави опити да избяга като започва да се движи на заден ход по пътя към село Злати войвода. Малко по-късно е спрян и задържан. При опита да избяга е ударил служебен автомобил. Отказал е да бъде изпробван за употреба на наркотици. Задържан е за 24 часа в РУ-Сливен. По случая е образувано бързо производство за престъпление по чл.270, ал.1 от НК.", "date": "2018.07.23", "title": "Сливен: Задържаха 37-годишен мъж след полицейско преследване"}
{"url": "http://www.focus-news.net/news/2018/07/23/2548563/dobrich-vlado-rumenov-predstavi-svoyata-kniga-zashto-tibet-v-yubileyno-izdanie-na-priklyuchenska-foto-akademiya-v-s-kamen-bryag.html", "text": "Владо Руменов представи своята книга „Защо Тибет“ в юбилейно издание на Приключенска фото академия в село Камен бряг. Това съобщиха от  Община Каварна . „Любопитството и пътешественическата ми страст ме отведоха на няколко пъти през годините за около половин година из хималайските райони на Тибет, както и в така нареченият Тибетски автономен район на Китай. За последен път бях по тези святи земи през 2010 г. със сина ми, в тибетското княжество Мустанг, в политическите предели на Непал. За това съм разказал в книгата.  \r\nПо време на предишното ми бродене из Тибет, през 2002 година се роди идеята ми да напиша книга за пътуванията си в този свят, който няма нищо, ама нищо общо с европейските представи за света.  \r\nТекстът беше готов през 2003 г. От тогава се свързвам с множество издателства, за да може той да стигне до българския читател, към когото е адресиран и ето, че вече днес е факт“, сподели авторът.", "date": "2018.07.23", "title": "Добрич: Владо Руменов представи своята книга „Защо Тибет“ в юбилейно издание на Приключенска фото академия в с. Камен бряг"}
{"url": "http://www.focus-news.net/news/2018/07/23/2548562/veliko-tarnovo-s-9-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 9 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 207 см, а температурата на водата 25.1 градуса. Днес по поречието нарека Дунав на много места ще има валежи и гръмотевични бури. Максималните температури ще са между 28° и 33°, в Свищов  – 27°.", "date": "2018.07.23", "title": "Велико Търново: С 9 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/23/2548560/d-r-decho-dechev-nzok-golemiyat-problem-v-kontrola-e-che-kasata-se-zanimava-s-deynosti-za-koito-nyama-kompetentnost.html", "text": "Големият проблем в контрола е, че Касата се занимава с дейности, за които няма компетентност. Няма медицинско лице в Касата, което да е по-компетентно от лекаря, извършил медицинската дейност, която тя трябва да контролира. Това каза пред журналисти управителят на НЗОК д-р Дечо Дечев след откриването на дебат на тема „Прозрачност и здравеопазване“ по повод създаването на първия „Индекс на болниците“, предаде репортер на  Агенция „Фокус“ . „Това се получава поради неясноти в т.нар. алгоритми на клинични пътеки“, обяви той. „Няма как един експерт в Касата да е с повече познания, опит и практика, отколкото този, който извършва дейността. Няма как да стане“, коментира д-р Дечо Дечев. „Ако се приеме планът ми за действие, съм убеден, че 2019 година НЗОК ще приключи без дефицит“, заяви той. „Ако на политиците не им хареса, ще бъда управителят с най-кратък мандат от 3 месеца“, посочи Дечо Дечев. „Много голяма част от средствата, които плащаме за лечение в чужбина, на Министерството на здравеопазването, на Фонда за лечение на деца и на НЗОК, са не по-малко от 150 млн. лева на година“, обясни той. „Огромна част от тези средства не отиват при екипа, извършил тази дейност. Отиват за логистика, печалба на болница, посредници, лобисти и т.н.“, каза още д-р Дечев. \r\nБиляна ИВАНОВА", "date": "2018.07.23", "title": "Д-р Дечо Дечев, НЗОК: Големият проблем в контрола е, че Касата се занимава с дейности, за които няма компетентност"}
{"url": "http://www.focus-news.net/news/2018/07/23/2548542/makfaks-makedoniya-treti-opit-za-postigane-na-kompromis-za-formiraneto-na-dik-liderskata-sreshta-v-skopie-zapochna.html", "text": "В Скопие започна срещата на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, предава македонската информационната агенция  „Макфакс“ . \r\nЗоран Заев, Християн Мицковски, Али Ахмети и Билал Касами седнаха за трети път на масата за преговори в опит да постигнат споразумение за процедурата, по която ще бъде избран съставът на Държавната избирателна комисия (ДИК) – ключов орган за организирането и провеждането на референдума за името.  \r\nОчаква се на срещата в Клуба на депутата да бъдат обсъдени условията на ВМРО-ДПМНЕ - Законът за финансиране на партиите, назначаване на служебно правителство и промени в наказателния кодекс, свързани с намаляване на наказанията за злоупотреба със служебно положение. \r\nСлед приключване на миналата лидерската среща премиерът Заев подчерта, че няма да има компромис за амнистията, пряка или косвена, припомня агенцията. На свой ред опозиционният лидер Християн Мицковски подчерта, че позицията на премиера е опит за манипулация. Тереза Герова", "date": "2018.07.23", "title": "„Макфакс“ (Македония): Трети опит за постигане на компромис за формирането на ДИК: Лидерската среща в Скопие започна"}
{"url": "http://www.focus-news.net/news/2018/07/23/2548565/plovdiv-zaloviha-drogiran-taksimetrov-shofyor.html", "text": "Дрогиран таксиметров шофьор бе заловен от служители на Четвърто РУ в Пловдив, съобщиха от пресцентъра на  ОДМВР - Пловдив . Около 2 часа снощи те спрели за проверка таксиметров автомобил „Ситроен“ на кръстовище между ул. „Гладстон“ и ул. „Преслав“. Установено било, че зад волана е 29-годишен пловдивчанин, чиято проба с драг чек реагирала положително. Спрямо мъжа е взета 24-часова мярка за неотклонение, образувано е бързо производство. Малко по-късно през деня, около 10 часа, подобни действия били предприети и спрямо 38-годишен жител на Добрич. Край разклон за село Цалапица на главен път София – Хасково той бил засечен от екип на РУ – Стамболийски да шофира лек автомобил „Ауди“ също под въздействието на наркотици.", "date": "2018.07.23", "title": "Пловдив: Заловиха дрогиран таксиметров шофьор"}
{"url": "http://www.focus-news.net/news/2018/07/23/2548564/evrodeputatat-emil-radev-gerbenp-ek-odobri-balgarskata-programa-za-borba-s-dvoynite-standarti-na-hranite-v-es-koyato-e-na-stoynost-13-mln-evro.html", "text": "Европейската комисия одобри българската програма за борба с двойните стандарти на храните в ЕС, която е на стойност 1.3 млн. евро. Това каза евродепутатът от ГЕРБ/ЕНП Емил Радев по време на извънреден брифинг, предаде репортер на  Агенция „Фокус“ . \r\n„Имаме поредна ефективна крачка в решаване на проблема с двойния стандарт с храните и напитките в ЕС. Европейската комисия одобри пилотния проект, предложен от мен и колегата евродепутат Андрей Новаков, за справяне с двойния стандарт. Той е одобрен с най-високата възможна оценка – с клас „А“, така че вече ще има българска програма, свързана с борбата с двойните стандарти с храните и напитките в ЕС, която ще е на стойност 1.3 млн. евро. Тя ще подпомага всички потребителски организации, контактите им с държавните органи и провеждането на тестове за борба с двойния стандарт в различните стандарти“, каза още Радев и посочи, че по този начин ще да могат да се завеждат колективни потребителски искове там, където правата на потребителите са нарушени. \r\n„До преди няколко години Европейската комисия отричаше въобще да има двоен стандарт, но след многобройните изследвания и писмени въпроси, които задавахме на ресорните комисари, това се промени. Призна се, че има двоен стандарт между храните в Източна и Западна Европа. Искаме да се определи единен стандарт на храните и напитките в ЕС и ако може, да има и централен орган, който да следи за спазването на този стандарт, така че да може гражданите на различните страни на ЕС да могат да имат достъп по еднакво качество храни\", каза още той и коментира, че има двоен стандарт в ЕС и в различни други потребителски стоки като козметика, почистващи препарати, горива.  \r\n„Двойните стандарти са огромен бич на ЕС и ние ще направим всичко възможно, за да променим това. Надявам се, че с цялата информация, която ще се събере, да имаме една по-пълна картина в кои държави го има този проблем. И се надявам в крайна сметка да имаме едно ново законодателно предложение за уеднаквяване на стандартите“, обясни Радев. \r\nЦветилена СИМЕОНОВА", "date": "2018.07.23", "title": "Евродепутатът Емил Радев, ГЕРБ/ЕНП: ЕК одобри българската програма за борба с двойните стандарти на храните в ЕС, която е на стойност 1.3 млн. евро"}
{"url": "http://www.focus-news.net/news/2018/07/23/2548553/d-r-decho-dechev-nzok-hora-koito-ne-iskat-da-ima-rokadi-v-kasata-s-predvaritelni-deystviya-betoniraha-kadrovata-situatsiya.html", "text": "Някои хора, които не искат да има рокади, направиха едни предварителни действия, с които бетонираха кадровата ситуация в момента. Това каза пред журналисти управителят на НЗОК д-р Дечо Дечев в отговор на въпрос ще има ли рокади в НЗОК след избирането му за управител след откриването на дебат на тема „Прозрачност и здравеопазване“ по повод създаването на първия „Индекс на болниците“, предаде репортер на  Агенция „Фокус“ . „Разумно е и се надявам да ми се позволи, като всеки който иска да провежда промени, да имам екип“, коментира той. По повод данните от „Индекса на болниците“ д-р Дечев посочи, че има много голямо разминаване в нивото на компетентност, както и между това, което предлагат болниците. „Ако заложите параметри на медицината на 21 век, ще отпаднат тези, които лекуват с медицината в началото на 20 век“, обясни Дечо Дечев. „Това води до политически проблем, защото там има депутати, които по всякакъв начин ще се борят медицината от преди един век, която се предоставя, да продължи да съществува, защото това са работни места. Големият проблем е сблъсъкът между експертното и политическото решение“, обяви той. „Първите неща, които ще направя като управител на НЗОК, са концентрирани в три принципа - ефективност, ефикасност и контрол“, заяви д-р Дечев. „До 3 месеца ще бъдат обявени конкретно стъпките, които касаят горещите точки. Има прекалено много проблеми в лекарствената политика, лечението в чужбина и контрола“, каза още той. \r\nБиляна ИВАНОВА", "date": "2018.07.23", "title": "Д-р Дечо Дечев, НЗОК: Хора, които не искат да има рокади в Касата, с предварителни действия бетонираха кадровата ситуация"}
{"url": "http://www.focus-news.net/news/2018/07/23/2548567/mkd-makedoniya-ostrov-zakintos-ostana-bez-plazhove-sas-sin-flag.html", "text": "Остров Закинтос, една от най-популярните ваканционни дестинации в Йонийско море, остана без плажове със „Син флаг“ заради неизпълнение на екологичните стандарти, отбелязва скопското електронно издание  МКД . \r\nПо данни на местни медии компетентните органи са отнели всички дадени по-рано отличия – общо 18 на брой. „Син флаг“ се присъжда ежегодно на плажовете и яхтените пристанища, които отговарят на строгите международни стандарти за опазване на околната среда и гарантиране на безопасността, услугите и удобствата им. За отличието е необходимо плажовете да отговарят на 33 критерия. \r\nПричините за оттеглянето на отличията от Закинтос са оплаквания относно управлението на отпадъците, и по-специално отвеждането на отпадъчните води в населеното място Агиос Хараламбос. В началото на юли е имало инцидент, при който след пропуск от страна на органите, отговарящи за хигиенния контрол, е имало изтичане на отпадните води от канализацията.  \r\nДруги фактори, които са повлияли на решението за отнемане на  „Сините флагове“ са наличието на отпадъци по улиците на населените места на острова,  както и липсата на спасители на плажовете, маркирани с отличията. Тереза Герова", "date": "2018.07.23", "title": "МКД (Македония): Остров Закинтос остана без плажове със „Син флаг“"}
{"url": "http://www.focus-news.net/news/2018/07/23/2548568/dobrich-promenya-se-programata-na-xvii-ya-mezhdunaroden-folkloren-festival-folklor-bez-granitsi.html", "text": "Поради метеорологичните условия програмата на XVII-я Международен фолклорен фестивал „Фолклор без граници“ в Добрич се променя, съобщиха от пресцентъра на  Община град Добрич . Предвидените дефилета на съставите няма да се състоят, а всички концерти през дните от днес до 25 юли включително ще започнат в 18.00 часа на Площад „Свобода“.", "date": "2018.07.23", "title": "Добрич: Променя се програмата на XVII-я Международен фолклорен фестивал „Фолклор без граници“"}
{"url": "http://www.focus-news.net/news/2018/07/23/2548566/d-r-decho-dechev-nzok-kategorichno-shte-ima-promyana-v-nachina-na-izpisvane-na-skapostruvashti-lekarstva.html", "text": "На първо време ще има някакви ходове, които са най-приложими в изписването на скъпоструващи лекарства по протоколи. Категорично ще има промяна на начина, по който се изписват. Това ще доведе до по-кратък път на пациента до лекарствата. Това каза пред журналисти управителят на НЗОК д-р Дечо Дечев след откриването на дебат на тема „Прозрачност и здравеопазване“ по повод създаването на първия „Индекс на болниците“, предаде репортер на  Агенция „Фокус“ . „В момента да речем има алтернатива от 5 продукта. От тях пациентът е подходящ за 4, които са с различна цена. Кой според вас ще бъде избран от четирите? По принцип се избира най-скъпия, защото се предлагат най-атрактивни условия“, коментира той. „Когато има избор между няколко варианта на лечение, еднакво ефективни, с еднакви показания и противопоказания, ще трябва да се избира най-евтиния начин на лечение“, обяви д-р Дечев. „Публично известно е, че фармацевтичните компании влияят по начин, по който когато имаш право на избор между повече от една алтернатива, избираш тази, която ти носи по-висок профит“, посочи той.  \r\nБиляна ИВАНОВА", "date": "2018.07.23", "title": "Д-р Дечо Дечев, НЗОК: Категорично ще има промяна в начина на изписване на скъпоструващи лекарства"}
{"url": "http://www.focus-news.net/news/2018/07/23/2548571/sport-noviyat-trenyor-na-levski-nyama-da-debyutira-v-macha-sreshtu-cherno-more.html", "text": "Новият старши треньор на Левски Славиша Стоянович няма да дебютира в мача срещу Черно море. 48-годушният словенец се договори с ръководството на Левски, но все още не е обявен официално за треньор на клуба.  \r\nСлед двудневен  престой в България Стоянович се отправя към Любляна и няма да се върне в София преди събота. Очаква се той да се запознае с играчите на отбора през почивните дни. Мачът между Левски и Черно море ще се играе на 30 юли от 20:30 часа.", "date": "2018.07.23", "title": "Спорт: Новият треньор на Левски няма да дебютира в мача срещу Черно море"}
{"url": "http://www.focus-news.net/news/2018/07/23/2548569/evrodeputatat-andrey-novakov-gerbenp-balgarskata-programa-za-borba-s-dvoyniya-standart-pri-hranite-shte-spomogne-za-obektiven-analiz-na-situatsiyata-v-tseliya-es.html", "text": "Българската програма за борба с двойния стандарт при храните ще спомогне за обективен анализ на ситуацията в целия ЕС. Това каза евродепутатът от ГЕРБ/ЕНП Андрей Новаков по време на извънреден брифинг, предаде репортер на  Агенция „Фокус“ . \r\n„Радвам се, че решението на колективнит проблем за справянето с двойния стандарт при храните и напитките в ЕС дойде от нашата страна. Това не е инициатива, не е кампания, а програма, по която потребителските организации ще могат да кандидатстват и която е на стойност 1,3 млн. евро. Очакваме с тези пари те да повишат своя капацитет – за закупуване на оборудване, за провеждане на тестове, за информационни кампании и разясняване на потребителските права, за повишаване на сътрудничеството между отделни държави така, че с тези пари те да станат абсолютно пълноценни с това да защитават потребителите. Очакваме тези пари, които ЕС ще ни даде, да послужат за въвеждане на минимални стандарти. До края на август ще внесем изменение в бюджета на ЕС за 1,3 млн. евро и очакваме от следващата година Европейската комисия (ЕК) да започне изпълняване на програмата. Надявам се още през 2019 г. да имаме конкретни резултати и организации от България да могат да участват в тази българска програма на ЕС за отпускане на грантове“, каза още Новаков и обясни, че е щастлив от факта, че програмата не се е „промъкнала“, а е била приета с най-висока оценка от ЕК.  \r\n„Един от проблемите, които има в момента, е, че изследванията са провеждани само в една държава. Затова имаме нужда от обективен анализ на целия ЕС. Така че една от допустимите дейности, която предполагам, че ще залегне, е точно това - обмяна на опит между отделните потребителски организации в отделните държави“, обясни той. „Изпълнението на тези пари започва формално на 1 януари 2019 г., когато влиза в сила новият бюджет. Надявам се през последната четвъртина на годината да бъде обява процедура по подаване на проекти, така че всяка една организация да може да го направи“, каза още евродепутатът. \r\nЦветилена СИМЕОНОВА", "date": "2018.07.23", "title": "Евродепутатът Андрей Новаков, ГЕРБ/ЕНП: Българската програма за борба с двойния стандарт при храните ще спомогне за обективен анализ на ситуацията в целия ЕС"}
{"url": "http://www.focus-news.net/news/2018/07/23/2548572/svetlana-popova-direktsiya-humanitarni-deynosti-dobrich-se-slavi-kato-gostopriemen-domakin-na-folklorni-sastavi-ot-dalechni-i-blizki-strani.html", "text": "Добрич се слави като гостоприемен домакин на фолклорни състави от далечни и близки страни“. Това заяви Светлана Попова от Дирекция „Хуманитарни дейности“ в Община град Добрич, организатор на превърналото се вече в традиционно културно събитие XVII-то издание на Международния фестивал „Фолклор без граници“, предаде кореспондентът на  Радио „Фокус” – Варна . Всяка година в края на месец юли състави от различни държави представят на открита сцена свои песни, танци, ритми и обичаи, създавайки една истинска феерия от багри, музика и движение за жителите и гостите на града. Със задоволство Светлана Попова съобщи, че в Добрич вече са пристигнали първите участници. Това са от Венецуела „Данса и Тамбор“, ансамбъл, който съхранява и популяризира традиционни за страната танци, песни и фолклор, въпреки че живеят в Маями, Южна Флорида, посочи специалистът. Четири-пет фамилии са се обединили, създавайки този ансамбъл, посетил много страни по света. Отличават се със своите атрактивни костюми и атрактивна музика. Други участници, които също вече са в Добрич, това са китайски творци – 30 момичета от университета „Джейджанг“. Те представят не само традиционен китайски танц, но и елементи от традиционни бойни изкуства и балет. Шоу-спектакъл са нарекли своето изпълнение на сцена, отбеляза Светлана Попова. Като своеобразни домакини днес ще се изявят първи на сцената на малките танцьори от Фолклорен танцов ансамбъл „Добротица“, представяйки добруджанския фолклор. Надеждите на организаторите са метеорологичното време да бъде благосклонно в трите дни на фестивала, защото изявите са открита сцена, под небето. В случай не неблагоприятни условия, концертите ще бъдат отменени, каза Светлана Попова. Утрешната програма включва екзотични изпълнения на състави от Коста Рика и Малайзия. Досега състави от тези страни не са се представяли на добричка сцена. Съставът на Малайзия пристига от щата Мелака. Това е академичен състав от млади хора. При тях интересното е, че всяко движение в танца пресъздава дума, текст или обичай, всичко обединено в своеобразна приказка, пресъздадена на сцената, каза Светлана Попова. В третия ден ще се изявят състави на Боливия и Грузия. Добричката публика вече добре познава и обича състава на Университетски ансамбъл „UNIVERSITY 2“ към Държавния университет „Иван Джавахишвили“ в Тбилиси. Техният художествен ръководител Давид Киквадзе е голям приятел на Добрич, отбеляза Светлана Попова. Боливийският състав пристига от столицата Ла Пас – най-високата в света. „Много са колоритни, много са интересни. Пресъздават не само автентичен фолклор на инките, но имат включени танци и от конкистадорите и тяхната култура. Ще видим едно уникално шоу“, каза Светлана Попова.  \r\nЖулиета НИКОЛОВА", "date": "2018.07.23", "title": "Светлана Попова, Дирекция „Хуманитарни дейности“: Добрич се слави като гостоприемен домакин на фолклорни състави от далечни и близки страни"}
{"url": "http://www.focus-news.net/news/2018/07/23/2548570/aleksandar-borisov-sobstvenik-na-ovtseferma-v-pazardzhishkoto-selo-bratsigovo-shtom-ima-laboratorni-danni-za-chuma-znachi-e-taka-nyama-kak-da-tvardim-obratnoto.html", "text": "Щом има лабораторни данни за чума, значи е така, няма как да твърдим обратното, каза за  Радио „Фокус“-Пазарджик  Александър Борисов, собственик на овцеферма в пазарджишкото село Брацигово. Той допълни, че ако не се отстрани заразата навреме, целият сектор ще се разпадне. „Ние се занимаваме с млекопроизводство от години. Правим сирене и кашкавал и ако спрат мандрите износа, всички ще фалираме, въпреки ниската изкупна цена на млякото в този момент, защото тогава ще ни го изкупуват на 0,50 лв., а не на 1,20лв., каквато е изкупната цена сега. Съчувствам на тези хора, но това е нещо много страшно, което се случва“, каза Борисов. По думите му едно стадо се прави около 30 години и ще е много трудно, да се откаже човек от това, което е градил с труд и любов, но ако се наложи, ще се съдейства, за да се спре заразата. „Не съм много запознат с обезщетението за евтаназирано животно, но ако е от 180 лв. до 200 лв. за неселекционните и до 300 лв. за селекционно животно, е добра цена. Дано се ограничи заразата, за да не пострадат още стада в страната“, каза Борисов. \r\nРадослава МУРДЖЕВА", "date": "2018.07.23", "title": "Александър Борисов, собственик на овцеферма в пазарджишкото село Брацигово: Щом има лабораторни данни за чума, значи е така, няма как да твърдим обратното"}
{"url": "http://www.focus-news.net/news/2018/07/23/2548573/prof-aleksandar-marinov-razlichiyata-i-protivorechiyata-v-obedinenite-patrioti-veche-sa-preminali-tochkata-na-obratimost.html", "text": "Различията и противоречията в „Обединените патриоти“ вече са преминали точката на обратимост. Това каза в интервю за сутрешния блок  „Добро утро, България“  на  Радио „Фокус“  политическия анализатор проф. Александър Маринов. Според него ясните индикации за края на настоящото управление, карат коалиционните партньори на ГЕРБ да търсят нови възможности и пътища към политическия връх. „В това число „Обединените патриоти“ все по-усилено започват да търсят и отговора на въпроса кой ще носи отговорност за това участие във властта“, според политическия анализатор. „Тази гледна точка ние сме я обсъждали, когато беше създадена коалицията на „Обединените патриоти“ и факта, че коалицията е заредена с лоши спомени и има плитки корени. Влизането във властта може временно да спои тези различни съставки, но няма как да ги стабилизира така, че да бъдат крайни и да бъдат устойчиви на различни изкушения и на различни заплахи“, коментира проф. Александър Маринов. Той добави, че по отношение на ГЕРБ и БСП  винаги е имало дистанция, която е продиктувана от идеологическите различия помежду им. Според  него с времето тази дистанция се е превърнала в конфронтация, като начините на нейното проявление са въпрос на обстоятелства.", "date": "2018.07.23", "title": "Проф. Александър Маринов: Различията и противоречията в „Обединените патриоти“ вече са преминали точката на обратимост"}
{"url": "http://www.focus-news.net/news/2018/07/23/2548575/burgas-zadarzhaha-18-godishen-za-pritezhanie-na-2-500-000-kasa-tsigari-bez-aktsizen-banderol.html", "text": "Задържаха 18-годишен за притежание на 2 500 000 къса цигари без акцизен бандерол. Това съобщиха от  ОДМВР Бургас . След проверка на 20 юли около 10.40 часа на автомагистрала „Тракия”, при 323 км в посока Бургас, служители от отдел „Криминална полиция” при ОДМВР - Бургас и служители от Районно управление – Карнобат намерили и иззели от товарното отделение на „Мерцедес Спринтер”, с бургаска регистрация , 50 мастербокса с 2 500 000 къса цигари, без акцизен бандерол. Водачът на автомобила е задържан за срок до 24 часа. Работата по случая продължава от служители на Районно управление – Карнобат.", "date": "2018.07.23", "title": "Бургас: Задържаха 18-годишен за притежание на 2 500 000 къса цигари без акцизен бандерол"}
{"url": "http://www.focus-news.net/news/2018/07/23/2548577/faz-golyama-chast-ot-gorskite-pozhari-v-shvetsiya-sa-veche-potusheni.html", "text": "Голяма част от горските пожари, които обхванаха Швеция в последната седмица, са вече потушени, съобщава германският национален ежедневник  Die Frankfurter Allgemeine Zeitung . \r\nСъгласно данни, разпространени в ранните часове на деня, противопожарните служби се борят за овладяването на 27 огнища. Миналата седмица те бяха 70. Налице са обаче опасения от избухването на нови пожари, тъй като температурите отново се покачват, а вятърът се усилва.  \r\nПожарникарите са успели да потушат по-малките пожари, четирите най-големи огнища все още не са локализирани. Продължават усилията за ограничаване на разпространяването им.  \r\nОт редакцията съобщават, че между 50 и 60 германски пожарникари работят на терен в изключително опасни условия. Берлин оказа помощ на Стокхолм при справянето с бедствието, като изпрати пожарни екипи, 11 пожарни коли и пет хеликоптера със съответния екипаж.  \r\nСтраната разчита на международна помощ за справяне със стихията. Към настоящия момент освен Германия са се отзовали също Италия и Франция. Тереза Герова", "date": "2018.07.23", "title": "FAZ: Голяма част от горските пожари в Швеция са вече потушени"}
{"url": "http://www.focus-news.net/news/2018/07/23/2548576/dete-na-godina-i-polovina-e-izpadnalo-ot-avtomobil-na-patnoto-platno-v-kardzhali.html", "text": "Дете на година и половина изпаднало на пътното платно на улица в Кърджали от автомобил, съобщиха от пресцентъра на  ОДМВР - Кърджали . Автомобилът е управляван от 58-годишен, който незабавно е транспортирал детето в Центъра за спешна помощ. След преглед то е освободено за домашно лечение.", "date": "2018.07.23", "title": "Дете на година и половина е изпаднало от автомобил на пътното платно в Кърджали"}
{"url": "http://www.focus-news.net/news/2018/07/23/2548579/ombudsmanat-maya-manolova-15-bolnitsi-sa-vav-fakticheski-falit-intsidentnoto-izsipvane-na-pari-ne-reshava-problemite.html", "text": "Твърдя, че във фактически фалит са повече от 15 болнични лечебни заведения. Това каза омбудсманът на Р България Мая Манолова по време на дебат на тема „Прозрачност и здравеопазване“ по повод създаването на първия „Индекс на болниците“, предаде репортер на  Агенция „Фокус“ . „Трябва да има премислена и ясна държавна подкрепа за общинското здравеопазване и болници. Инцидентното изсипване на пари не решава проблемите“, обяви тя. „Заплащането от държавата на заплатите на болниците в Ловеч и Враца на практика даде само краткотраен политически ефект“, посочи Мая Манолова. „Хората пак са недоволни, защото осъзнават, че за цялото време, в което общинските болници са в агония, са си тръгнали медицинските специалисти, лекарите и медицинските сестри“, коментира тя. „Реално болниците са отворени, но не предоставят никаква адекватна медицинска помощ“, обяви омбудсманът. „Парите в здравеопазването се увеличават, но се увеличават и проблемите и недоволството“, изтъкна Манолова. „Недоволството на гражданите е и от достъпа и от качеството. Това означава, че наистина има необходимост от реформа“, посочи тя. „За съжаление, като че ли политическо съгласие и воля на реформа няма“, коментира омбудсманът. „Във всички дискусии по темата на преден план излизат бюджетните цели. Колко пари повече, колко по-малко са осигурените, колко се събират. По –малко е застъпено качеството и достъпа до медицинска помощ“, обясни Мая Манолова. „Това означава, че болният човек, заради когото съществува системата, се неглижира“, каза още тя. \r\nБиляна ИВАНОВА", "date": "2018.07.23", "title": "Омбудсманът Мая Манолова: 15 болници са във фактически фалит- инцидентното изсипване на пари не решава проблемите"}
{"url": "http://www.focus-news.net/news/2018/07/23/2548578/politsiyata-v-razgrad-predpriema-merki-za-bezopasnost-vav-vrazka-s-futbolnata-sreshta-mezhdu-pfk-ludogorets-i-fk-videoton-ungariya-na-25-yuli.html", "text": "Полицията в Разград предприема мерки за безопасност във връзка с футболната среща между ПФК „Лудогорец” и ФК „Видеотон” – Унгария, която ще се проведе на 25 юли от 20.00 часа на стадион „Лудогорец арена”. Това съобщиха от  ОДМВР - Разград . От 17.30 часа на 25 юли няма да бъдат допускани автомобили по улиците  \r\n„Васил Левски“/ от кръстовището  с бул. „Княз Борис“  до ул. „Гаврил Кръстевич“/,„Ветеринарна”, „Мраморно море” и Северен булевард. Временната забрана за движение на МПС по улица „Ветеринарна” няма да важи за живущите на улица „Северен булевард” \r\nКатегорично се забранява внасянето на спрейове със защитен газ, с разяждащи или оцветяващи вещества, пиротехнически средства, \r\nизточници на открит огън, леснозапалими течности или други пожароопасни материали \r\nНа стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване  \r\nНяма да се допускат лица във видимо нетрезво състояние или такива, употребили упойващи вещества \r\nНяма да се допуска внасянето на флакони с парфюми, дезодоранти и други течности с пулверизатор \r\nНа стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода \r\nНяма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето \r\nЩе се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия", "date": "2018.07.23", "title": "Полицията в Разград предприема мерки за безопасност във връзка с футболната среща между ПФК „Лудогорец” и ФК „Видеотон” – Унгария на 25 юли"}
{"url": "http://www.focus-news.net/news/2018/07/23/2548574/evrodeputatat-emil-radev-gerbenp-evropa-na-100-e-angazhirana-s-problema-s-chumata-po-drebnite-prezhivni-zhivotni-v-balgariya.html", "text": "Европа на 100% е ангажирана с проблема с чумата по дребните преживни животни в България. Това каза евродепутатът от ГЕРБ/ЕНП Емил Радев по време на извънреден брифинг, предаде репортер на  Агенция „Фокус“ . \r\n„Европа даде отлична оценка на действията на българските власти за чумата и ще поеме 75% от обезщетенията, които ще бъдат изплатени за загубите на българските стопани. Така че Европа и Европейският съюз са ангажирани на 100% с този проблем“, обясни Радев. \r\nЦветилена СИМЕОНОВА", "date": "2018.07.23", "title": "Eвродепутатът Емил Радев, ГЕРБ/ЕНП: Европа на 100% е ангажирана с проблема с чумата по дребните преживни животни в България"}
{"url": "http://www.focus-news.net/news/2018/07/23/2548580/petima-sa-zadarzhani-pri-spetsializirana-operatsiya-po-opazvane-na-noshtnata-tishina-v-sliven.html", "text": "През нощта на 21 срещу 22 юли в сливенския квартал „Надежда” е проведена специализирана полицейска  операция по опазване на обществения ред, спазване на Наредбата на Община Сливен, Закона за българските лични документи и пътната безопасност. Това съобщиха от  ОДМВР-Сливен . Акцията е осъществена от полицейски сили в Участък „Надежда” към РУ-Сливен.  В хода на операцията са проверени 61 лица и 44 превозни средства. Съставени са 12 акта по Закона за българските лични документи и 19 фиша по Закона за движение по пътищата. Посетени са 23 сигнала за силна музика. Съставени са 12 акта по Наредбата на Общината за нарушаване на нощната тишина и 14 протокола за предупреждение по Закона за МВР. Трима са задържани, след като в нетрезво състояние, са отказали да изпълнят полицейско разпореждане и са влезли в конфликт с органите на реда. Двама са задържани след междусъседско сбиване. Иззети са 9 музикални уредби на лица, отказали да спрат музиката.   \r\nРайонно управление-Сливен използва всички законови сили и средства, както и наличния ресурс, за да се осигури спокойствието на гражданите и спазването на Наредбата за обществения ред на територията на града и общината.", "date": "2018.07.23", "title": "Петима са задържани при специализирана операция по опазване на нощната тишина в Сливен"}
{"url": "http://www.focus-news.net/news/2018/07/23/2548581/varna-s-voenen-ritual-i-podnasyane-na-ventsi-i-tsvetya-v-grada-byaha-otbelyazani-76-godini-ot-razstrela-na-nikola-vaptsarov.html", "text": "С военен ритуал и поднасяне на венци и цветя днес в двора на Висшето военноморско училище във Варна бяха отбелязани 76 години от гибелта на Никола Й. Вапцаров, предаде репортер на  Радио „Фокус“ – Варна . Малко след 9.00 часа ръководството на университета, курсанти, командващият на Военноморските сили, представители на местната власт, офицери от запаса и общественици, сведоха глави пред личността на Никола Вапцаров, който се е превърнал в свещен символ на училището и духа на българския моряк. На събитието както всяка година, присъства племенницата на поета Мая Вапцарова. „Вапцаров стои пред всички нас безмълвно с онзи въпрос: „Какво ще ни дадеш, историо?“. Ще наведем ли покорно глави пред голямата криза или ще надигнем глава с ново решение, за нашето оцеляване. Обикновено славата се пише с кървави букви и идва късно за убитите, но се превръща в слънцето на мъртвите. Казват, че който не обича свободата и истината, може да бъде могъщ, но велик никога няма да стане. Борбата е една и съща за свободата на нашия дух, иначе стигаме до печалния извод на Вапцаров: „Че живеем в дълбоката бронзова ера“, каза в своето слово родственицата на поета. Сред присъстващите днес бе и Илия Милушев, съветник на върховния главнокомандващ на въоръжените сили по военната сигурност. В словото си началникът на Висшето военноморско училище флотилен адмирал Боян Медникаров каза:„Ние, възпитаниците на морското училище, едно от малкото в света, които носят името на свой възпитаник, продължаваме ревностно да пазим Вапцаровото наследство. Неговата вяра, гражданска позиция, чувство на дълг към род и родина и висок личен морал. Няма друг поет в национален, а и в световен мащаб, който така силно да е изразил магията и величието на суровата и отговорна професия на хората, свързали живота си с морето. Името му вълнува всяко българско сърце. Името му е свещено за всички български семейства, в което е израснал поне един моряк“. Честването приключи с преминаване в тържествен марш на почетен караул от курсанти от Висшето военноморско училище, чиито патрон е Никола Вапцаров. В тържествения строй пред паметника на поета в двора на висшия институт бяха строени и 39 студенти от Ангола, които в следващите четири години ще се обучават във Варна по договореност с Министерството на риболова в страната си. На честването днес присъстваха и внуците на Мая Вапцарова – 5-годишният Боян и 9-годишният Калоян. Най-младите наследници на Вапцаров, носят фамилията Трифонови. По-големият брат има амбиции да стане футболист, а по думите му произведението на Вапцаров, което е чел е „Врана лакома и стара“. \r\nДиана СТОЕВА", "date": "2018.07.23", "title": "Варна: С военен ритуал и поднасяне на венци и цветя в града бяха отбелязани 76 години от разстрела на Никола Вапцаров"}
{"url": "http://www.focus-news.net/news/2018/07/23/2548582/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "На 24 юли, от 15.00 до 17.00 часа, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  ГС на БСП - София . \r\nЖелаещите може да се запишат предварително на телефон 02/987 20 86.", "date": "2018.07.23", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/07/23/2548583/burgas-obshtinata-remontira-i-obnovi-postradali-ot-vandalizam-detski-ploshtadki-v-meden-rudnik.html", "text": "Община Бургас ремонтира няколко пострадали от вандализъм детски площадки в комплекс „Меден рудник“. Това съобщиха от пресцентъра на  Общината . В тях са внесени и допълнителни съоръжения за игра, както и нова паркова мебел. Сред реконструираните обекти са трите детски площадки и пространството от 11 до 14 блок. На местата за игра са поставени ударопоглъщащи настилки. Подменени са част от съоръженията за игра. Счупените пейки са ремонтирани и освежени с нова боя. Изцяло са подновени люлките, пързалките, пейките и настилката на площадката при блок №4 в „Меден рудник“. Сега с новата си визия тя привлича все повече деца и млади семейства, които прекарват свободното си време на това място. Старите съоръжения на площадките в парковото пространство до блок №70 и 71 са подменени с нови, които отговарят на стандартите за безопасност. Добавена е и омекотена настилка в зоните за игра. Цялостен ремонт е извършен на една площадка в кв. „Акациите“. В момента се работи по детската площадка при блок №136, където се монтират нови катерушки и пейки, полага се ударопоглъщаща настилка. Преди няколко дни започна цялостен ремонт и на детската площадка между 20 и 21-ви блок.", "date": "2018.07.23", "title": "Бургас: Общината ремонтира и обнови пострадали от вандализъм детски площадки в „Меден рудник“"}
{"url": "http://www.focus-news.net/news/2018/07/23/2548586/stara-zagora-otkrivat-izlozhba-prostranstva-v-hudozhestvenata-galeriya-na-24-yuli.html", "text": "На 24 юли от 18.00 часа в западната зала на Художествена галерия - Стара Загора ще бъде представена изложбата „Пространства”. Тя включва 28 произведения от фонда на галерията Стара Загора. Това съобщиха от пресцентъра на  Община Стара Загора . Съставител на изложбата е Пламен Кирилов – уредник в ХГ Стара Загора, съобщи директорът проф. д-р Марин Добрев. \r\nЕкспозицията е посветена на артистичния възглед за пространството на две поколения съвременни български живописци, сред които са:  Христо Симеонов, Никола Манев, Минчо Мивчев, Николай Янакиев, Станислав Памукчиев, Недко Итинов, Деля Чаушева, Мартина Караиванова и др.", "date": "2018.07.23", "title": "Стара Загора: Откриват изложба „Пространства“ в Художествената галерия на 24 юли"}
{"url": "http://www.focus-news.net/news/2018/07/23/2548589/blagoevgrad-65-godishen-mazh-e-zadarzhan-pri-izvarshvane-na-opit-za-telefonna-izmama.html", "text": "65-годишен мъж е задържан при извършване на опит за телефонна измама. Това съобщиха от ОДМВР-Благоевград. Софиянецът с инициали Г.Р. е задържан от полицейски служители на 02 РУ-Благоевград в момент на извършване на опит за телефонна измама, след като между 09.00 часа до 13.30 часа на 20 юли в Благоевград, чрез телефонно обаждане е направен опит да бъде въведен в заблуждение възрастен мъж от града. На мъжа е поискана парична сума под претекст, че е направена спешна операция на негов роднина. По случая е образувано досъдебно производство.", "date": "2018.07.23", "title": "Благоевград: 65-годишен мъж е задържан при извършване на опит за телефонна измама"}
{"url": "http://www.focus-news.net/news/2018/07/23/2548585/zam-ministar-boyko-penkov-40-mln-leva-shte-bade-defitsitat-v-byudzheta-na-nzok-za-lekarstva-v-kraya-na-godinata.html", "text": "На края на годината, смятайки всички възможни приходи, които би могло да има, дефицитът за лекарства на НЗОК ще бъде 40 млн. лева. Това каза пред журналисти зам.-министърът на здравеопазването д-р Бойко Пенков след откриването на дебат на тема „Прозрачност и здравеопазване“ по повод създаването на първия „Индекс на болниците“, предаде репортер на  Агенция „Фокус“ . „Това е моето мнение като експерт“, обяви той. По повод казаното от д-р Дечо Дечев за влияние от фармацевтичните компании върху избора на лекарство зам.-министърът посочи: „Сигурно има някакъв субективен елемент при избора на едно или друго лекарство“. „Ако има нещо ново, което според лекаря, би могло да даде придадена стойност в лечението, той би го препоръчал, независимо от цената“, обясни Бойко Пенков. „Подкрепям д-р Дечо Дечев в идеята за прилагането на най-евтината и ефикасна терапия по отношение на скъпоструващите лекарства“, обяви той. „Прекрасна е и идеята за обединяване на органите за лечение в чужбина“, каза още зам.-министър Пенков. \r\nБиляна ИВАНОВА", "date": "2018.07.23", "title": "Зам.-министър Бойко Пенков: 40 млн. лева ще бъде дефицитът в бюджета на НЗОК за лекарства в края на годината"}
{"url": "http://www.focus-news.net/news/2018/07/23/2548588/burgas-namereno-e-tyaloto-na-72-godishniya-mazh-ot-burgas-koyto-izchezna-v-moreto-minalata-sedmitsa.html", "text": "Намерено е тялото на 72-годишния мъж от Бургас, който изчезна в морето миналата седмица. Това съобщиха от ОДМВР – Бургас. На 20 юли около 12.00 часа в Районно управление – Созопол е получено съобщение за това, че в морето в близост до остров Св. Иван е забелязан труп на мъж. Със съдействието на екип на „Гранична полиция” тялото е извадено, като е установено, че това е 72-годишния С.К. от бургаския комплекс „Меден Рудник“, влязъл да плува около 08.15 часа на 18 юли в близост до спасителен  пост № 5 на бургаския плаж. Трупът на С.К. е откаран за аутопсия в „Съдебна медицина” към УМБАЛ – Бургас.", "date": "2018.07.23", "title": "Бургас: Намерено е тялото на 72-годишния мъж от Бургас, който изчезна в морето миналата седмица"}
{"url": "http://www.focus-news.net/news/2018/07/23/2548584/katya-zografova-literaturen-istorik-za-da-razberem-tvorchestvoto-na-vaptsarov-tryabva-da-go-opoznaem-v-negovoto-choveshko-bitie.html", "text": "За да разберем творчеството на Вапцаров, трябва да го опознаем в неговото човешко битие. Това каза Катя Зографова, литературна историчка, писателка и уредник на къщата музей „Никола Йотов Вапцаров“ в интервю за  Агенция „Фокус“  . По думите ѝ Вапцаров е една вселена, която непрекъснато се преоткрива и често се пропуска да се каже всъщност колко обичлив е бил като човек. Катя Зографова обясни, че първите му стихове ни помагат да видим колко чувствителен, раним, топъл е бил в своята душевност. „Вапцаров е бил изключително човечен, сърцат и безкрайно много е обичал децата“, коментира тя и добави, че дори след като губи малкия си син Йонко на 8 месеца, той пише прекрасни стихове за деца. „Ако дълбоко се погледне към личността  на Вапцаров, биха отпаднали всички „хейтърски“, ако мога да използвам тази интернет дума, ожесточения към поета от неинформирани или политически пристрастни хора“, заяви Зографова. Според нея и до днес има такива гласове, които го заклеймяват за противодържавник и терорист, но четейки лириката и стиховете му за деца и писма, уточни тя, че никога не бихме си представили поета за човек, който е способен да вдигне оръжие и да посегне към нечий чужд живот. \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.07.23", "title": "Катя Зографова, литературен историк: За да разберем творчеството на Вапцаров, трябва да го опознаем в неговото човешко битие"}
{"url": "http://www.focus-news.net/news/2018/07/23/2548587/tass-sergey-lavrov-shte-poseti-izrael-za-pregovori-s-benyamin-netanyahu-za-siriya.html", "text": "В късните часове на понеделник, 23 юли, министърът на външните работи на Руската федерация Сергей Лавров ще посети Израел за среща с министър-председателя Бенямин Нетаняху. В Ерусалим първият дипломат на Москва ще бъде придружаван от началника на Генералния щаб на Въоръжените сили на Руската федерация генерал Валерий Герасимов. Това потвърдиха за  TACC  от пресслужбата на израелския премиер. \r\n„Можем да потвърдим, че срещата ще се проведе в кабинета на министър-председателя на Израел в Ерусалим“, е отгоровът от пресслужбата на Нетаняху, дадена на запитване от кореспондент на агенцията. \r\nВ медиите вече бе разпространена информация, че в рамките на срещата Лавров и Нетаняху ще обсъдят ситуацията в Сирия. Други подробности не се съобщават към момента.  Тереза Герова", "date": "2018.07.23", "title": "ТАСС: Сергей Лавров ще посети Израел за преговори с Бенямин Нетаняху за Сирия"}
{"url": "http://www.focus-news.net/news/2018/07/23/2548590/blagoevgrad-24-godishen-mototsikletist-e-v-bolnitsa-sled-katastrofa-s-lek-avtomobil.html", "text": "24-годишен мотоциклетист е в болница след катастрофа с лек автомобил. Това съобщиха от  ОДМВР-Благоевград . Около 19.40 часа на 22 юли е станал пътен инцидент, при който лек автомобил „Фолксваген Голф“ с 36-годишна водачка от Петрич, при завиване на ляво не пропуска и удря мотоциклет „Кавазаки“, движещ се в посока от Петрич към Мелник. С натъртвания и охлузни рани по цялото тяло е пострадал 24-годишният водач на мотоциклета от с. Рибник, който е настанен за наблюдение в МБАЛ-Петрич.", "date": "2018.07.23", "title": "Благоевград: 24-годишен мотоциклетист е в болница след катастрофа с лек автомобил"}
{"url": "http://www.focus-news.net/news/2018/07/23/2548592/ministerstvoto-na-otbranata-shte-otbelezhi-140-ata-godishnina-ot-sazdavaneto-na-balgarskata-armiya-s-praznichen-kontsert.html", "text": "Министерството на отбраната ще отбележи 140-ата годишнина от създаването на Българската армия с празничен концерт утре, 24 юли, пред Народния театър „Иван Вазов“. Това съобщиха от пресцентъра на  Министерството на отбраната . \r\nВ концерта ще участват Гвардейският представителен духов оркестър и Представителният ансамбъл на Въоръжените сили. Под диригентството на майор Йордан Христов и старши лейтенант Лъчезар Кръстев, ще бъдат изпълнени „Родина“ – марш, „Кармен“ от Бизе, „Еленино хоро“ и  „Дунавско хоро“ на Дико Илиев, както и други популярни произведения. В програмата на концерта са включени и изпълнения на Орлин Горанов, Емилия Валенти, Таня Дупаринова, Бойка Дангова, Гуна Иванова и Сунай Чалъков. \r\nПразничният концерт ще започне от 18.00 часа утре пред Народния театър „Иван Вазов“. Входът е свободен.", "date": "2018.07.23", "title": "Министерството на отбраната ще отбележи 140-ата годишнина от създаването на Българската армия с празничен концерт"}
{"url": "http://www.focus-news.net/news/2018/07/23/2548591/sport-anastasiya-sevastova-specheli-turnira-po-tenis-v-bukuresht.html", "text": "Анастасия Севастова спечели турнира по тенис на червени кортове в румънската столица Букурещ. На финала поставената под номер едно в основната схема латвийка се наложи със 7:6, 6:2 над Петра Мартич. \r\nДо този момент Севастова бе загубила единствения си двубой срещу Мартич - във втори кръг на \"Ролан Гарос\" през миналата година. Латвийката игра финал в Букурещ и през 2016-та година, но загуби от настоящата номер едно в света Симона Халеп.", "date": "2018.07.23", "title": "Спорт: Анастасия Севастова спечели турнира по тенис в Букурещ"}
{"url": "http://www.focus-news.net/news/2018/07/23/2548593/kavarna-se-pokloni-pred-pametta-na-vodacha-na-kavarnenskoto-vastanie-ot-1877-g-andrey-vasilev-amira.html", "text": "На площад „Защитата на Каварна“ кметът на Община Каварна Нина Ставрева, заедно със своя екип се преклониха пред паметта на водача на Каварненското въстание от 1877 г.  Андрей Василев – Амира, по повод 141 години от въстанието. Това съобщиха от  Община Каварна . \r\nС цветя и венци своите почести изказаха и Общински съвет-Каварна, Исторически музей, Народно читалище „Съгласие-1980“, жители и гости на града.  \r\nАндрей Василев е известен като предводител на самозащитата на Каварна от нередовна турска войска и башибозушки орди, които разрушават и опожаряват града през лятото на 1877 година. В историята събитието влиза с името Каварненско въстание.  \r\nСлед освобождението на Каварна Андрей Василев оглавява доброволческа конна чета от 80 добруджанци, която действа в тила на турската войска. Като редовен разузнавателен ескадрон под руско командване четниците взривяват железопътната линия между Варна и Шумен. Конният отряд пленява керван от 75 коли, охранявани от башибозук. При разпита им се установява, че 25 от пленниците са участвали в каварненските кланета. Водачът на Каварненското въстание доживява до 103-годишна възраст и почива на 12 април 1934 г.", "date": "2018.07.23", "title": "Каварна се поклони пред паметта на водача на Каварненското въстание от 1877 г.  Андрей Василев – Амира"}
{"url": "http://www.focus-news.net/news/2018/07/23/2548594/plovdiv-53-godishna-zhena-e-zadarzhana-za-podavane-na-falshiv-signal-za-vzrivno-ustroystvo.html", "text": "Районна прокуратура-Пловдив наблюдава бързо производство за подаване на невярно повикване за тревога – сигнал за поставено взривно устройство – престъпление по чл. 326 ал.1 от Наказателния кодекс. Това съобщиха от  Апелативна прокуратура-Пловдив . На 22 юли в 18.49 часа, на тел. 112 е бил подаден анонимен неверен сигнал за поставено взривно устройство в района на Гребната база в гр. Пловдив. Незабавно е била извършена проверка в района от служители на МВР, като е установено, че сигналът е бил фалшив.  \r\nОт извършените оперативно-издирвателни мероприятия е установено, че на дежурния телефон се обадила 55-годишната Д.З., която е задържана за срок от 24 часа по Закона за МВР. Бързото производство ще приключи в законния срок. Предвиденото от закона наказание, за престъпление по чл. 326 ал. 1 от Наказателния кодекс, е до две години „лишаване от свобода“.", "date": "2018.07.23", "title": "Пловдив: 53-годишна жена е задържана за подаване на фалшив сигнал за взривно устройство"}
{"url": "http://www.focus-news.net/news/2018/07/23/2548595/dobrich-zhiteli-na-osem-dobrudzhanski-sela-izlizat-na-protest-zaradi-loshoto-sastoyanie-na-patya-lyaskovo-dobrich.html", "text": "Жители на осем добруджански села (Козлодуйци, Лясково, Житница, Тянево, Камен, Черна, Пчелник и Крагулево) излизат на протест заради лошото състояние на пътя Лясково-Добрич. Това съобщи кметът на село Житница Йордан Господинов, предаде кореспондентът на  Радио „Фокус” – Варна . Протестът ще се състои утре – 24 юли, от 11,00 часа на пътя Добрич-Силистра, на разклона за село Смолница. Намерението на протестиращите е да предизвикат отклоняване на превозните средства по трасето за Лясково, за да покажат на шофьорите лошото състояние на пътната отсечка, по която се налага да се движат автомобилите и живеещите в района. Настоява се за отговор на желанието за цялостно преасфалтиране на пътя. Ремонт е обещаван още в предходните години и частичното закърпване на дупки по пътя не удовлетворява жителите на околните села, каза Йордан Господинов. Ако не бъде получен отговор, който да носи решение на проблема, протестиращите са готови на по-крайни действия, например да излязат на протест на главния път за Варна, допълни кметът на село Житница. Пътят Добрич-Лясково е с дължина 17 километра. Близо четири години жителите в района настояват за предприемане на спешни мерки.  \r\nЖулиета НИКОЛОВА", "date": "2018.07.23", "title": "Добрич: Жители на осем добруджански села излизат на протест заради лошото състояние на пътя Лясково-Добрич"}
{"url": "http://www.focus-news.net/news/2018/07/23/2548597/gd-granichna-politsiya-intenziven-e-trafikat-po-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът по границите със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-сръбската граница  на ГКПП \"Калотина\" трафикът е интензивен за леки автомобили на вход. На българо-гръцката граница на ГКПП \"Кулата\" трафикът е интензивен за леки и товарни автомобили на изход и вход, на ГКПП \"Маказа\" е интензивен на изход. На българо-турската граница на ГКПП \"Капитан Андреево\" трафикът е интензивен за леки и товарни автомобили на изход. На българо-румънската граница на ГКПП \"Дунав мост - Русе\" трафикът е интензивен на изход за товарни автомобили. На ГКПП \"Дуранкулак\" трафикът е интензивен на вход и изход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.23", "title": "ГД \"Гранична полиция\": Интензивен е трафикът по границите със Сърбия, Гърция, Турция и Румъния"}
{"url": "http://www.focus-news.net/news/2018/07/23/2548599/sofiyska-gradska-prokuratura-izdade-evropeyska-zapoved-za-arest-na-evelin-banev-brendo.html", "text": "Софийска градска прокуратура (СГП) издаде европейска заповед за арест на Евелин Банев във връзка с привеждане в изпълнение на постановената спрямо него осъдителна присъда от 6 години „лишаване от свобода“. Това съобщиха от пресцентъра на  Прокуратурата . \r\nЕвелин Банев е осъден, затова че през периода от 17 октомври 2002г. до 30 май 2005г. на територията на Република България, Обединено Кралство Великобритания и Северна Ирландия, Британските Вирджински острови, Конфедерация Швейцария и Република Австрия, участвал в организирана престъпна група, създадена с цел да извърши финансови операции със средства, за които е знаел, че са придобити чрез престъпление- трафик на наркотични вещества - престъпление по чл. 321 ал.3 вр. ал.2 от Наказателния кодекс.  \r\nПрисъдата спрямо Банев е в сила на 26.04.2018г. и Софийска градска прокуратура  незабавно е разпоредила задържане на осъдения Банев и привеждането му в затвора. Спрямо него е наложена и забрана за напускане пределите на страната.  \r\nСлед като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване.", "date": "2018.07.23", "title": "Софийска градска прокуратура издаде европейска заповед за арест на Евелин Банев-Брендо"}
{"url": "http://www.focus-news.net/news/2018/07/23/2548600/yuliana-hadzhieva-byuro-po-truda-kyustendil-namalyava-broyat-na-bezrabotnite-litsa-na-teritoriyata-na-obshtinite-kyustendil-treklyano-i-nevestino.html", "text": "Намалява броят на безработните лица в Кюстендил. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. През последния месец регистрираните безработни на територията на общините Кюстендил, Трекляно и Невестино е 2 468 души, а равнището на безработица е 9,3 %, което е намаление със 104 души или с 0,4 пункта. Най-ниска е безработицата в Кюстендил – 9,2%, а най-висока в Невестино – 13 %. Равнището на безработица в Трекляно е 11,1 %. Над 57% от общия брой регистрирани безработни лица са без специалност и професия. 7,8 % от безработните са с висше образование, а младежите без работа са 14,8 % от общия брой регистрирани лица. С начално образование са регистрирани 851 души, а 834 безработни са със средно специално или професионално образование. \r\nВенцеслав ИЛЧЕВ", "date": "2018.07.23", "title": "Юлиана Хаджиева, „Бюро по труда” – Кюстендил: Намалява броят на безработните лица на територията на общините Кюстендил, Трекляно и Невестино"}
{"url": "http://www.focus-news.net/news/2018/07/23/2548598/burgas-2-500-lv-i-3-zlatni-prastena-sa-otkradnati-ot-lek-avtomobil-kray-aheloy.html", "text": "2 500 лв. и 3 златни пръстена са откраднати от лек автомобилкрай Ахелой. Това съобщиха от  ОДМВР-Бургас . Взломен са лявата врата и багажника на лек автомобил „Ауди 80”, със софийска регистрация, паркиран в местността  „Буните” край Ахелой. Установено е извършаване на кражба от 2 500 лв. и три златни дамски пръстена с общо тегло 6 грама. За инцидента съобщава 33-годишен софиянец, собственик на автомобила. По случая е образувано досъдебно производство в Районо упраление – Поморие.", "date": "2018.07.23", "title": "Бургас: 2 500 лв. и 3 златни пръстена са откраднати от лек автомобил край Ахелой"}
{"url": "http://www.focus-news.net/news/2018/07/23/2548601/burgas-70-godishen-peshehodets-e-zaginal-na-myasto-sled-kato-e-bil-blasnat-ot-lek-avtomobil-v-sveti-vlas.html", "text": "70-годишен пешеходец е загинал на място, след като е бил блъснат от лек автомобил в Свети Влас. Това съобщиха от  ОДМВР-Бургас . На 22 юли 27-годишен водач на лек автомобил  „Ягуар“ със софийска регистрация e блъснал пешеходец от Свети Влас, след което е загинал на място. Причините за инцидента все още се изясняват. Водачът на автомобила е изпробван за употреба на алкохол и наркотични вещества, като двете проби са били отрицателни. По случая е образувано досъдебно производство.", "date": "2018.07.23", "title": "Бургас: 70-годишен пешеходец е загинал на място, след като е бил блъснат от лек автомобил в Свети Влас"}
{"url": "http://www.focus-news.net/news/2018/07/23/2548602/veliko-tarnovo-blizo-500-sa-svobodnite-mesta-vav-velikotarnovskite-uchilishta-predi-treto-klasirane-za-priem-sled-sedmi-klas.html", "text": "Близо 500 са свободните места във великотърновските училища преди трето класиране за прием след седми клас. Това съобщиха за  Радио „Фокус“ – Велико Търново  от Регионалното управление на образованието. След второ класиране няма закрити паралелки. Почти са запълнени местата в СУ „Емилиян Станев“, ПЕГ „Проф.д-р Асен Златареов“ и ПМГ „Васил Друмев“ във Велико Търново. В града се търсят 11 ученици за специалност „Парково строителство и озеленяване“ в Професионалната гимназия по строителство, архитектура и геодезия „Ангел Попов“, 13 ученици за специалност „Електрообзавеждане на транспортна техника“ в Професионалната гимназия по електроника „А.С.Попов“, 13 – за специалност „Организация на туризма и свободното време“ в Професионалната гимназия по туризъм „Д-р Васил Берон“, 10 – за специалност  „Моден дизайн“ в ПГ по моден дизайн. В Хуманитарна гимназия „Св. Св. Кирил и Методий“ има свободни 9 места за специалност „Извършване на термални процедури в балнеологични и други възстановителнио центрове“ и 13 за специалност „Библиотекознание“. 12 са свободните места в специалност „Предприемачески“   в СУ „Вела Благоева“. Най-много незаети места във Велико Търново има в СУ „Владимир Комаров“, специалност „Автоматизация на непрекъснати производства“ – 22. В Горна Оряховица непопълнена остава паралелката „Автотранспортна техника“ в ПТГ „Васил Левски“ – с 18 свободни места, „Електроенергетика“ в ПГЕЕ „М.В.Ломоносов“ – 10 места, „Производство на захар и захарни изделия“ в ПГХТ „Проф.д-р Асен Златаров“ – 15 места. В Елена се търсят ученици за специалностите  „Горско и ловно стопанство“ – 14 и „Производство и обслужване в завод за хранене и развлечение“ – 17 в СУ „Иван Момчилов“ . 19 ученици все още имат шанс да изберат специалността „Работник в заведенията за хранене и развлечения“ в ОУ „П.Р.Славейков“ в Джулюница. 20 свободни места има и в СУ „Св. Климент Охридски“ в Сухиндол за паралелката „Електрически инсталации“. \r\nПодаване на заявления за участие в трети етап на класиране се извършва до 24 юли. В заявлението за трети етап на класиране ученикът може да промени и пренареди желанията си, съобразно с обявените незаети места преди трети етап на класиране, като не запазва мястото си от по-преден етап на класиране. Заявления могат да се подават онлайн или в училището-гнездо, което е ОУ „Св. Патриарх Евтимий“ във Велико Търново. Заявления в училището-гнездо се приемат днес и утре от 8.00 до 18.00 часа. \r\nНадежда КРЪСТЕВА", "date": "2018.07.23", "title": "Велико Търново: Близо 500 са свободните места във великотърновските училища преди трето класиране за прием след седми клас"}
{"url": "http://www.focus-news.net/news/2018/07/23/2548604/smolyan-narodniyat-predstavitel-ot-gerb-d-r-daniela-daritkova-otkri-kampaniya-za-bezplatni-izsledvaniya-za-hepatit-v-i-c.html", "text": "Народният представител от ГЕРБ и председател на Комисията по здравеопазване д-р Даниела Дариткова откри кампания в Смолян за безплатни скринингови изследвания за хепатит В и C. Това съобщиха от пресцентъра на  ГЕРБ – Смолян . Кампанията „Скъсай с хепатита!” се организира от Национално сдружение за борба с хепатита „Хепасист“ и Сдружение „ХепАктив“, под патронажа на Комисия по здравеопазването към Народното събрание. \r\nНа официалното откриване присъстваха зам.-областният управител Адриян Петров, зам.-кметът на община Смолян Марин Захариев, д-р Сийка Чернева – директор на дирекция „Надзор на заразните болести“ към РЗИ-Смолян, представители на двете пациентски сдружения. \r\nД-р Даниела Дариткова заяви при откриването на кампанията, че целта й е да се повиши информираността на гражданите за хепатит В и С, които дълго протичат безсимптомно. \r\n„Всички трябва да сме ангажирани с идеята да реализираме плановете на Световна здравна организация  и на българското здравеопазване до 2030 г. да елиминираме хепатита. Възможността за елиминация става чрез съвместните усилия и действия, когато правим адекватна превенция и скрининг на заболяването и изследване на повече хора. Тогава, когато гарантираме сигурност на кръвните продукти чрез инвестиция в апаратура, която ранно диагностицира наличието на вирусни частици в кръвта“, каза д-р Дариткова. \r\nТя съобщи, че здравното министерство се е ангажирало чрез европейски средства да закупи специални апарати за българските трансфузионни центрове, които на най-ранен етап откриват хепатитни вируси. \r\n„Доброто лечение също гарантира елиминация на заболяването. Поради тези причини имаме добри резултати и добри данни от НЗОК за повече от 3000 излекувани пациенти, за които касата плаща лечението на хепатит С и В. Най-важното е обаче там, където можем да правим превенция с ваксинации, да я използваме активно“, подчерта председателят на Здравната комисия към НС. \r\nВ България задължителната имунизация за хепатит В е от 1992 г., затова и случайте на този вид хепатит са драстично намалели. За хепатит А също има ваксинация, която е пожелателна, като тук най-важното е да се спазва добра лична хигиена. \r\nОбщите предизвикателства за борба с хепатита бяха обсъдени на една регионална конференция в края на юли миналата година, когато България беше домакин под патронажа на българското председателство на ЕС и Комисията по здравеопазване. От там излезе резолюция за общите предизвикателства и възможността за съвместни решения за борбата с хепатит и СПИН в района от Централна и Източна Европа. \r\n„Вярвам, че с приложенията в нормативните документи на тази резолюция ще имаме адекватна борба с хепатита. Благодаря на представителите на община Смолян, областна администрация, Регионалния инспекторат по образование, защото е важно заедно да си подадем ръка, за да може да скъсаме с хепатита“, заяви д-р Дариткова. \r\nОфициалното откриване приключи със символично отрязване на вратовръзките и шалчетата в подкрепа на кампанията „Скъсай с хепатита!“ \r\nСпециално оборудван за целта бус, който е позициониран на площад „Свобода“, има готовност да изследва днес около 300 човека до 16.00 часа.", "date": "2018.07.23", "title": "Смолян: Народният представител от ГЕРБ д-р Даниела Дариткова откри кампания за безплатни изследвания за хепатит В и C"}
{"url": "http://www.focus-news.net/news/2018/07/23/2548603/die-berliner-zeitung-neizvestni-podpaliha-dvama-bezdomni-v-berlin.html", "text": "Неизвестни лица подпалиха двама бездомни във федералната германска столица Берлин, съобщава вестник  \tDie Berliner Zeitung . \r\nСлед нападението пострадалите са настанени за лечение в болница, но са с опасност за живота, потвърди говорител на полицията. Жертвите са на 47 г. и 62 г. И двамата са с германско гражданство. Друга информация за пострадалите не се привежда. \r\nСъгласно разпространената информация, нападението е извършено в близост до една от гарите в града. Двамата бездомни са били завити с множество одеала и кашони. Върху тях е излята запалима течност – бензин или някакъв вид алкохол, след което са били запалени.  \r\nПо данни на изданието собственик на заведение, разположено в близост до мястото на инцидента, се е притекъл първи на помощ, като се е опитал да потуши пламъците с пожарогасител.  Тереза Герова", "date": "2018.07.23", "title": "Die Berliner Zeitung: Неизвестни подпалиха двама бездомни в Берлин"}
{"url": "http://www.focus-news.net/news/2018/07/23/2548610/varna-avtomobil-se-e-preobarnal-na-avtomagistrala-hemus.html", "text": "Автомобил се е преобърнал край аварийната лента на магистрала „Хемус“ в района на Варна, малко преди Провадия. Това съобщиха за  Радио „Фокус“ – Варна  от пресцентъра на Областната дирекция на МВР. Инцидентът е станал около 11.45 часа, малко преди пътен възел „Ветрино“. До произшествието се е стигнало след като 42-годишен водач е изгубил контрол над управлявания от него лек автомобил. Колата се е обърнала встрани от пътя, но няма пострадали. Регистрирани са само материални щети. Водачът също е изведен от автомобила без наранявания. Към момента няма проблеми с движението в участъка. Това е втори инцидент на магистрала „Хемус“ в рамките на днешния ден. По-рано около 9.30 часа 35-годишен велосипедист загина на място, след като навлезе в активната лента за движение и бе блъснат от 61-годишен водач на лек автомобил. От \"Пътна полиция\" апелират водачите да проявяват внимание на пътя, предвид очакваните валежи. В областта движението е спокойно.  \r\nДиана СТОЕВА", "date": "2018.07.23", "title": "Варна: Автомобил се е преобърнал на автомагистрала „Хемус“"}
{"url": "http://www.focus-news.net/news/2018/07/23/2548606/tsvetan-tsvetanov-provede-rabotna-sreshta-s-poslanika-na-frantsiya-v-balgariya-npr-erik-lyobedel.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Франция в България Н.Пр. Ерик Льобедел. Двамата обсъдиха политическата ситуация в страната и Европа, като акцентираха върху  сътрудничеството в сектор „Сигурност“ и засилването на правоохранителните способности в ЕС, съобщиха от пресцентъра на  ПП ГЕРБ .  \r\nПо отношение на миграцията, Цветанов и Льобедел се обединиха около идеята, че политиките в тази сфера трябва да се стремят към изграждането на регионални платформи в Африка, като отбелязаха важността да се запази работещата комуникация с Турция, която на практика към момента осъществява тази роля. \r\nВ рамките на разговора бе отбелязано също, че добрите работни контакти между премиера Бойко Борисов и президента Макрон през последната година и половина са дали тласък за двустранните отношения. \r\nЦветан Цветанов благодари за подкрепата от страна на френската делегация за приемането с пълен политически консенсус на Процедурните правила за функционирането на Съвместната група за парламентарен контрол на Европол, което се случи в рамките на Парламентарното измерение на Българското председателство на Съвета на ЕС.  \r\n„Френските парламентаристи бяха сред делегациите със сериозни резерви по време на Естонското председателство и аз съм благодарен, че след проведените преговори и промени по текста колегите дадоха своята пълна подкрепа“, обясни Цветанов. Приемането на Процедурните правила даде възможност за участие за първи път на представител на Групата в среща на Управителния съвет на Европол през май тази година, когато в качеството си на съпредседател Цветанов представи приетите Процедурни правила. \r\nПредседателят на ПГ на ГЕРБ Цветан Цветанов и посланикът на Франция в България Ерик Льобедел обсъдиха и възможностите за засилване на парламентарното сътрудничество между българския парламент и френския Сенат, особено с оглед на работата на парламентарните комисии по вътрешни работи.  \r\nВ края на разговора Цветанов поздрави Льобедел и за триумфа на френския национален отбор по футбол на Мондиала в Русия.", "date": "2018.07.23", "title": "Цветан Цветанов проведе работна среща с посланика на Франция в България Н.Пр. Ерик Льобедел"}
{"url": "http://www.focus-news.net/news/2018/07/23/2548607/katya-zografova-literaturen-istorik-nikola-vaptsarov-pishe-za-globalnite-problemi-na-chovechestvoto.html", "text": "Никола Вапцаров пише за глобалните проблеми на човечеството. Това каза Катя Зографова, литературна историчка, писателка и уредник на къщата музей „Никола Йотов Вапцаров“ в интервю за  Агенция „Фокус“  .С поред нея най-силен световен интерес към творчеството на Вапцаров има към едно стихотворение, което не влиза в „Моторни песни“, а именно безспорния шедьовър „История“.“ Известно е, че един от нобеловите лауреати за литература сицилианеца Салвадор Куазимодо е бил толкова впечатлен от дълбочината на това стихотворение за тази друга алтернативна, неофициалната история на човек, че той пише възторжени думи за Никола Вапцаров. По думите ѝ интересът към поета е твърде понятен, защото той е бил един човек с много модерно мислене, който говори откровено и преводимо на всички световни езици. „Той пише за глобалните проблеми на човечеството, включително и за машинната цивилизация, в която днес живеем. Вапцаров е един поет, който е харесван от световните писатели, братя по перо и обикновените хора, защото той показва един свободен и революционен дух и в същото време талант“, коментира Катя Зографова. Тя уточни, че това е напълно достатъчно, за да обичаме и превеждаме Никола Вапцаров. „Мисля, че само ние българите си задаваме въпроси, които ни карат да се противопоставяме в мисленето си за него, дали е бил терорист или антифашист. Ние се втренчваме в тези политически оптики и забравяме, че той е много повече от някаква партийна принадлежност“, посочи писателката и литературната историчка.   \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.07.23", "title": "Катя Зографова, литературен историк: Никола Вапцаров пише за глобалните проблеми на човечеството"}
{"url": "http://www.focus-news.net/news/2018/07/23/2548609/pregled-na-mezhdunarodnite-novini-do-13-chasa-agentsiya-fokus.html", "text": "В късните часове на понеделник, 23 юли, министърът на външните работи на Руската федерация Сергей Лавров ще посети Израел за среща с министър-председателя Бенямин Нетаняху. В Ерусалим първият дипломат на Москва ще бъде придружаван от началника на Генералния щаб на Въоръжените сили на Руската федерация генерал Валерий Герасимов. Това потвърдиха за  TACC  от пресслужбата на израелския премиер. \r\n„Можем да потвърдим, че срещата ще се проведе в кабинета на министър-председателя на Израел в Ерусалим“, е отгоровът от пресслужбата на Нетаняху, дадена на запитване от кореспондент на агенцията. \r\nВ медиите вече бе разпространена информация, че в рамките на срещата Лавров и Нетаняху ще обсъдят ситуацията в Сирия. Други подробности не се съобщават към момента. \r\n***   По непотвърдени данни, в рамките на провеждащата се в Скопие среща на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, опозиционният лидер Християн Мицковски се е отказал от искането си за променя на чл. 353 на Наказателния кодекс, предава македонската телевизия  „24 вести“ . \r\nСпоред източниците на медията министър-председателят на Македония Зоран Заев е дал съгласието си за съставяне на служебно правителство преди провеждането на всички избори в страната, стига лидерът на ВМРО-ДПМНЕ да призове гражданите на Македония да гласуват на референдума за договора за името.  \r\nЗоран Заев, Християн Мицковски, Али Ахмети и Билал Касами седнаха за трети път на масата за преговори в опит да постигнат споразумение за процедурата, по която ще бъде избран съставът на Държавната избирателна комисия (ДИК) – ключов орган за организирането и провеждането на референдума за името.  \r\nНа срещата в Клуба на депутата се обсъждат условията на ВМРО-ДПМНЕ - Законът за финансиране на партиите, назначаване на служебно правителство и промени в наказателния кодекс, свързани с намаляване на наказанията за злоупотреба със служебно положение. \r\n***  Неизвестни лица подпалиха двама бездомни във федералната германска столица Берлин, съобщава вестник  \tDie Berliner Zeitung . \r\nСлед нападението пострадалите са настанени за лечение в болница, но са с опасност за живота, потвърди говорител на полицията. Жертвите са на 47 г. и 62 г. И двамата са с германско гражданство. Друга информация за пострадалите не се привежда. \r\nСъгласно разпространената информация, нападението е извършено в близост до една от гарите в града. Двамата бездомни са били завити с множество одеала и кашони. Върху тях е излята запалима течност – бензин или някакъв вид алкохол, след което са били запалени.  \r\nПо данни на изданието собственик на заведение, разположено в близост до мястото на инцидента, се е притекъл първи на помощ, като се е опитал да потуши пламъците с пожарогасител. \r\n***  САЩ не подкрепят разделянето на Косово, но не го и изключват като възможност, коментират в редакцията на електронното издание на сръбския ежедневник   „Политика“ . \r\nВоденият под егидата на Европейския съюз диалог за нормализиране на двустранните отношения между Белград и Прищина навлезе в заключителната си фаза. В търсене на компромисно решение - не само за масата за преговори в Брюксел, но и такова, което би предотвратило „замразяването\" на косовския проблем, бяха представени предложения, които до този момент бяха категорично отхвърляни. Сред вариантите за постигането на решение бе предложението на посланика на САЩ в Косово Грег Делави, който загатна за възможното разделяне на най-младата държава на Балканите.  \r\nНезависимо, че американският дипломат побърза да се отрече от собствените си думи, изявлението му предизвика широки дискусии. „Изявлението на Делави, макар и не съвсем ясно, и от което по-късно самият той се отрече (което бе очаквано след произволните му интерпретации), все пак ни казва най-малко две важни неща. Първо, опцията за разделяне на Косово (в източника – Косово и Метохия) най-сетне бе спомената не от кого да е, а от представител на САЩ. И второ, изпратено е послание, че този вариант няма да бъде предложен на двете страни. С други думи, страните в преговорите сами трябва да намерят решение, което да ги удовлетворява“, коментира професор Драган Сименович, международен експерт по конфликти. \r\nМиналата седмица Делави заяви, че Прищина и Белград трябва да вземат решение за евентуално разделяне на Косово. На следващия ден той отхвърли истинността на това изявление, като категорично увери, че става въпрос за фалшива новина. Американската подкрепа за независимостта на Косово е непоколебима и ще продължи и в бъдеще, подчерта Делави. \r\n***  Гръцкият премиер Алексис Ципрас ще бъде в Мостар, Босна и Херцеговина (БиХ), където ще бъде почетен от Денис Звиздич, председател на Съвета на министрите на БиХ, заедно с министър-председателя на Република Македония Зоран Заев и черногорския премиер Душко Маркович. Събитието се организира от Центъра за мир и мултиетническо сътрудничество, пише  електронното издание Sarajevo Times . \r\nСъбитието в Мостар ще се проведе на \"Стари мост\", моста, който беше разрушен на 9 ноември 1993 г. по време на босненската война след 427 години съществуване. След края на югославската гражданска война първоначално е построен временен висящ мост на мястото на повредения Стари мост. Световната банка, ЮНЕСКО, Фондация Ага Хан и Фондът за световно наследство създадоха съюз, който да наблюдава възстановяването на Стария мост и стария център на Мостар. Където беше възможно, оригиналните камъни на моста 1566 бяха използвани на местата, където те бяха на разположение и биха могли да бъдат използвани. Официалното преоткриване на моста се състоя на 23 юли 2004 г. с представители на 60 страни. \r\nСтарият мост е първият паметник на Босна и Херцеговина в списъка на ЮНЕСКО. ЮНЕСКО го описва като \"символ на помирение и международно сътрудничество ... символ на съжителството на различните религии, култури и етнически общности\". \r\nВсяка година в деня на преоткриването на \"Стари мост\" Центърът за мир и мултикултурното сътрудничество провежда символични събития, в които биват почитани политиците, допринесли за мира и сътрудничеството. \r\nЧетиримата министър-председатели ще подпишат Хартата за мир в Мостар, която миналата година подписа министър-председателят на Република Македония Зоран Заев, а преди две години тогавашният министър-председател на Черна гора Мило Джуканович. Ще се проведе и символична разходка по Стари Мост. \r\n***  Голяма част от горските пожари, които обхванаха Швеция в последната седмица, са вече потушени, съобщава германският национален ежедневник  Die Frankfurter Allgemeine Zeitung . \r\nСъгласно данни, разпространени в ранните часове на деня, противопожарните служби се борят за овладяването на 27 огнища. Миналата седмица те бяха 70. Налице са обаче опасения от избухването на нови пожари, тъй като температурите отново се покачват, а вятърът се усилва.  \r\nПожарникарите са успели да потушат по-малките пожари, четирите най-големи огнища все още не са локализирани. Продължават усилията за ограничаване на разпространяването им.  \r\nОт редакцията съобщават, че между 50 и 60 германски пожарникари работят на терен в изключително опасни условия. Берлин оказа помощ на Стокхолм при справянето с бедствието, като изпрати пожарни екипи, 11 пожарни коли и пет хеликоптера със съответния екипаж.  \r\nСтраната разчита на международна помощ за справяне със стихията. Към настоящия момент освен Германия са се отзовали също Италия и Франция. \r\n***", "date": "2018.07.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/23/2548608/simeon-karakolev-natsionalna-kozevadna-i-ovtsevadna-asotsiatsiya-predi-11-godini-ovtsete-i-kozite-v-balgariya-sa-bili-s-820-000-poveche-otkolkoto-sega.html", "text": "Преди 11 години овцете и козите в България са били с 820 000 повече отколкото сега. Това каза за  Радио „Фокус“ – Бургас  Симеон Караколев, съпредседател на Националната козевъдна и овцевъдна асоциация. Той отчете като проблем обаче това, че както в случая с баба Дора от Шарково, която от 150 кози във фермата, има регистрирани едва 100, а 50 от тях не са регистрирани в системата, така и това, че има ферми, които регистрират животни, а ги нямат налични. \"Така че тук трябва да се мисли за някакъв по-стриктен начин на отчетност по фермите“, каза още Караколев. \r\nСпоред него няма промяна в епизоотичната обстановка за Бургаския регион в сравнение с преди 1 месец. „С изключение на наплашването на хората и фактът, че Бургас е съседна област на Ямбол, а и в Бургаско село имаше огнище“, допълни Караколев. \r\nВеселина НИКОЛОВА", "date": "2018.07.23", "title": "Симеон Караколев, Национална козевъдна и овцевъдна асоциация: Преди 11 години овцете и козите в България са били с 820 000 повече отколкото сега"}
{"url": "http://www.focus-news.net/news/2018/07/23/2548615/plovdiv-zapochna-rekonstruktsiyata-na-ul-grigor-bozhkov-v-rayon-trakiya.html", "text": "Започна реконструкцията на ул. „Григор Божков“ в район „Тракия“ в Пловдив, предаде репортер на  Радио „Фокус“- Пловдив . Дължината на улицата е около 600 м с площ 4400 кв. м. „След провеждането на процедура и избор на изпълнител, можем да се похвалим и с обновяване и на тази пътна артерия в района“, каза кметът на района Костадин Димитров. Вече са обновени улиците пред блокове 71, 73 и до средно училище Димитър Матевски. Изградени са тротоари пред блокове 71, 72 и 73 и по продължението на улицата. В микрорайон А8 ще бъде изграден и новият парк в „Тракия“, като част от капиталовата програма за 2018г. „Благоустройството на районите и ремонтът на вътрешнокварталните улици е сред приоритетите на община Пловдив“, подчерта кметът на град Пловдив Иван Тотев, който присъства на началото на реконструкцията.", "date": "2018.07.23", "title": "Пловдив: Започна реконструкцията на ул. „Григор Божков“ в район „Тракия“"}
{"url": "http://www.focus-news.net/news/2018/07/23/2548614/sabranite-za-2017-g-premii-za-zadalzhitelnata-zastrahovka-grazhdanska-otgovornost-na-nay-masovite-prevozni-sredstva-ne-sa-dostatachni-za-da-pokriyat-razhodite-na-zastrahovatelite.html", "text": "Събраните за 2017 г. премии за задължителната застраховка „Гражданска отговорност“ на най-масовите превозни средства не са достатъчни, за да покрият разходите на застрахователите. Това става ясно от публикуван от  Комисията за финансов надзор  анализ на пазара на задължителната застраховка „Гражданска отговорност“ на автомобилистите в България. Анализът за периода между 2012 и 2017 година е направен на основата на обобщени данни, предоставени от застрахователите в България, които предлагат застраховка „Гражданска отговорност“ и генерираните данни от КФН от Единната информационна система за оценка, управление и контрол на риска (ЕИСОУКР) на Гаранционния фонд.  \r\nПредставени са фактическите показатели за четирите рискови групи: леки автомобили и товарни автомобили с допустима максимална маса до 5 тона; товарни автомобили с допустима максимална маса над 5 тона и автобуси; седлови влекачи; моторни превозни средства, различни от посочените в първите три рискови групи. \r\nВ табличен вид за разглеждания период са представени средният брой автомобили по рискови групи за периода 2012-2017 г., средната честота на претенциите и средният размер на изплатените претенции, както неимуществените такива и техният дял в общо броя на претенциите. \r\nВ последната част на анализа са разгледани разходите и резултатите на премиите както на база на пазарните данни, така и на база предоставените от застрахователите индивидуални данни. \r\nНаправените по различни методи изчисления показват, че за най-масовите превозни средства – автомобили, камиони и автобуси, събраните премии за 2017 година не са достатъчни, за да покрият разходите на застрахователите. \r\nПълния текст на резюмето на анализа може да намерите  .", "date": "2018.07.23", "title": "Събраните за 2017 г. премии за задължителната застраховка „Гражданска отговорност“ на най-масовите превозни средства не са достатъчни, за да покрият разходите на застрахователите"}
{"url": "http://www.focus-news.net/news/2018/07/23/2548611/ivan-vasilev-lovno-ribarsko-druzhestvo-sokol-1911-grupoviyat-otstrel-na-divi-svine-sega-ne-samo-che-nyama-da-spre-afrikanskata-chuma-no-mozhe-i-da-ya-razprostrani.html", "text": "Груповият отстрел на диви свине сега не само, че няма да спре африканската чума, но може и да я разпространи. Това каза за  Радио „Фокус“ – Пирин  Иван Василев, председател на ловно-рибарско дружество „Сокол 1911“. Според него към днешна дата въпросът със заразата се преекспонира. Василев обясни, че африканска чума сред свинете има от преди 3 години, като е засегнала прибалтийските републики. Той добави, че сега, когато заразата е достигнала Румъния, е почнало и многото говорене, но без да се предлагат конкретни и адекватни мерки. Василев каза още, че ловците в област Благоевград не се притесняват много от заразата, тъй като са далеч от Румъния, а също така границата преминава през река Струма, която е пълноводна и голяма, което позволява да се вземат мерки. „Според нас държавата е тази, която трябва да влезе в контакт с румънските власти, за да се договори поставянето на електропастири от двете страни на границата. Доколкото имам информация, край Силистренско вече има поставени такива електропастири. Не е нужно на този етап, както парламента са взели решение, да се започне груповото ловуване на дивата свиня“, подчерта Василев. Той допълни, че е много хубаво, че от Народното събрание са се загрижили за предпазни мерки, но не това е начинът. Според него мерките трябва да се вземат още преди заразата да дойде до Дунав в районите, които са близо до реката. Той добави, че ако сега се разреши ловът, то заразата може да се разнесе, а не да се спре, защото при отстрел на дива свиня, ранена, тя може да измине доста километри, след което при настъпване на смъртта, тя ще бъде нападната от птици, които също ще разнесат чумата. \r\nЛивия НИНОВА", "date": "2018.07.23", "title": "Иван Василев, ловно-рибарско дружество „Сокол 1911“: Груповият отстрел на диви свине сега не само, че няма да спре африканската чума, но може и да я разпространи"}
{"url": "http://www.focus-news.net/news/2018/07/23/2548613/nedyalko-slavov-oblasten-upravitel-na-smolyan-nad-50-000-ovtse-i-kozi-v-300-po-golemi-obekta-i-nad-5000-lichni-stopanstva-se-otglezhdat-v-oblastta.html", "text": "Над 50 000 овце и кози в 300 по-големи обекта и над 5000 лични стопанства се отглеждат в област Смолян. Това каза пред  Радио „Фокус“ – Смолян  областният управител на Смолян Недялко Славов. „Африканска чума по свинете и чума по дребни преживни животни не е установена на територията на областта, но предвид активния летен сезон и високата мобилност на хора, пътници и товари, предупреждаваме, че човешкият фактор е основен за разпространение на тези зарази. Благоприятното за африканската чума по свинете при нас е, че на територията на областта няма големи стопанства с домашни прасета, но пък имаме изключително разпространена популация на дива свиня, чрез която се разпространява заразата. Обратно – за чумата по дребните преживни животни има над 50 000 домашни овце и кози и всички са в голяма разпокъсаност. Всички обекти подлежат на контрол и няма данни за наличието на вируса“, поясни Славов. Той посочи, че досега са получени два сигнала за открити мъртви диви прасета край Момчиловци и са изпратени проби за изследване. Славов подчерта, че болестите не са опасни за хората, но предизвикват сериозни стопански щети, тъй като смъртността при тях е доста висока. Славов подчерта, че трябва да се внимава, тъй като разпространители могат да бъдат бездомни кучета, птици, гарвани и други, които се хранят с мърша и хората с човешка дейност. Заради африканската чума се предвижда ловният сезон да бъде по-рано, за да се разрези популацията на дива свиня. Областният управител на Смолян апелира при натъкване на трупове на животни в гора да се сигнализира веднага на кметовете и оттам да се задейства процедурата и да се уведоми Областната дирекция по безопасност на храните. \r\nНели ГЕРГЬОВСКА", "date": "2018.07.23", "title": "Недялко Славов, областен управител на Смолян: Над 50 000 овце и кози в 300 по-големи обекта и над 5000 лични стопанства се отглеждат в областта"}
{"url": "http://www.focus-news.net/news/2018/07/23/2548596/24-vesti-makedoniya-liderat-na-vmro-dpmne-se-e-otkazal-ot-iskaneto-si-za-promeni-v-nakazatelniya-kodeks-tvardyat-iztochnitsi.html", "text": "По непотвърдени данни, в рамките на провеждащата се в Скопие среща на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, опозиционният лидер Християн Мицковски се е отказал от искането си за променя на чл. 353 на Наказателния кодекс, предава македонската телевизия  „24 вести“ . \r\nСпоред източниците на медията министър-председателят на Македония Зоран Заев е дал съгласието си за съставяне на служебно правителство преди провеждането на всички избори в страната, стига лидерът на ВМРО-ДПМНЕ да призове гражданите на Македония да гласуват на референдума за договора за името.  \r\nЗоран Заев, Християн Мицковски, Али Ахмети и Билал Касами седнаха за трети път на масата за преговори в опит да постигнат споразумение за процедурата, по която ще бъде избран съставът на Държавната избирателна комисия (ДИК) – ключов орган за организирането и провеждането на референдума за името.  \r\nНа срещата в Клуба на депутата се обсъждат условията на ВМРО-ДПМНЕ - Законът за финансиране на партиите, назначаване на служебно правителство и промени в наказателния кодекс, свързани с намаляване на наказанията за злоупотреба със служебно положение. Тереза Герова", "date": "2018.07.23", "title": "„24 Вести“ (Македония): Лидерът на ВМРО-ДПМНЕ се е отказал от искането си за промени в Наказателния кодекс, твърдят източници"}
{"url": "http://www.focus-news.net/news/2018/07/23/2548605/galin-bonev-natsionalnata-asotsiatsiya-za-razvazhdane-na-mlechni-ovtse-58-stada-s-9-720-zhivotni-ot-mlechni-porodi-ovtse-sa-pod-kontrola-na-asotsiatsiyata-v-sliven.html", "text": "58 стада с 9 720 животни от млечни породи овце са под контрола на Националната асоциация за развъждане на млечни овце в Сливен. Това съобщи пред  Радио „Фокус“ – Сливен  зооинженерът Галин Бонев, представител на асоциацията. Стадата се отглеждат предимно в равнинната част от областта, в селата Камен, Крушаре, Николаево, Биково, Злати войвода и край Твърдица. И в момента се провеждат мероприятия по подобряване и изчистване на породата, подобряване на плодовитостта и повишаване млечността на животните. Предприемат се всички мерки за недопускане разпространението на чумата при дребните преживни животни, съобщи още Галин Бонев. Пашата е ограничена в района на фермите. Избягва се извеждане на млади животни на паша, а това затруднява изхранването. В момента има и много нереализирани на пазара млади животни заради опасенията от разпространение на чумата. Заради ситуацията в Ямболско са извършени  проверки за състоянието на животните. В момента те са спрени до второ нареждане, уточни Бонев. \r\nЛюдмила ЙОРГОВА", "date": "2018.07.23", "title": "Галин Бонев, Националната асоциация за развъждане на млечни овце: 58 стада с 9 720 животни от млечни породи овце са под контрола на асоциацията в Сливен"}
{"url": "http://www.focus-news.net/news/2018/07/23/2548619/dimitar-ivanov-oblasten-upravitel-na-yambol-vse-oshte-ne-sa-vzeti-vtori-probi-za-chuma-ot-fermata-v-bolyarovo.html", "text": "Не са взети втори проби от животните във фермата на Анна и Тодор Петрови в село Болярово. Това съобщи за  Агенция „Фокус“  областният управител на Ямбол Димитър Иванов за мерките срещу чумата по дребните преживни животни в село Болярово. „Изчакваме решението им относно взимането на вторите проби“, посочи той. „Имаме заповед за евтаназия, но взехме решение да се съгласим за втори проби, както Анна Петрова поиска“, припомни областният управител. „Реално тя ни поставя в позицията да не можем да вземем втори проби“, обясни Димитър Иванов. „Чакаме чисто човешкото отношение, каквото ние проявихме към нея. В събота разговорът ни беше сигурно около час“, посочи той. „В събота тя се съгласи, поиска 10 минути, за да се обади на съпруга си, който беше на работа. Оттогава не си вдига телефона, не иска и среща. Не казва каква е причината за отказа ѝ, от събота нямаме никаква комуникация с нея. Вчера ходихме да я търсим, но я нямаше там“, допълни Димитър Иванов. Попитан какво ще се предприеме, ако стопаните не се съгласят той посочи: „Мислим варианти, но все още няма решение“. \r\nБиляна ИВАНОВА", "date": "2018.07.23", "title": "Димитър Иванов, областен управител на Ямбол: Все още не са взети втори проби за чума от фермата в Болярово"}
{"url": "http://www.focus-news.net/news/2018/07/23/2548620/varna-zrelishtna-katastrofa-v-rayona-na-bivshata-proektantska-organizatsiya-se-razmina-bez-zhertvi-i-postradali.html", "text": "Зрелищна катастрофа в района на бившата Проектантска организация във Варна днес по обед се размина без жертви и пострадали. Инцидентът е станал около 12.20 часа в платното в посока към пробива „Левски“. Това съобщиха за  Радио „Фокус“ – Варна  от пресцентъра на Областната дирекция на МВР. От там уточниха, че няма пострадали хора, регистрирани са само материални щети. Според очевидци, вследствие на сблъсък в платното към кварталите, единият автомобил е отскочил в насрещното движение и се е спрял до паркираните в едната лента на булеварда коли. \r\nДиана СТОЕВА", "date": "2018.07.23", "title": "Варна: Зрелищна катастрофа в района на бившата Проектантска организация се размина без жертви и пострадали"}
{"url": "http://www.focus-news.net/news/2018/07/23/2548617/dobrich-zadarzhaha-53-godishen-shofyor-s-330-promila-alkohol-v-kravta-v-shabla.html", "text": "Задържаха 53-годишен шофьор с 3.30 промила алкохол в кръвта в Шабла. Това съобщиха от  ОДМВР-Добрич . На 20 юли около 16.30 часа е спрян лек автомобил „Рено” със софийска регистрация, управляван от  53-годишен мъж от град София. След извършена проверка за употреба на алкохол е установено наличието на 3,30 промила в издишания от водача въздух. Шофьорът на лекия автомобил е задържан за 24 часа. По случая е образувано бързо полицейско производство.", "date": "2018.07.23", "title": "Добрич: Задържаха 53-годишен шофьор с 3.30 промила алкохол в кръвта в Шабла"}
{"url": "http://www.focus-news.net/news/2018/07/23/2548622/smolyan-obshtinskite-savetnitsi-ot-gerb-shte-se-sreshtnat-s-zhitelite-na-selo-arda-na-24-yuli.html", "text": "Общинските съветници от ГЕРБ-Смолян Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на смолянското село Арда. Срещата ще бъде от 18.00 часа на 24 юли (вторник) в местното читалище. Това съобщиха от пресцентъра на  ПП ГЕРБ . \r\nПредставителите на ГЕРБ ще отговорят на конкретни въпроси, които касаят местното население и ще търсят решение на поставените проблеми.", "date": "2018.07.23", "title": "Смолян: Общинските съветници от ГЕРБ ще се срещнат с жителите на село Арда на 24 юли"}
{"url": "http://www.focus-news.net/news/2018/07/23/2548616/simeon-karakolev-natsionalna-kozevarna-i-ovtsevadna-asotsiatsiya-chumata-e-mnogo-opasno-i-seriozno-zabolyavane-i-tryabva-da-se-vzemat-vsichki-merki-sreshtu-nego.html", "text": "Чумата е много опасно и сериозно заболяване и трябва да се вземат всички мерки срещу него. Това каза за  Радио „Фокус“ – Бургас  Симеон Караколев, съпредседател на Националната козевъдна и овцевъдна асоциация \r\n„В момента на база на целия този шум, който се вдигна, и липсата на адекватни мерки доведе до това, че в цялата страна е създадена масова психоза в сектора. Където и да умре животно или две, всеки си мисли, че това е чума, което не е редно“, каза още Караколев. \r\nСпоред него взетите мерки са необходими, но подходът - неправилен. „Говоря за адекватни мерки от страна на компетентните органи. Нямам предвид само Агенцията за безопасност на храните. Има Министерство на земеделието и горите, което си има своите подразделения, които също трябваше да се включат“, допълни Караколев. \r\nВеселина НИКОЛОВА", "date": "2018.07.23", "title": "Симеон Караколев, Национална козевърна и овцевъдна асоциация: Чумата е много опасно и сериозно заболяване и трябва да се вземат всички мерки срещу него"}
{"url": "http://www.focus-news.net/news/2018/07/23/2548618/katya-zografova-literaturen-istorik-kashtata-muzey-na-nikola-vaptsarov-e-mozhe-bi-nay-moderniyat-literaturen-muzey-v-sofiya.html", "text": "Къщата музей на Никола Вапцаров е може би най-модерният литературен музей в София. Това каза Катя Зографова, литературна историчка, писателка и уредник на къщата музей „Никола Йотов Вапцаров“ в интервю за  Агенция „Фокус“  .Тя обясни, че с години музеят е бил в политическа немилости и е приличал на къща на ужасите, но след един генерален ремонт, това е може би най-модерният литературен музей в София. „Тук има мултимедийни и изложбени зали, както и автентична и битова част, която е непокътната“, посочи още Зографова. По думите ѝ всичко в музея е в много добро състояние. Тя отбеляза, че в музея идват колкото българи, толкова и чужденци. „Хората го търсят и преоткриват. Непрекъснато се изненадвам от това, че идват италианци и гърци“, коментира още Зографовва. Тя уточни, че е спокойна за бъдещето на Вапцаровата поезия, защото той е една гордост и емблематична фигурна на българската гражданска съвест. „Всеки, които дойде може да види и световната награда за мир. Никола Вапцаров е единственият български поет, които е получавал такава награда“, посочи тя.    \r\nНа въпроса след като Вапцаров в миналото е възприеман крайно противоречащо, гледа ли се към личността му днес по различен начин, тя отговори, че не бива да се притесняваме от това роене на мнения, защото това показва, че Вапцаров ни докосва и ние не сме равнодушни към него. Тя прикани всички любители на поета да посетят музея на Никола Вапцаров, да се запознаят с интересни събития и факти около живота и творчеството му.  \r\nДаяна ДЮЛГЕРОВА Пълния текст на интервюто четете в „Мнение”", "date": "2018.07.23", "title": "Катя Зографова, литературен историк: Къщата музей на Никола Вапцаров е може би най-модерният литературен музей в София"}
{"url": "http://www.focus-news.net/news/2018/07/23/2548625/dobrich-7-000-lv-i-zlatni-nakiti-sa-otkradnati-ot-chasten-imot-v-balchik.html", "text": "Балчик.  7 000 лв. и златни накити са откраднати от частен имот в Балчик. Това съобщиха от  ОДМВР- Добрич .  \r\nНа 21 юли, около 12.30 часа е получен сигнал за извършена кражба от частен имот на територията на град Балчик. По данни на тъжителя са взети 7 000 лв. и златни накити с тегло 30 грама. Установено е, че влизането е станало чрез взлом на входната врата, а извършителят все още не е известен. По случая е образувано досъдебно производство.", "date": "2018.07.23", "title": "Добрич: 7 000 лв. и златни накити са откраднати от частен имот в Балчик"}
{"url": "http://www.focus-news.net/news/2018/07/23/2548626/pleven-shofyor-e-strelyat-po-drug-avtomobil-v-blizost-do-selo-lazarovo.html", "text": "Шофьор е стрелят по друг автомобил в близост до село Лазарово, съобщиха от пресцентъра на  МВР . Вечерта на 19 юли, жител от село Търнак сигнализирал в полицията за инцидент, възникнал в близост до село Лазарово. Мъжът обяснил, че шофирайки, бил засечен от „Ауди А3“, чийто водач, при извършване на изпреварване, извадил пистолет и произвел изстрел по посока на лекия му автомобил. В резултат на незабавните оперативно-издирвателни действия било установено, че зад волана на „Ауди“-то бил 29-годишен от село Лазарово, който е и произвел изстрела със законно притежаван газов пистолет. Оръжието е предадено доброволно и се намира на съхранение в РУ-Кнежа. По случая е образувано досъдебно производство за престъпление по чл. 325, ал. 1 от НК. Уведомена е прокуратурата.", "date": "2018.07.23", "title": "Плевен: Шофьор е стрелят по друг автомобил в близост до село Лазарово"}
{"url": "http://www.focus-news.net/news/2018/07/23/2548627/sport-ludogorets-shte-igrae-sreshtu-kluzh-ili-malmyo.html", "text": "Отборът на Лудогорец ще играе срещу румънския футболен клуб Клуж или шведския Малмьо в третия квалификационен кръг на Шампионската лига, ако в предния рунд на надпреварата успее да отстрани унгарския МОЛ Види. Това определи тегленият в Нион жребий за най-престижния европейски клубен турнир.  \r\nПървите мачове са на 7 и 8 август, а реваншите ще се играят на 14-и същия месец. Ако достигне до този кръг, Лудоготец ще бъдат гост в първия мач. \r\nСтана ясно и кой ще е евентуалният съперник на Лудогорец в третия квалификационен кръг на Лига Европа, ако играчите на Пауло Аутуори отпаднат от Шампионска лига. Това ще е победителят от мача Зрински (Босна) - Валета (Малта).", "date": "2018.07.23", "title": "Спорт: Лудогорец ще играе срещу Клуж или Малмьо"}
{"url": "http://www.focus-news.net/news/2018/07/23/2548628/varna-zapochna-priemat-v-tretoto-klasirane-za-detskite-gradini-i-yaslenite-grupi-v-grada.html", "text": "От днес до 27 юли родителите във Варна могат да запишат децата си в рамките на третото класиране от електронния прием за детските градини и яслените групи. Това съобщи за  Радио „Фокус“ – Варна  директорът на дирекция „Образование и младежки дейности“ в градската управа Лилия Христова. Подаването на заявления за третото класиране приключи в петък – 20 юли, а днес електронната система беше отворена точно в 10.00 часа с новите свободни места. Най-много са свободните места за родените през 2015 година. Техният брой е 239. За родените през 2014 година свободните места са 29, за набор 2013-та – 83 места, а за 2012-та –  85, каза още Лилия Христова. По думите й, за деца в яслена възраст, родени през 2016 и 2017 година, има обявени 7 свободни места в детска градина „Боров кът“ в Каменар. В електронния регистър за прием в раздел „Класиране“ е посочен графикът за дейностите за следващите класирания. На 30 юли ще бъдат публикувани свободните места, за които родителите ще могат да подават заявления до 3 август 2018 година. Съгласно графика на дейностите, при наличие на свободни места същите ще бъдат обявявани регулярно до края на календарната година. \r\nДиана СТОЕВА", "date": "2018.07.23", "title": "Варна: Започна приемът в третото класиране за детските градини и яслените групи в града"}
{"url": "http://www.focus-news.net/news/2018/07/23/2548631/kmetat-na-plovdiv-ivan-totev-ochakva-se-prez-mesets-septemvri-da-zapochne-realnoto-stroitelstvo-na-novata-hudozhestvena-galeriya-na-ul-gladston.html", "text": "Очаква се през месец септември да започне реалното строителство на новата Художествена галерия на ул. „Гладстон” в Пловдив. Това съобщи пред журналисти в Пловдив кметът Иван Тотев, предаде репортер на  Радио „Фокус”- Пловдив . На Общински съвет трябва да бъде взето решение за регулацията. Сега Експертният съвет е с особено мнение, тъй като галерията ще излиза малко по-напред на улицата. „Експертният съвет трябва да позволи това, а след това трябва да бъде съгласувано и с Националния институт за недвижимо културно наследство”, каза кметът. По думите на Тотев са очаква строителството на галерията да започне дори по-рано от септември и да се спазят сроковете. Галерията ще бъде открита през втората половина на 2019 година с голяма гостуваща изложба от Италия. За това са се разбрали кметът на Пловдив и министърът на културата на Италия, който гостува в Пловдив миналата седмица. Според Тотев тази галерия може да бъде домакин на изложба от висок клас, тъй като ще разполага със система за климатизация, система за влажност и други екстри. \r\nЦветана ТОНЧЕВА", "date": "2018.07.23", "title": "Кметът на Пловдив Иван Тотев: Очаква се през месец септември да започне реалното строителство на новата Художествена галерия на ул. „Гладстон”"}
{"url": "http://www.focus-news.net/news/2018/07/23/2548623/dimitar-ivanov-oblasten-upravitel-na-yambol-vanshni-litsa-sazdavat-smut-v-bolyarovo-te-nyamat-nishto-obshto-s-mestnite.html", "text": "Хората, които бяха в Шарково и са против евтаназията, стоят в Болярово, около имота на Анна и Тодор Петрови. Това съобщи за  Агенция „Фокус“  областният управител на Ямбол Димитър Иванов за мерките срещу чумата по дребните преживни животни в село Болярово. „Говорих с кмета на Болярово, че това са външни лица, които създават смут, не толкова напрежение. Те нямат общо с местните, никой от местните не е с тях“, заяви той. „Не е хубаво нещата да се възпрепятстват така“, коментира областният управител. „Ветеринарни лекари има в целия регион, от гледна точка и на дезинфекцията, която се прави“, обясни Димитър Иванов. „В Шарково в момента се дезинфекцират трите ферми. На следващия ден ще започне дезинфекцията и в самото село, по улиците и тревните площи. В сряда ще има още една дезинфекция на обектите“, каза още той. \r\nБиляна ИВАНОВА", "date": "2018.07.23", "title": "Димитър Иванов, областен управител на Ямбол: Външни лица създават смут в Болярово, те нямат нищо общо с местните"}
{"url": "http://www.focus-news.net/news/2018/07/23/2548612/mkd-makedoniya-liderskata-sreshta-v-skopie-e-prekasnata-za-pauza-dopuska-se-postiganeto-na-kompromis.html", "text": "Срещата на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, е прекъсната за пауза, съобщава скопското електронно издание  МКД . \r\nОфициални информации за хода на преговорите все още няма, но по непотвърдени данни е възможно постигането на компромис между преговарящите. Според източници министър-председателят Зоран Заев (СДСМ) е изразил готовност да приеме условието на опозиционната ВМРО-ДПМНЕ за назначаване на служебно правителство 100 дни преди изборите, стига лидерът й Християн Мицковски да декларира отказ от действия за бойкот на референдума за договора за името.  \r\nПартийни източници съобщават, че СДСМ остава на твърдата позиция да не приема искането за амнистия, за която ВМРО-ДПМНЕ настоява чрез изменения в Наказателния кодекс. Управляващата партия не е съгласна и с настояването на намаляване на наказанията за злоупотреба със служебното положение.  Тереза Герова", "date": "2018.07.23", "title": "МКД (Македония): Лидерската среща в Скопие е прекъсната за пауза, допуска се постигането на компромис"}
{"url": "http://www.focus-news.net/news/2018/07/23/2548630/mariya-ivanova-sobstvenik-na-ovtseferma-v-pazardzhishkoto-selo-shtarkovo-nyama-dokazana-bolest-v-nito-edno-stado-nyama-bolni-zhivotni-i-oshte-poveche-s-takiva-simptomi.html", "text": "Мнението ми за така наречената чума е като на всички нормални животновъди в тази държава, а то е, че всичко е нагласено, каза за  Радио „Фокус“- Пазарджик  Мария Иванова, собственик на овцеферма в пазарджишкото село Щърково. По думите й няма доказана болест в нито едно стадо, няма болни животни и още повече с такива симптоми. „Говори се, че преди време от Турция са внесени животни, които, не че са болни, а им е приложена живата ваксина, защото преди 2017 година там е имало огнище на чума и този щам е от живата ваксина. Който и доктор да питате, ще каже, че няма такава болест, която след толкова много дни да няма симптоми и умрели животни от тази зараза“, каза Иванова и допълни, че областта ни не е застрашена, но никой не може да гарантира какво ще се случи по нататък. \r\nРадослава МУРДЖЕВА", "date": "2018.07.23", "title": "Мария Иванова, собственик на овцеферма в пазарджишкото село Щърково: Няма доказана болест в нито едно стадо, няма болни животни и още повече с такива симптоми"}
{"url": "http://www.focus-news.net/news/2018/07/23/2548632/kyustendil-regionalna-sreshta-po-povod-afrikanskata-chuma-po-svinete-se-provede-v-grada.html", "text": "Регионална среща по повод африканската чума по свинете се проведе в Кюстендил, предаде репортер на  Радио „Фокус” – Кюстендил . Срещата се проведе в залата на Регионална дирекция по горите – Кюстендил. На нея присъстваха представители на държавните горски и ловни стопанства, действащи на територията на областите Кюстендил и Перник, представители на Регионална дирекция по горите и на Югозападно държавно предприятие. В срещата участваха и експерти от ловно-рибарските сдружения. Основната тема беше свързана с африканската чума по свинете и превантивните мерки, които горските структури и ловците трябва да предприемат. Обсъдени бяха и подготвените промени в Закона за лова. Бяха дискутирани всички отговорности, които трябва да поемат ловците. Сред тях са определяне на места за ями, изграждането им, вземане на проби от отстреляни животни и други. \r\nВенцеслав ИЛЧЕВ", "date": "2018.07.23", "title": "Кюстендил: Регионална среща по повод африканската чума по свинете се проведе в града"}
{"url": "http://www.focus-news.net/news/2018/07/23/2548621/a1-on-makedoniya-nito-edna-ot-opozitsionnite-partii-v-kosovo-ne-se-poyavi-v-parlamenta-za-obsazhdane-na-dialoga-sas-sarbiya.html", "text": "Нито една от опозиционните партии в Косово не се отзова на призива на председателя на парламента Кадри Весели за провеждане на специално заседание с цел постигане на вътрешен консенсус за диалога за нормализиране на двустранните отношения със Сърбия, съобщава скопската електронна медия  A1 On . \r\nЗаседанието се проведе само с участието на партиите от управляващата коалиция. След приключването й Весели, който е и председател на Демократическата партия, заяви, че е необходим вътрешния консенсус за финализиране на преговорите със Сърбия, като подчерта, че сядането на една маса за преговори с представителите на Белград не е привилегия, а жертва. \r\n„Необходимостта от мислене, необходимостта от създаването на политическа позиция, макар и с популистки цели, е легитимна за опозицията. Сядането на масата за преговори със Сърбия не е привилегия, тя е жертва и в същото време отговорност. Постигането на мир за нашите деца е отговорност на всички ни. Посланието, което трябваше да изпратим, бе, че имаме консенсус“, коментира Весели.  Тереза Герова", "date": "2018.07.23", "title": "A1 On (Македония): Нито една от опозиционните партии в Косово не се появи в парламента за обсъждане на диалога със Сърбия"}
{"url": "http://www.focus-news.net/news/2018/07/23/2548634/pleven-1-ton-kyuspe-i-tehnichesko-oborudvane-sa-izgoreli-pri-pozhar-v-bunker-za-ekspeler-v-gr-knezha.html", "text": "1 тон кюспе и техническо оборудване са изгорели при пожар в бункер за експелер в гр. Кнежа. Това съобщиха от  ОДМВР-Плевен . На 20 юли 2018 година в 18.24 часа при РДПБЗН - Плевен е съобщено за пожар в бункер за експелер в Маслена фабрика \"Олива\" в град Кнежа. При огледа е установено, че вероятната причина за инцидента е самозапалване. Унищожени са 1000 кг. кюспе; ел. двигател-фланцови 3KW; eл. двигател-фланцови-1,75KW; луминисцентна лампа; 6 м редлер директен път с перата веригата; 20 м ел. кабели. Пострадали няма. Пожарът е погасен от служители на РС ПБЗН – Кнежа с един автомобил.", "date": "2018.07.23", "title": "Плевен: 1 тон кюспе и техническо оборудване са изгорели при пожар в бункер за експелер в гр. Кнежа"}
{"url": "http://www.focus-news.net/news/2018/07/23/2548633/fondatsiya-most-organizira-pametna-vecher-posvetena-na-vladimir-visotski.html", "text": "На 24 юли фондация „МОСТ“ организира паметна вечер, посветена на Владимир Висоцки, по повод 38-ата годишнина от смъртта му. Това съобщиха от пресцентъра на  ГС на БСП - София . Събитието ще се състои от 18.00 часа в залата на първия етаж на Градския съвет на БСП – София (ул. „Леге“ №10).", "date": "2018.07.23", "title": "Фондация „МОСТ“ организира паметна вечер, посветена на Владимир Висоцки"}
{"url": "http://www.focus-news.net/news/2018/07/23/2548624/afp-siriya-osadi-prestapnata-evakuatsiya-na-belite-kaski.html", "text": "Министерството на външните работи на Сирия осъди евакуацията от страната на стотици членове на организацията „Белите каски“ и прехвърлянето им към съседни страни през територията на Израел, предава  AFP . \r\n„Престъпната операция, която  Израел извърши в района, разкриват истинската природа на т.нар. „Бели каски\", заяви източник от външнополитическото ведомство в Дамаск, цитиран от държавната информационна агенция SANA. \r\nДен, след като около 800 членове на организацията „Белите каски“ бяха евакуирани от Сирия, министър-председателят на Израел Бенямин Нетаняху разкри, че е получил международен призив от страна на САЩ, Канада и други държави „за важната хуманитарна стъпка“. \r\n„През последните няколко дни, държавният глава на САЩ Доналд Тръмп, канадският министър-председател Джъстън Трюдо и няколко други лидера ме помолиха за помощ в подпомагането на стотици сирийски „бели каски\". Това са хора, които са спасили живота на стотици хиляди и сега самите те са попаднали под заплаха за живота си. Затова позволих тяхното прехвърляне през Израел в други държави, като важна хуманитарна стъпка\", се казва в изявление, разпространено от пресслужбата на израелския премиер.  \r\nСирийският режим даде старт на голяма офанзива през юни, в която бяха превзети зоните на опозиционните сили на Дамаск в Дераа и Кунейтра, граничещи с Йордания и Голанските възвишения. Сирийските бунтовници се съгласиха на примирие с режима в петък и контролираните от тях райони бяха предадени на правителствените сили в събота. Тереза Герова", "date": "2018.07.23", "title": "AFP: Сирия осъди „престъпната“ евакуация на „Белите каски“"}
{"url": "http://www.focus-news.net/news/2018/07/23/2548636/d-r-hristo-dimitrov-sdruzhenie-na-obshtopraktikuvashtite-lekari-i-tova-lyato-sred-letnite-virusi-preobladavat-chrevnite-infektsii.html", "text": "Както всяко лято преобладаващо разпространени сред летните вируси са тези, причиняващи гастроинтестинални, тоест чревни проблеми. Това каза за  Радио „Фокус“ – Велико Търново  д-р Христо Димитров, председател на Регионалното сдружение на общопрактикуващите лекари. Основните симптоми при тях са гадене, повръщане или разстройство. „Главната причина да са масово разпространени през лятото, освен топлината и климатичните особености е , че по това време на годината  пътуваме често, посещаваме плажове, увеселителни заведения. Срещаме  много хора и индиректно контактуваме, пипайки едни и същи предмети от бита и, разбира се, нямаме много често възможност да мием ръцете си, когато сме навън.  По този начин създаваме предпоставки за разпространението на тези вируси“, обясни д-р Димитров. Той допълни, че в голямата си част не са опасни, но има изключения при малките деца, възрастните и хората с увреждания. Те са свързани  с това, че губим много течности и електролити, и трябва да ги компенсираме. Специалистът допълни, че е добре да се внимава особено при малките деца, при които най-голямата опасност е обезводняването. \r\nВ рисковите групи попадат освен децата, възрастните и хората с хронични заболявания. \r\n„За хипертониците са възможни колебания, както в посока значително понижаване на кръвното налягане, така и резки моментни повишавания. Молбата ни е нашите пациенти с артериална хипертония да измерват кръвното си налягане преди да решат, че е прекалено високо и да вземат втора таблетка, за да не се окаже, че е ниско и да им стане още по зле, съветва д-р Димитров. \r\nМария НЕДЕВА", "date": "2018.07.23", "title": "Д-р Христо Димитров, Сдружение на общопрактикуващите лекари: И това лято сред летните вируси преобладават чревните инфекции"}
{"url": "http://www.focus-news.net/news/2018/07/23/2548637/vidin-politsai-sa-izzeli-nad-11-kg-tyutyun-bez-banderol-ot-nedvizhim-imot-v-gr-belogradchik.html", "text": "Общо 11,600 кг насипен тютюн без бандерол са иззели служителите на реда на 20 юли. Това съобщиха от  ОДМВР-Видин . Нередовната акцизна стока униформените открили при претърсване на недвижим имот в гр. Белоградчик, обитаван от 62-годишен мъж. По случая в РУ-Белоградчик е образувано досъдебно производство.", "date": "2018.07.23", "title": "Видин: Полицаи са иззели над 11 кг тютюн без бандерол от недвижим имот в гр. Белоградчик"}
{"url": "http://www.focus-news.net/news/2018/07/23/2548640/narodnite-predstaviteli-ot-pg-na-bsp-za-balgariya-slavcho-velkov-i-nadya-klisurska-organizirat-parvoto-obsazhdane-na-proekta-viziya-za-balgariya-vav-velingrad.html", "text": "Народните представители от ПГ на „БСП за България” Славчо Велков и Надя Клисурска организират първото обсъждане на проекта „Визия за България” във Велинград, съобщиха от пресцентъра на  БСП . То ще се състои днес, от 17.30 ч., в галерия „Цвета” в града. Там жителите от целия регион – Сърница, Ракитово, Костандово, Дорково и други, ще могат да зададат своите въпроси и да направят предложения.  В обсъждането ще се включат и народните представители от левицата Виолета Желева, Веска Ненчева, Донка Симеонова и Теодора Халачева.   \r\nПроектът \"Визия за България\" бе представен в събота на Национално съвещание на БСП в НДК. Документът е надпартиен и е отворен за промени. Предстои обсъждането му с експерти и неправителствени организации. Предвиждат се и форуми в цялата страна, в които да се включат гражданите. \"Визия за България\" има за цел да бъде алтернатива на системата, създадена в годините на прехода и да постигне обединение по конкретни решения за развитието на България.", "date": "2018.07.23", "title": "Народните представители от ПГ на „БСП за България” Славчо Велков и Надя Клисурска организират първото обсъждане на проекта „Визия за България” във Велинград"}
{"url": "http://www.focus-news.net/news/2018/07/23/2548639/v-ministerstvoto-na-energetikata-shte-badat-predstaveni-rezultatite-ot-proekta-za-udalzhavane-zhivota-na-vi-blok-na-aets-kozloduy.html", "text": "В Министерството на енергетиката ще бъдат представени резултатите от завършването на проекта за удължаване срока на експлоатация на VI блок на АЕЦ „Козлодуй“, съобщиха от пресцентъра на  министерството . В събитието ще участват енергийният министър Теменужка Петкова, изпълнителният директор на АЕЦ „Козлодуй“ Иван Андреев, първият заместник генерален директор и директор на Блока за развитие и международен бизнес на държавната корпорация „Росатом“ Кирил Комаров и други. Представянето на извършените дейности по удължаване живота на VI блок ще се състои на 25 юли, сряда, от 13.30 часа, ул. „Триадица 8“, зала 821.  \r\nПредстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лицензията на VI блок за следващ 10-годишен период.", "date": "2018.07.23", "title": "В Министерството на енергетиката ще бъдат представени резултатите от проекта за удължаване живота на VI блок на АЕЦ „Козлодуй“"}
{"url": "http://www.focus-news.net/news/2018/07/23/2548641/dobrich-pavel-i-ventsi-chast-ot-balgarskata-pop-rok-stsena-v-kavarna.html", "text": "Най-нашумялото българско дуо – Павел и Венци, се присъединява към сцената на второто издание на „БГ ПОП РОК СЦЕНА“ в Каварна. Това съобщиха от пресцентъра на  общината . Музикалният тандем ще бъде част от програмата на първата фестивална вечер, в която ще се включат още Криско, Тита и група Джереми.  \r\nМихаела Филева и група Контрол ще зарадват родните меломани,  гвоздеят на съботната вечер ще бъдат „Легендите“.  \r\nБг поп рок сцена ще се проведе в разгара на лятото – 10 и 11 август, на морската зона в Каварна, а входът е безплатен за всички посетители.  \r\nОрганизаторите от Община Каварна информират феновете и гостите на БГ ПОП РОК сцена за отмененото участие на СКАНДАУ… Групата изрази несъгласие с реда на участието си и отказа да изпълни своя ангажимент , въпреки, че към този момент изпълнителите имат подписан договор (и получено авансово плащане много преди датата на събитието), което само по себе си е прецедент в подобни отношения.", "date": "2018.07.23", "title": "Добрич: Павел и Венци част от българската поп рок сцена в Каварна"}
{"url": "http://www.focus-news.net/news/2018/07/23/2548635/standard-makedoniya-prezidentat-na-sloveniya-ne-nominira-kandidat-za-sastavyane-na-pravitelstvo.html", "text": "Държавният глава на Словения Борут Пахор информира парламента, че няма да номинира нито един кандидат за съставяне на правителство, след като нито една от партиите не успя да си осигури мнозинство след изборите, проведени на 3 юни, съобщава скопското електронно издание  „Стандард“ . \r\nВ писмото, адресирано до председателя на парламента Матей Тонин Пахор заяви, че след консултации с ръководителите на партиите е установил, че никой да няма необходимите гласове, за да може да сформира правителство. Янез Янша, лидер на Словенската демократическа партия, спечели парламентарните избори, но не успя да сключи коалиционно споразумение с други партии.  \r\nКрайният срок, определен в закона за съставяне на правителството на Словения, изтече в понеделник, 23 юли. Законодателството предвижда парламентът да получи право да номинира кандидат за премиер в следващите 14 дни. Ако и след изтичането на този срок нито една партия не си осигури мнозинство, то през есента словенците ще излязат да гласуват на предсрочни парламентарни избори.  Тереза Герова", "date": "2018.07.23", "title": "„Стандард“ (Македония): Президентът на Словения не номинира кандидат за съставяне на правителство"}
{"url": "http://www.focus-news.net/news/2018/07/23/2548642/sport-dimitar-kuzmanov-otpadna-ot-kvalifikatsiite-na-turnira-v-tampere.html", "text": "Димитър Кузманов загуби в третия решителен кръг от квалификациите на турнира на червени кортове от сериите „Чалънджър\" в Тампере, Финландия. \r\nПоставеният под номер едно в пресявките българин допусна загуба от седмия в схемата Тристан Ламазин от Франция с 6:7, 6:3, 4:6 в двубой, продължил два часа и 25 минути.  \r\nПреди този мач Кузманов се наложи с 6:4, 2:6, 6:3 над Том Кочевар-Десман от Словения и победи с 6:2, 6:0 Пану Виртанен от Финландия.", "date": "2018.07.23", "title": "Спорт: Димитър Кузманов отпадна от квалификациите на турнира в Тампере"}
{"url": "http://www.focus-news.net/news/2018/07/23/2548644/vezhdi-rashidov-podkrepi-predstavyaneto-na-balgarsko-izkustvo-v-kitay.html", "text": "Председателят на парламентарната Комисия по културата и медиите Вежди Рашидов се срещна днес в зала Запад на Народното събрание с китайска делегация, водена от проф. Фан Диан, президент на Централната академия за изящни изкуства в Пекин. Това съобщиха от парламентарната  Комисия по културата . Делегацията е на посещение в България по покана на проф. Николай Драчев, ректор на Националната художествена академия. \r\nВежди Рашидов и  Фан Диан изразиха задоволството си от активното културно сътрудничество между България и Китай в последните години. Фан Диан поздрави  Вежди Рашидов за дейността му за развитието на културния обмен между двете държави, които през 2019 г. ще честват 70-годишнината от установяване на дипломатически отношения. \r\nГ-н Рашидов подкрепи идеите за нови съвместни прояви в различни области на изкуствата. Фан Диан покани председателя на парламентарната комисия по културата и медиите да присъства на откриването на 12 декември тази година на съвместна българо-китайска изложба, организирана от двете художествени академии. За нея в Пекин ще бъде отворена специалната галерия в Императорския дворец в Забранения град, което е израз на голямо внимание към българските таланти.", "date": "2018.07.23", "title": "Вежди Рашидов подкрепи представянето на българско изкуство в Китай"}
{"url": "http://www.focus-news.net/news/2018/07/23/2548643/vratsa-nyama-seriozni-porazheniya-sled-gradushkata-v-grada.html", "text": "На територията на община Враца не са констатирани сериозни поражения след падналата градушка, в нощта на 22 срещу 23 юли. Дежурните екипи на местната администрация са установили, че най-интензивни валежи е имало в района на града, в село Нефела и кварталите – „Бистрец“ и „Кулата“. Това съобщиха от пресцентъра на  Община Враца . \r\nПрез последното денонощие не са подадени сигнали за поражения върху сгради, земеделска техника и селскостопанска продукция. В следствие на разразилата се буря, временно е било преустановено електричеството в селата Паволче и Челопек, както и в квартал „Бистрец“. Към момента електрозахранването е възстановено от екипи на електроразпределителното дружество. Екипи на ОП „БКС“ – Враца са ангажирани с почистването на паднали клони и листа, възпрепятстващи нормалното функциониране на дъждоприемните шахти. Общинското звено „Осветление и площади“ възстановят уличното осветление в селата: Чирен, Паволче и Вировско.", "date": "2018.07.23", "title": "Враца: Няма сериозни поражения след градушката в града"}
{"url": "http://www.focus-news.net/news/2018/07/23/2548645/dobrich-izvarshva-se-podmyana-na-parapeta-na-mostovoto-saorazhenie-po-bul-dobrudzha-koeto-be-saboreno-pri-zimna-burya.html", "text": "Извършва се подмяна на парапета на мостовото съоръжение по бул. „Добруджа“, което бе съборено при зимна буря. Дейностите са започнали на 19 юли, по информация на Община град Добрич, предаде кореспондентът на  Радио „Фокус” – Варна . Въведена е временна организация на движението. Дейностите по премахване на стария парапет и монтажа на новия ще отнемат около месец, информират от фирмата-изпълнител. Мястото е обезопасено с предупредителни ленти, като се забранява движението по тротоара. Отправен е апел към гражданите да спазват сигнализацията до приключване на строително-монтажните работи. \r\nЖулиета НИКОЛОВА", "date": "2018.07.23", "title": "Добрич: Извършва се подмяна на парапета на мостовото съоръжение по бул. „Добруджа“, което бе съборено при зимна буря"}
{"url": "http://www.focus-news.net/news/2018/07/23/2548647/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Първата част от предаването ще посветим изцяло на предстоящия опит за рекорд на Гинес, който ще се опита да направи след броени часове човекът амфибия Яне Петков, плувайки над 3 км в Охридското езеро със завързани ръце и крака, в чувал. Наши гости по темата ще бъдат кметът на Петрич Димитър Бръчков, от който ще научим защо общината подкрепя Яне. Веднага след това ще чуем Сашо Точков, председател на Македонския червен кръст, за да разберем как червенокръстката организация ще окаже съдействие на Петков. Ще разговаряме и със самия Яне, за да разберем каква е нагласата му по-малко от 24 часа преди опита, който му предстои. В рубриката „Петрич в историята на България“ пък ще си припомним кой е Христо Филипов и как името му е свързано с общината. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.07.23", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/07/23/2548629/alsat-m-makedoniya-liderskata-sreshta-v-skopie-prodalzhava.html", "text": "След кратка пауза срещата на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, бе възобновена, предава излъчващият на албански език скопски телевизионен канал  „Алсат-М“ . \r\nКъм настоящия момент официални информации за хода на преговорите все още няма. В медиите обаче се появиха непотвърдени данн, съгласно които е възможно постигането на компромис между преговарящите. Според източници министър-председателят Зоран Заев (СДСМ) е изразил готовност да приеме условието на опозиционната ВМРО-ДПМНЕ за назначаване на служебно правителство 100 дни преди изборите, стига лидерът й Християн Мицковски да декларира отказ от действия за бойкот на референдума за договора за името.  \r\nПартийни източници съобщават, че СДСМ остава на твърдата позиция да не приема искането за амнистия, за която ВМРО-ДПМНЕ настоява чрез изменения в Наказателния кодекс. Управляващата партия не е съгласна и с настояването на намаляване на наказанията за злоупотреба със служебното положение.  Тереза Герова", "date": "2018.07.23", "title": "„Алсат-М“ (Македония): Лидерската среща в Скопие продължава"}
{"url": "http://www.focus-news.net/news/2018/07/23/2548652/georgi-svilenski-bsp-vsichkite-ni-idei-vav-viziya-za-balgariya-shte-badat-finansovo-obosnovani-kogato-obshtestvoto-se-proiznese-dali-priema-proekta.html", "text": "Всичките ни идеи във „Визия за България“ ще бъдат финансово обосновани, когато обществото се произнесе дали приема проекта. Това каза заместник-председателят на ПГ на „БСП за България“ и член на Националния съвет на БСП Георги Свиленски в интервю за  Агенция „Фокус“  за представената в събота на Национално съвещание на левицата „Визия за България“. „Чух Цветан Цветанов, че е казал, че това са популистки предложения, които нямат финансова обосновка. Всичките ни идеи ще бъдат изчислени и ще бъдат направени сметките и те са правени, когато обществото се произнесе дали приема този начин“, каза Свиленски. „Например по идеята ни частните здравни заведения да не се финансират от здравната каса, прогресивното данъчно облагане, както и семейното подоходно облагане - когато тези неща бъдат приети и то с видима подкрепа, тогава ще бъдат разработени и техническите и именно тези финансови параметри, които трябва да се имат предвид“, коментира Свиленски. Той посочи, че работата на управляващите е да направят бюджета такъв, че от него да бъдат доволни по-голямата част от българските граждани.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.23", "title": "Георги Свиленски, БСП: Всичките ни идеи във „Визия за България“ ще бъдат финансово обосновани, когато обществото се произнесе дали приема проекта"}
{"url": "http://www.focus-news.net/news/2018/07/23/2548648/prokuror-angel-kanev-chetirima-dushi-sa-uchastvali-v-organizirana-prestapna-grupa-za-prodazhba-na-skapi-koli-edin-ot-tyah-e-rakovoden-ofitser-ot-odmvr-gabrovo.html", "text": "Четирима души са участвали в организирана престъпна група за продажба на скъпи коли, един от тях е ръководен офицер от ОДМВР – Габрово. Това каза наблюдаващият прокурор от Специализираната прокуратура Ангел Кънев по време на брифинг във връзка с операцията по неутрализиране на организирана престъпна група с участието на служители от „Пътна полиция“ в Габрово, предаде репортер на  Агенция „Фокус“ . \r\nУстановени са четири лица – една жена, двама мъже, които не са длъжностни лица, и един служител на ОДМВР - Габрово. \"Събрани са данни за незаконна продажба на повече от 14 скъпоструващи МПС – става въпрос за кемпери, които са за над 100 хил. лв.“, каза още прокурор Кънев. \r\nТой обясни, че групата е действала, като е намирала поставени лица, които срещу ниско заплащане са извеждани в Германия и с истински български и чуждестранни документи им се създава трудов договор там, въз основа който получават скъпите автомобили. „След идването им в България бързо се закарват в гаражи и им се премахват всички видове проследяващи и GPS устройства, сменят се номерата и се продават на добросъвестни лица. Често първо са се намирали клиенти, а после се подхождало към намирането на автомобилите, които клиентите са искали“, каза още прокурорът.  \r\nТой посочи, че съдействие за преминаването през канала в КАТ и за оформяне на регистрацията е оказвало длъжностно лице, което е било ръководен офицер в отдел „Пътна полиция“ към ОДМВР - Габрово – началник група „МПС, водачи и административно-наказателна дейност“. „При претърсване са открити негови отпечатъци. Извършени са над 20 претърсвания и 9 обиски за доказвне на престъпната дейност. Предстои да се определи точният брой на продадените автомобили \r\nЦветилена СИМЕОНОВА", "date": "2018.07.23", "title": "Прокурор Ангел Кънев: Четирима души са участвали в организирана престъпна група за продажба на скъпи коли, един от тях е ръководен офицер от ОДМВР - Габрово"}
{"url": "http://www.focus-news.net/news/2018/07/23/2548649/d-r-lyudmil-antov-odbh-montana-proveryavame-svinefermite-v-rayona-shte-stignem-i-do-zhivotnite-otglezhdani-v-dvorovete-na-horata.html", "text": "Проверяваме свинефермите в района, ще стигнем и до животните, отглеждани в дворовете на хората, каза за  Радио „Фокус“ – Видин  д-р Людмил Антов от Областната дирекция по безопасност на храните в Монтана. Той обясни, че се извършва разяснителна дейност на собствениците на свинефермите за мерките, които трябва да се приемат превантивно срещу африканска чума по свинете. „Раздаваме листовки, информираме ги какво представлява африканската чума, как би могла да проникне. Посочваме им мерките за биосигурност и евентуално, ако има необяснимо висока заболеваемост на свине, трябва да ни се обадят“, каза д-р Антов. Той посочи, че за големите ферми се изисква засилен контрол на входа и изхода на свинефермата, като не се допускат външни лица във фермите. „Всички транспортни средства във фермите да бъдат дезинфекцирани, да се предприемат мерки и за дезинфекция на работещите във фермата, които са ловци и ходят на лов за диви прасета“, допълни д-р Антов. Той допълни, че в тази ситуация търговията с животни трябва да се извършва под пряк контрол на ветеринарните власти. „Ако някъде се предлагат животни на подозрително ниска цена – веднага трябва да ни уведомят. Това е било винаги сигурният белег, че животното е болно. И хората, които се занимават с животни знаят това. Винаги са възниквали проблеми именно при такива продажби на болни животни“, заяви д-р Антов. \r\nАнна ЛОЗАНОВА", "date": "2018.07.23", "title": "Д-р Людмил Антов, ОДБХ-Монтана: Проверяваме свинефермите в района, ще стигнем и до животните, отглеждани в дворовете на хората"}
{"url": "http://www.focus-news.net/news/2018/07/23/2548653/anadolu-agency-turskata-politsiya-e-arestuvala-43-ma-predpolagaemi-chlenove-na-islyamska-darzhava.html", "text": "В рамките на операция, проведена на територията на Истанбул, турските сили за сигурност са арестували 43-ма предполагаеми членове на близкоизточната радикална групировка „Ислямска държава“, предава държавната информационна агенция  Anadolu Agency . \r\nВ официално изявление от правоохранителните органи се подчертава, че антитерористичната операция е обхванала 15 различни адреса в рамките на града. Заподозрените са арестувани поради предполагаемите връзки със „зоните на ангажиране\" на терористичната групровка и членството в групи в социалните мрежи, свързани с джихадистите.  \r\nДруги подробности не се привеждат.  Тереза Герова", "date": "2018.07.23", "title": "Anadolu Agency: Турската полиция е арестувала 43-ма предполагаеми членове на „Ислямска държава“"}
{"url": "http://www.focus-news.net/news/2018/07/23/2548654/blagoevgrad-zhiteli-i-gosti-na-bansko-pochetoha-pametta-na-nikola-vaptsarov.html", "text": "Жители и гости на Банско почетоха паметта на Никола Вапцаров, съобщиха от пресцентъра на  Община Банско . Преди 76 години, роденият в Банско, поет на вярата, на надеждата в утрешния ден – Никола Вапцаров, пише стихотворението си „Не, сега не е за поезия”. В деня, в който е оправдан на първия образуван срещу него съдебен процес, като пророк на собствената си смърт. Така дни след това, на 23 юли 1942 г., Вапцаров е осъден и разстрелян на Гарнизонното стрелбище в София, заедно с Антон Иванов, Антон Попов, Петър Богданов, Георги Минчев, Атанас Романов.  \r\nВ знак на уважение към неговото творчество, към безсмъртното наследство на посланията в неговите стихове и идеали, обществеността в град Банско, почете неговата памет. Музеен комплекс – гр. Банско поднесе кратка програма, посветена на живота и писменото слово на поета, след което бяха поднесени венци и цветя пред паметника, издигнат в негова чест. Заместник-кмета на община Банско Ивайло Ръхов, председателя на Общински съвет – Банско, Петър Баряков, народният представител Александър Мацурев, представители на културните и образователни институции, политически партии и признателни граждани, се включиха в церемонията. \r\nОткрита бе също фотоизложбата  „Чака ме светът“, в чест на 65-годишнината от връчването на Международната награда за мир – израз на световното признание пред гениалното му творчество. Изложбата може да бъде видяна в следващите дни в къщата-музей „Никола Вапцаров”.", "date": "2018.07.23", "title": "Благоевград: Жители и гости на Банско почетоха паметта на Никола Вапцаров"}
{"url": "http://www.focus-news.net/news/2018/07/23/2548655/arheolozi-otkriha-izklyuchitelna-nahodka-v-krepostta-lyutitsa.html", "text": "Оловен печат, какъвто досега не е откриван в България, откриха археолози по време на разкопките на средновековната крепост Лютица, край Ивайловград, съобщиха от пресцентъра на  Националния исторически музей (НИМ) . През 2018 г. на крепостта Лютица работят две експедиции - на НИМ и на Националния Археологически институт с музей при БАН, която се финансира от Министерството на културата. Първите проучвания, които се ръководят от Филип Петрунов (археолог в средновековна секция на НАИМ-БАН) и Виолина Кирякова (уредник в отдел „Археология“ на НИМ), започнаха през юли. Именно археологът В. Кирякова попада на ценния печат. Той е с изображение на императрицата Ирина (Йоланда) Монфератска Комнина Дукена Палеологина, втората съпруга на Андроник II Палеолог. От едната страна е изобразена Ирина, а от двете й страни са изписани имената ѝ. От другата страна има изображение на Богородица с младенеца.  \r\nСпоред проф. Константин Дочев (ръководител на търновския филиал на средновековна секция на НАИМ-БАН и нумизмат), това е първия такъв печат открит в България, а другите известни, към момента са два и се съхраняват в Британския национален музей. Находката е изключително ценна и показва, че Лютица е важен български град, с управителите на който са водели кореспонденция владетелите на най- големите средновековни държави \r\nСпоред доц. Владимир Пенчев (нумизмат на НИМ), императрицата е управлявала в периода 1284 – 1317 г. Ирина е родена с името Йоланда през 1274 в княжество Монферат, днешна Италия. Тя е дъщеря на Вилхелм VII (1240–1292), маркиз дьо Монферат, и на втората му съпруга Беатрис Кастилска (1254-1286). Ирина e внучка по майчина линия на Виоланта Арагонска и крал Алфонсо X от Кастилия. През 1284 г. Йоланда е омъжена за овдовелия византийски император Андроник II и приема православното име Ирина, значещо мир.", "date": "2018.07.23", "title": "Археолози откриха изключителна находка в крепостта Лютица"}
{"url": "http://www.focus-news.net/news/2018/07/23/2548646/kathimerini-prokopis-pavlopulos-prizova-ankara-da-osvobodi-dvamata-gratski-voennosluzheshti.html", "text": "Президентът на Гърция Прокопис Павлопулос още веднъж призова турските власти да освободят двамата военнослужещи на Атина, задържани през март след случайно пресичане на границата при патрул, съобщава електронното издание на гръцкия вестник  Kathimerini . \r\nВ рамките на посещение в град Монемвасия в южната част на полуостров Пелопонес по случай годишнината от освобождението на района от османско владичество Павлопулос заяви, че продължаващото задържане на двамата войници, които са в ареста от началото на март без повдигнати обвинения срещу тях, е нарушение на демократичните ценности и основните човешки права. \r\nСъгласно думите на Павлопулос, амбициите на Турция за членство в Европейския съюз и добросъседските отношения зависят от зачитането на международното право и достиженията на правото на ЕС. Той подчерта, че Гърция иска да изгради „искрено приятелство\" и „добросъседски отношения\" с Турция. Тереза Герова", "date": "2018.07.23", "title": "Kathimerini: Прокопис Павлопулос призова Анкара да освободи двамата гръцки военнослужещи"}
{"url": "http://www.focus-news.net/news/2018/07/23/2548656/krasimir-georgiev-zam-kmet-na-obshtina-dupnitsa-energiynoto-obnovyavane-na-oshte-7-zhilishtni-bloka-e-edin-ot-pette-vazhni-za-grada-proekti.html", "text": "Енергийното обновяване на още 7 жилищни блока е един от петте важни за града проекти. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му става въпрос за един от петте важни проекта, които са включени в инвестиционната програма по Оперативна програма „Региони в растеж”. „Дойде времето за началото на неговата реализация. Кметът Методи Чимев подписа договор с Министерство на регионалното развитие и благоустройството, така че обявихме и обществената поръчка. Тя е на инженеринг, включва проектиране и след това извършването на самите мерки по енергийно обновяване. Става въпрос за договор от 2,5 милиона лева”, каза Красимир Георгиев. По думите му седем сгради ще бъдат обновени по тази енергийна процедура. „Имаме до този момент 24 обновени сгради, но те са по националната програма, това е важно да се подчертае, за хората е трудно различимо. Все пак има известна разлика между националната програма и европейската програма „Региони в растеж”. Това са блокове, които изцяло обновяваме по „Региони в растеж”, с което ще докараме сградите, които сме обновили до 31”, каза Красимир Георгиев. Според него има още около 65 сгради, които чакат, евентуално следващата година, финансов ресурс от страна на правителството. Това са сгради, които отговарят на всички условия, собствениците на жилищни единици в тях са вложили достатъчно усилия, за да стигнат до този етап. „Надяваме се и те да бъдат енергийно обновени в рамките на следващата година”, каза Красимир Георгиев. \r\nВенцеслав ИЛЧЕВ", "date": "2018.07.23", "title": "Красимир Георгиев, зам.-кмет на Община Дупница: Енергийното обновяване на още 7 жилищни блока е един от петте важни за града проекти"}
{"url": "http://www.focus-news.net/news/2018/07/23/2548651/prokuror-ivan-geshev-edin-ot-chetirimata-uchastnitsi-v-organiziranata-prestapna-grupa-v-gabrovo-e-s-evropeyska-zapoved-za-arest.html", "text": "Един от четиримата участници в организираната престъпна група в Габрово е с европейска заповед за арест. Това каза ръководителят на Специализираната прокуратура Иван Гешев по време на брифинг във връзка с операцията по неутрализиране на организирана престъпна група с участието на служители от „Пътна полиция“ в Габрово, предаде репортер на  Агенция „Фокус“ . \r\nПрокурор Гешев уточни, че четирима са участниците в разследваната престъпна група. „За трима от тях прокуратурата ще иска мярка „Задържане под стража“, а четвъртият е с европейска заповед за арест. Той все още не е на територията на България, очакваме съдействие от пратньорските служби“, каза още той. \r\n„Става въпрос за досъдебно производство под ръководството на Специализираната прокуратура, касаеща специализирана престъпна група, в която влизат служители на ОДМВР - Габрово, един от които е на висока позиция. Поздравявам колегите за добре свършената работа, като държа да отбележа, че Специализираната прокуратура няма да допуска компромиси независимо за кого или за какво длъжностно лице става въпрос в случай, че се съберат данни за извършено престъпление. Това е поредният такъв случай. Няма да позволим да бъдем саботирани и да се осъществява „чадър“ върху лица, които извършват престъпления или за които ние смятаме, че има доказателства, че са извършени такива“, каза още прокурор Гешев. Той обясни, че са били направени опити от ОДМВР - Габрово в някаква степен да се затруднят действията на Специализираната прокуратура.   \r\nЦветилена СИМЕОНОВА", "date": "2018.07.23", "title": "Прокурор Иван Гешев: Един от четиримата участници в организираната престъпна група в Габрово е с европейска заповед за арест"}
{"url": "http://www.focus-news.net/news/2018/07/23/2548657/d-r-petar-bodurov-veterinar-epizootichna-obstanovka-v-burgas-i-yambol-nyama.html", "text": "Според мен епизоотична обстановка в Бургас и Ямбол няма. Това каза за  Радио „Фокус“ – Бургас  ветеринарният лекар д-р Петър Бодуров. „Казвам това абсолютно отговорно, защото ходих и видях. Такава има, когато има умрели животни и дадена болест е  констатирана със сигурност. Тогава трябва да се спре всякакво транспортиране на животни и продукти, на хора и т.н.“, каза още Бодуров. \r\nПо думите му обстановката в момента е изкуствено създадена, защото дори и да има заболяване, трябва да се заделят болните животни, които имат клинични признаци, а на здравите животни се прилага много строга карантира и ваксинация. \r\n„Ваксинация се прави от стотина години в целия свят, продължава да се прави и във всички страни членки на Европейския съюз. Не е вярно, че след ваксина месото на животните не е годно. 14 дни е карантинният период след поставяне на ваксина. Най-много до 20-я ден всички отражения отшумяват“, допълни Бодуров. \r\nВеселина НИКОЛОВА", "date": "2018.07.23", "title": "Д-р Петър Бодуров, ветеринар: Епизоотична обстановка в Бургас и Ямбол няма"}
{"url": "http://www.focus-news.net/news/2018/07/23/2548650/irena-anastasova-bsp-vav-viziya-za-balgariya-sa-otrazeni-osnovnite-zadachi-za-razvitieto-na-obrazovanieto.html", "text": "„Във „Визия за България” сме отразили двете основни задачи за развитието на сферата на образованието. Първо и най-важно, това е обхватът на системата на образованието, за да не бъде нито едно дете отхвърлено от системата. На второ място е качеството на образованието, за да имаме гаранция, че децата, които вече са в училище се обучават качествено”. Това каза народният представител от ПГ на „БСП за България” Ирена Анастасова пред БНР, съобщиха от пресцентъра на  партията . По думите й, т.нар. механизъм за разширяване на обхвата на децата е сработил дотолкова, доколкото са се включили само училищните екипи и учителите отново са били оставени сами да обикалят по адреси, за да привличат повече деца в училище. Атанасова определи изказването на министър Радев, че 1 400 полицаи са завели за ръка 12 000 деца в училище като смехотворно. „Няма трезвомислещ човек, който да не е наясно, че това е измислица“, заяви тя.   \r\n „От години работещите в сферата на образованието обясняваме, че то е оставено на последно място в приоритетите на правителствата. В последните една-две години управляващите изведнъж разбраха, колко тежко е състоянието на образованието в България”, каза още Ирена Анастасова. Тя припомни, че  когато е обсъждан бюджетът за 2018 г. народните представители от левицата са предложили еднократната помощ за родители на деца във втори, трети и четвърти клас да бъде равна на тази в първи клас. „Бяхме пресметнали, че ще са нужни 30 млн. лв. Мнозинството реши, че тези пари ги няма, а дадоха 2 млрд. лв. за саниране”, припомни още народният представител.  Анастасова коментира, че ако искаме децата ни в първи клас да владеят добре български език, нужно е те да посещават детска градина. „Много родители обаче не могат да си го позволят и трябва да намерим средства, за да посещават децата безплатно детска градина, особено в предучилищна възраст”, обясни Анастасова.   \r\nИрена Анастасова обясни, че парите в образованието се разпределят в две основни пера - квалификация и учебници. Тя коментира, че неслучайно икономическите интереси са много силни точно в тези две направления в системата. „Средствата,          които се хвърлят за учебници можеше да бъдат спестени, ако беше въведен един учебник по предмет, както предлагаме и във \"Визията\". С тези пари в училищата могат да се закупят съвременни средства за обучение”, каза още Ирена Анастасова.", "date": "2018.07.23", "title": "Ирена Анастасова, БСП: Във „Визия за България” са отразени основните задачи за развитието на образованието"}
{"url": "http://www.focus-news.net/news/2018/07/23/2548659/plovdiv-gori-suha-prizemna-rastitelnost-na-okolo-2-km-nad-selo-markovo-nyama-zastrasheni-hora.html", "text": "Гори суха приземна растителност на около 2 км над село Марково. Това съобщи за  Радио „Фокус”- Пловдив  инспектор Цвятко Дешев, говорител на  ОУПБЗН- Пловдив . На място са изпратени три противопожарни екипа, както и горски служители. Първоначално достъпът до епицентъра е бил затруднен, но сега вече нещата са овладяни. Няма застрашени хора и постройки, тъй като пожарът не е близо до селото. \r\nЦветана ТОНЧЕВА", "date": "2018.07.23", "title": "Пловдив: Гори суха приземна растителност на около 2 км над село Марково, няма застрашени хора"}
{"url": "http://www.focus-news.net/news/2018/07/23/2548658/prokuror-ivan-geshev-mvr-shte-proveri-dali-dlazhnostni-litsa-ot-odmvr-gabrovo-sa-opitali-da-zatrudnyat-spetsializiranata-prokuratura-v-razkrivaneto-na-prestapnata-grupa.html", "text": "МВР ще провери дали длъжностни лица от ОДМВР – Габрово са опитали да затруднят Специализираната прокуратура в разкриването на престъпната група. Това каза ръководителят на Специализираната прокуратура Иван Гешев по време на брифинг във връзка с операцията по неутрализиране на организирана престъпна група с участието на служители от „Пътна полиция“ в Габрово, предаде репортер на  Агенция „Фокус“ . \r\n„Преценяваме, че от ОДМВР – Габрово се опитаха да създадат затруднения на нещата, които Специализираната прокуратура трябваше да свърши. Затова е възложено на МВР да провери ситуацията и да се разбере дали длъжностни лица от ОДМВР – Габрово са нарушили законовите си задължения и кои са тези длъжностни лица. Трудно е това да стане без някаква ръководна намеса, на какво ниво е - не мога да кажа. Това е по-скоро мое предположение и ще стане ясно след проверка на МВР. В резултат на всички тези проверки ще се разбере дали става въпрос за административно или някакво друго нарушение“, каза още прокурор Гешев. \r\nПрокурор Ангел Кънев уточни, че не се касае за един индивидуален акт, с който са се опитали да попречат на Специализираната прокуратура, нито пък става въпрос за случайност. \r\nЦветилена СИМЕОНОВА", "date": "2018.07.23", "title": "Прокурор Иван Гешев: МВР ще провери дали длъжностни лица от ОДМВР – Габрово са опитали да затруднят Специализираната прокуратура в разкриването на престъпната група"}
{"url": "http://www.focus-news.net/news/2018/07/23/2548661/stara-zagora-vremenno-ne-mozhe-da-bade-osashtestvena-telefonna-vrazka-s-obshtinata-i-goreshtiya-telefon.html", "text": "Поради срив в услугите на един от доставчиците на комуникационни услуги на територията на община Стара Загора, не може да бъде осъществена телефонна връзка с Общината и горещия телефон. Това съобщиха от пресцентъра на  Общината . При възстановяване на услугата гражданите ще бъдат уведомени своевременно.", "date": "2018.07.23", "title": "Стара Загора: Временно не може да бъде осъществена телефонна връзка с Общината и горещия телефон"}
{"url": "http://www.focus-news.net/news/2018/07/23/2548663/kaloyan-pargov-bsp-sofiya-ot-1-yuli-finansovoto-polozhenie-na-toplofikatsiya-e-dopalnitelno-uslozhneno.html", "text": "От 1 юли тежкото финансово положение, в което се намира \"Топлофикация - София\", е допълнително усложнено, алармира лидерът на БСП - София Калоян Паргов. Това съобщиха от пресцентъра на  БСП-София . Причината за това са промените в Закона за енергетиката, според които от тази дата дружеството продава произведената електроенергия на борсата, обясни той. \r\n\"Досега имаше тристранно споразумение. НЕК купуваше електроенергията, произведена от \"Топлофикация София\" и директно погасяваше текущите задължения към \"Булгаргаз\" с договор за прихващане, припомни Калоян Паргов. - А борсовата цена сега в много чести случаи ще бъде под цената на така наречената \"кафява добавка\", каквато е енергията от \"Топлофикация София\". Или пък ще бъде средна цена, определена от регулатора, като разликата ще бъде покривана от нарочен фонд. Това ще изисква по-добра прогноза на плащанията от мениджмънта на \"Топлофикация\". Като цяло, всичко това означава, че дружеството ще получава по-малко пари в сравнение с преди 1 юли\". \r\nКалоян Паргов е категоричен, че в основата на проблемите на \"Топлофикация - София\" са слабият мениджмънт и зле планираните финансови потоци. Това доведе до заплахата от страна на \"Булгаргаз\" през миналата седмица да даде дружеството на частен съдебен изпълнител заради забавени плащания по задълженията. Притеснени от тази новина, както и от опасността дружеството да изпадне във фактически фалит, общинските съветници от БСП настояха да бъде изслушано ръководството на \"Топлофикация - София\". Това се случи в четвъртък, но дадените отговори от управата на дружеството бяха крайно незадоволителни, според социалистите в СОС. \r\n\"В \"Топлофикация - София\" има нарушение на ритмичността на приходите. А вината на ръководството е, че не е реагирало по-рано, въпреки че е знаело за забавянията от доста време, коментира Калоян Паргов. - От няколко месеца дружеството има ново ръководство, което освен да прави съкращения в разходите чрез намаляване на персонала, не предприема никакви други действия с оглед подобряване на финансовата ситуация. А в съвсем близко бъдеще тези съкращения на професионалисти ще се отразят върху качеството на работата и компетентността на служителите в дружеството\". \r\nПредседателят на групата на БСП в СОС Калоян Паргов припомни, че \"Топлофикация София\" е най-големият потребител на синьо гориво в България като от общото количество газ, което потребява България, неговият дял е около 25-30%. \"Проблемът с изискуемите текущи плащания от страна на \"Булгаргаз\" към \"Топлофикация София\" е ясен сигнал за проблеми с паричния поток на дружеството и неговото планиране в бъдеще с оглед нормалното функциониране на дружеството, заяви лидерът на столичните социалисти. - Нормално е през зимния сезон, когато хората се отопляват, приходите да са повече и съответно през летния да са по-ниски. Тази цикличност е известна на всички и е въпрос на добър финансов мениджмънт да бъдат направени съответните прогнози и разчети, за да не бъдат допускани просрочия към \"Булгаргаз\". А по време на изслушването, ръководството на \"Топлофикация София\" съвсем официално призна за просрочието\". \r\nЛидерът на БСП - София припомни също, че на фона на цялото това притеснително състояние на \"Топлофикация София\" управляващите в Столична община гласуваха дружеството да вземе нов кредит на стойност 135 милиона лева от европейските банкови институции. \"Ако управляващите се бяха вслушали в предложението на БСП и бяха провели разговори с БЕХ, използвайки посредничеството на правителството, и бяха договорили опростяване на реципрочна на новия кредит част от дългосрочния дълг, това щеше да бъде глътка свеж въздух за \"Топлофикация София\", заяви Калоян Паргов. - А след 2020 година в \"Топлофикация София\" ще останат средства само за заплати. Очевидно, че огромният проблем на това дружество е мениджмънтът, защото входът и изходът на системата ги контролира КЕВР. Тоест, крайно наложително е да бъде подобрен мениджмънтът на \"Топлофикация София\", защото това е ключът за бъдещето му\". \r\nКалоян Паргов добави, че дружеството е зациклило и е забавило изпълнението на няколко ключови проекта. \"С колегите от БСП не разбрахме какво се случва с Турбина №4 в ТЕЦ \"Изток\", която трябва да бъде пусната през 2019 година. Също така не чухме до къде стигна реконструкцията на 7-и и 8-и котел в ТЕЦ \"София\", която е финансирана от ЕИБ и трябва да приключи през 2019-2020 година. Тази реконструкция е задължителна, за да не бъде замърсявана околната среда и да бъдат намалени парниковите емисии, коментира той. - Друг зациклил проект е цялостната интегрирана информационна система SAP, която според бизнесплана трябваше да приключи до юни 2018 година. Какво се случва? При всичките тези проблеми, какво може да е бъдещето на \"Топлофикация София\", според управляващите в Столична община?!\".", "date": "2018.07.23", "title": "Калоян Паргов, БСП - София: От 1 юли финансовото положение на \"Топлофикация\" е допълнително усложнено"}
{"url": "http://www.focus-news.net/news/2018/07/23/2548665/kmetat-na-plovdiv-ivan-totev-festivalat-hills-of-rock-nadmina-vsichki-ochakvaniya.html", "text": "Фестивалът „Hills of Rock“ в Пловдив надмина всички очаквания, които имахме. Това коментира пред журналисти кметът на Пловдив Иван Тотев, предаде репортер на  Радио „Фокус”- Пловдив . „Инвестицията, която Фондация „Пловдив 2019” направи в това огромно събитие ще се върне многократно”, добави кметът. Той изтъкна още, че по данни от организаторите, от около 25000 продадени билети на посетители за вечер, само около 5000 са били от Пловдив. Останалите са били от други градове. „Разговарях с някои ресторантьори, които казаха, че отдавна не са виждали толкова много работа”, добави Тотев. По думите му, за лятото, когато обикновено градът е празен, в Пловдив кипи живот. През тези дни трудно са се намирали хотелски стаи не само в Пловдив, но и в съседните градове. „Това ще продължи така, особено през 2019 година, когато градът ще бъде наситен със събития от този ранг и ще има много хора“, каза кметът. Иван Тотев изтъкна още, че винаги се намират и недоволни, но е трудно да се балансира в такива моменти. По време на фестивала е имало хора, които са се обаждали, за да недоволстват от силната музика. Но кметът смята, че за три дни Пловдив може да си позволи такова нещо и това е в реда на нещата. \r\nЦветана ТОНЧЕВА", "date": "2018.07.23", "title": "Кметът на Пловдив Иван Тотев: Фестивалът „Hills of Rock“ надмина всички очаквания"}
{"url": "http://www.focus-news.net/news/2018/07/23/2548666/cbc-news-broyat-na-zhertvite-na-strelbata-v-toronto-narasna-do-dvama-dushi.html", "text": "Двама души са загинали, а 12 са ранените при стрелбата в Торонто, която бе произведена във вечерните часове на неделя (местно време), предава телевизионният канал  CBC News . \r\nПо-рано се съобщаваше за един загинал – нападателят, който откри огън в т.нар. Гръцки квартал на Торонто. Жертвата е жена, а сред пострадалите има и дете, чието състояние е критично, поясниха властите.  \r\nПравоохранителните органи призоваха гражданите, които разполагат с информация за случилото се, включително видеоматериали, да сигнализират в полицията. Към настоящия момент мотивите за стрелбата остават неясни. Тереза Герова", "date": "2018.07.23", "title": "CBC News: Броят на жертвите на стрелбата в Торонто нарасна до двама души"}
{"url": "http://www.focus-news.net/news/2018/07/23/2548667/krasimir-georgiev-zam-kmet-na-obshtina-dupnitsa-do-kraya-na-lyatoto-proektat-za-blagoustroyavane-na-nay-golemiya-zhilishten-kvartal-v-dupnitsa-tryabva-da-priklyuchi.html", "text": "До края на лятото проектът за благоустрояване на най-големия жилищен квартал в Дупница трябва да приключи. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. Според зам.-кмета това е един изключително сложен проект. „Ние избрахме да направим една пълна промяна на жилищен комплекс „Бистрица”, което не може да бъде направено само със средства по Оперативна програма „Региони в растеж”, тъй като тя отпуска средства за преасфалтиране, ремонт, подмяна на тротоарни настилки, детски площадки, спортни площадки, озеленяване и така нататък. Докато ние решихме, в този най-голям дупнишки квартал, да свършим всичко, което е необходимо, така че в следващите десетилетия там да няма нужда от сериозни ремонтни дейности. Подменяме водопровода и канализацията”, каза Красимир Георгиев. По думите му всичко това става с 4 финансови източника. Единият е Оперативна програма „Региони в растеж”, вторият – Министерство на регионалното развитие и благоустройството, третият – Предприятието за управление дейностите по опазване на околната среда и четвъртия – с постановление на Министерски съвет, с което са осигурени средства за подмяна на канализацията. „Това наистина е един сложен проект, който към момента върви по график и искрено се надяваме да спазим сроковете. Това е нещо, което е абсолютно задължително, за да не бъде коригиран финансовият ресурс, който по различните пера ни бе отпускан”, каза Красимир Георгиев. \r\nВенцеслав ИЛЧЕВ", "date": "2018.07.23", "title": "Красимир Георгиев, зам.-кмет на Община Дупница: До края на лятото проектът за благоустрояване на най-големия жилищен квартал в Дупница трябва да приключи"}
{"url": "http://www.focus-news.net/news/2018/07/23/2548664/prokuror-angel-kanev-politseyskiyat-sluzhitel-ot-odmvr-gabrovo-e-vzimal-okolo-5-hil-lv-za-nezakonnata-registratsiya-na-edin-avtomobil.html", "text": "Полицейският служител от ОДМВР – Габрово е взимал около 5 хил. лв. за незаконната регистрация на един автомобил. Това каза наблюдаващият прокурор от Специализираната прокуратура Ангел Кънев по време на брифинг във връзка с операцията по неутрализиране на организирана престъпна група с участието на служители от „Пътна полиция“ в Габрово, предаде репортер на  Агенция „Фокус“ . \r\n„Другите трима, участвали в престъпната група, са български граждани от Варна - бизнесмени, не са криминално проявени. Възложили сме данъчни ревизии на цялостната дейност на тези лица, за да установим има ли съответствие или не на имуществото, което имат, и паричните средства, които получават. Дамата не работи нищо, двамата мъже, които не са длъжностни лица – единият работи в Германия, а другият в България и дейността им е свързана с продажба на автомобили“, обясни прокурор Кънев. \r\nТой уточни, че регистрацията на присвоените автомобили винаги е ставала в ОДМВР – Габрово. „Задържаният полицейски служител като офицер последен казва дали събраните документи отговарят на изискванията за регистрация на автомобила. Установявано е, че по тях има манипулации най-често при преминаване на гранични контролно-пропускателни пунктове. По случая са разпитвани много хора. Данните на този етап са за 10 сменени номера, но тепърва ще се събират още доказателства. Имаме съдействие от колегите в Германия“, обясни той. Прокурорът уточни, че в конкретното претърсване в колата на полицейския са намерени 5 хил. лв., за да регистрира незаконно един автомобил. „Горе-долу толкова му е тарифата“, обясни Кънев. \r\nЦветилена СИМЕОНОВА", "date": "2018.07.23", "title": "Прокурор Ангел Кънев: Полицейският служител от ОДМВР – Габрово е взимал около 5 хил. лв. за незаконната регистрация на един автомобил"}
{"url": "http://www.focus-news.net/news/2018/07/23/2548670/montana-lovtsite-v-oblastta-sa-obucheni-da-vzimat-i-da-izprashtat-probi-ot-otstrelyanite-divi-praseta.html", "text": "Ловците в област Монтана са обучени да взимат и да изпращат проби от отстреляните диви прасета,  каза за  Радио „Фокус“ – Видин  д-р Людмил Антов от Областната дирекция по безопасност на храните в Монтана. Той обясни, че 5 са ловните сдружения на територията на Монтанска област – Монтана, Берковица, Вършец, Георги Дамяново и Лом. „Обучени бяха по 2-ма представители от 136 дружинки, раздадени са им нагледни материали, запознати са с проблема с африканската чума по свинете, който се пренася от диви прасета“, каза д-р Антов. Той допълни, че целта на това, да започне по рано отстрелът на диви прасета, е редуцирането на популацията на дивите свине, с което се очаква да се спре африканската чума по домашно отглежданите. „Нормата е 0,5 диви прасета на 1 кв.км., в момента в нашия регион популацията е 2,3 и се надявам ловците да се справят с тази задача – имат свобода на действие“, каза д-р Антов.  \r\nАнна ЛОЗАНОВА", "date": "2018.07.23", "title": "Монтана: Ловците в областта са обучени да взимат и да изпращат проби от отстреляните диви прасета"}
{"url": "http://www.focus-news.net/news/2018/07/23/2548673/veliko-tarnovo-proliven-dazhd-vali-v-grada-vidimostta-e-zatrudnena.html", "text": "Проливен дъжд вали във Велико Търново, предаде репортер на  Радио „Фокус” – Велико Търново . Видимостта е затруднена, поради интензивността на валежите. Пътните настилки са мокри и хлъзгави. Има условия за образуване на аквапланинг. \r\n„Фокус” призовава шофьорите да се движат изключително внимателно, да спазват дистанция и да се съобразяват с метеорологичната обстановка. \r\nНадежда КРЪСТЕВА", "date": "2018.07.23", "title": "Велико Търново: Проливен дъжд вали в града, видимостта е затруднена"}
{"url": "http://www.focus-news.net/news/2018/07/23/2548672/kyustendil-nov-konkurs-za-direktor-na-detska-gradina-slantse-shte-bade-obyaven-v-dupnitsa.html", "text": "Нов конкурс за директор на Детска градина „Слънце” ще бъде обявен в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му причина за това е липсата на кандидати за участие в първоначално обявения конкурс за ръководител на детското заведение. Обявен е и конкурс за директор на „Детска градина „Детелина” в града. За участие в него са подали документи четирима кандидати. Те са допуснати до втория етап на конкурса. „Комисията с председател зам.-кметът Крум Милев отвори днес документите на желаещите да поемат ръководството на детското заведение и установи, че всички са съгласно изискванията. Мила Минчева, Анна Стоянова, Елеонора Божилова и Иванка Георгиева ще се явят отново пред комисията в края на месеца”, каза Христо Апостолов. На 31 юли от 10.00 часа, кандидатите ще защитават концепцията си за работа и развитие на детското заведение и ще бъдат интервюирани от комисията. \r\nВенцеслав ИЛЧЕВ", "date": "2018.07.23", "title": "Кюстендил: Нов конкурс за директор на Детска градина „Слънце” ще бъде обявен в Дупница"}
{"url": "http://www.focus-news.net/news/2018/07/23/2548671/naslednitsite-na-hristo-g-danov-blagodariha-na-rim-plovdiv-za-dobroto-sastoyanie-na-kashtata-v-koyato-e-zhivyal-golemiya-balgarski-knizhovnik-i-za-ekspozitsiyata-v-neya.html", "text": "Наследниците на големия български книжовник Христо Груев Данов благодариха на Регионалния историческия музей и на община Пловдив за доброто състояние, в което се поддържа къщата на Данов и за експозицията, която говори за неговото дело. Това каза проф. Надя Данова, по време на откриването на обновената експозиция „Книгоиздаване в България през втората половина на XIX и началото на XX век“ по повод 190-години от рождението на основателя на модерното книгоиздаване в България, предаде репортер на  Радио „Фокус”- Пловдив . Проф. Данова, която е историк благодари, като изтъкна, че усеща каква хубава работа са свършили колегите и от Историческия музей в Пловдив и затова, че с тази експозиция се показва не само делото на Данов, но и на хората около него и постигнатото от образованите и будни българи по онова време. „Използвани са били новите технологии, за да се възстановят старите документи и така експозицията и колекциите са в много добро състояние“, каза прф. Данова. Според нея това ще позволи на много хора да се докоснат до това място и да усетят духа на Данов и ни задължава да помним, че е имало такива хора. Проф. Надя Данова е внучка на един от синовете на Христо Г. Данов. Той е имал трима сина и две дъщери, като живите му наследници в момента са 10. \r\nДиректорът на Историческия музей в Пловдив Стефан Шивачев пък съобщи, че в родния му град Клисура, съвместно с община Карлово, на 26 и 27 юли ще се проведе Национална научна конференция за делото на Данов. \r\nДнес пловдивчани се поклониха на гроба на Христо Г. Данов, който се намира в двора на Катедралния храм „Света Богородица“ в Пловдив. Стефан Шивачев изтъкна, че само заслужили пловдивчани са били погребвани в двора на църквата. Това показва колко значим е бил Данов за България и за обществото ни. Само до Освобождението издава близо 100 учебника и помагала на европейско ниво и така поставя основата на българското образование. Сам разпространява учебниците, а после отваря и книжарници. Той създава и първата печатница в България и издава първият всекидневник, с което се поставя и началото на българската журналистика. \r\nЦветана ТОНЧЕВА", "date": "2018.07.23", "title": "Наследниците на Христо Г. Данов благодариха на РИМ Пловдив за доброто състояние на къщата, в която е живял големия български книжовник и за експозицията в нея"}
{"url": "http://www.focus-news.net/news/2018/07/23/2548668/georgi-svilenski-bsp-ne-predlagame-alternativa-na-gerb-zashtoto-nyama-smisal-politicheskata-sistema-v-balgariya-ima-nuzhda-ot-promyana.html", "text": "Не предлагаме алтернатива на ГЕРБ, защото няма смисъл – политическата система в България има нужда от промяна. Това каза заместник-председателят на ПГ на „БСП за България“ и член на Националния съвет на БСП Георги Свиленски в интервю за  Агенция „Фокус“  за представената в събота на Национално съвещание на левицата „Визия за България“. По думите му в последните години винаги, когато има избори, политическите партии правят една или друга програма, явяват се пред своите избиратели. „Където успяват да ги убедят, ги убеждават, където успяват да ги заблудят - ги заблуждават, печелят избори, след това не си изпълняват обещанията. Това носи разочарованието на българските граждани от политиците и управленците. Затова предлагаме не алтернатива на управлението на ГЕРБ. Няма смисъл от такова, тъй като политическата система в България явно има нужда от промяна“, каза Свиленски. Той даде пример с корупцията и обърна внимание, че ако преди време е била свързана само с вземане на подкупи, сега вече в България тя е заложена в законите. „Именно за тази система говорим, която трябва да започне да се изкоренява“, допълни заместник-председателят на ПГ на „БСП за България“.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.23", "title": "Георги Свиленски, БСП: Не предлагаме алтернатива на ГЕРБ, защото няма смисъл – политическата система в България има нужда от промяна"}
{"url": "http://www.focus-news.net/news/2018/07/23/2548674/sport-stanaha-yasni-eventualnite-sapernitsi-na-tsska-i-slaviya-ako-preodoleyat-2-predvaritelen-krag-na-liga-evropa.html", "text": "ЦСКА ще играе срещу исландския Стярнан или датския Копенхаген, а Славия срещу румънския Стяуа Букурещ или черногорския Рудар Плевля ако отстранят съперниците си във втория предварителен кръг на Лига Европа, съответно Адмира Вакер и Хайдук Сплит. Първите срещи са на 9 август, а реваншите една седмица по-късно – на 16 август. И двата български отбора ще бъдат домакини в първите мачове ако достигнат до тази фаза.", "date": "2018.07.23", "title": "Спорт: Станаха ясни евентуалните съперници на ЦСКА и Славия ако преодолеят 2 предварителен кръг на Лига Европа"}
{"url": "http://www.focus-news.net/news/2018/07/23/2548662/mvr-izpalnyava-zapovedite-na-babh-za-osiguryavane-deynostta-po-dezinfektsiya-na-stopanstva-zasegnati-ot-chuma-po-drebnite-prezhivni-zhivotni.html", "text": "Министерството на вътрешните работи изпълнява заповедите за подпомагане на дейностите на Българската агенция по безопасност на храните и на Министерството на земеделието, храните и горите. Сред важните въпроси, по които работи Оперативният щаб за координиране на ситуацията и ограничаване на заболяванията по животни заедно с всички служби, е събиране на факти с оглед установяване откъде е дошла чумата по дребните преживни животни. Това съобщиха от пресцентъра на  МВР . \r\nДруга актуална задача, която МВР изпълнява, е охраната при транспортирането и загробването на умъртвените по хуманен начин животни. Осигурена е и охрана на местата за раздаване на компенсациите на стопаните, което започна в края на миналата седмица. Във връзка с това са дадени точни инструкции към съответните ОДМВР.", "date": "2018.07.23", "title": "МВР изпълнява заповедите на БАБХ за осигуряване дейността по дезинфекция на стопанства, засегнати от чума по дребните преживни животни"}
{"url": "http://www.focus-news.net/news/2018/07/23/2548678/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  ще ви припомним историята за създаването на град Садово. Какво говорят най-старите документи за възникването на селището и какво е било неговото първо име. За всичко това ще ни разкаже историкът Димитър Йорданов. \r\nСъщо в това предаване ще чуем и историята на село Селци. С какво  е специално село Селци и как е било заселено то, кои са интересните места в него, ще ни разкаже секретарят на читалището в Селци Ана Запрянова. \r\nВъв втората част от предаването ни ще разберем как е организиран летният отдих на децата в община Садово. Тази година там са се постарали да дадат възможност на децата да използват спортните бази на територията на общината. На градския стадион в Садово децата имат възможност да развиват един от любимите си спортове, какъвто е футболът. Читалищата в общината пък дават възможност на децата да използват своите творчески заложби и да участват в празничните летни програми на различните населени места. Подробности за всичко това ще чуем от Николина Йорданова, експерт в отдел „Образование“ към община Садово. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.07.23", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/07/23/2548677/dobrich-predprieti-sa-reditsa-prevantivni-merki-za-nedopuskane-na-zabolyavaneto-afrikanska-chuma-po-svinete-na-nasha-teritoriya.html", "text": "Предприети са редица превантивни мерки за недопускане на заболяването „Африканска чума по свинете“ (АЧС) на наша територия, съобщават от пресцентъра на  Областна администрация – Добрич . Стопаните на дивеч в страната получават комплекти за вземане на проби за изследване. По границата с Румъния се монтират електронни пастири. Монтират се информационни табели. На 24 юли 2018 г. в Изпълнителна агенция по горите ще бъде проведено заседание на Ловния съвет. На граничните пунктове с Румъния има монтирани информационни табели от двете страни, полиция извършва оглед на личния багаж на преминаващите през контролно-пропускателните пунктове. Целта е да се ограничи антропогенния фактор, който е основния източник за разпространение на вируса на АЧС. Това заболяване не е опасно за човека, но вирусът на Африканската чума, може да се предава чрез хранителни продукти, поради което хранителните отпадъци трябва да се изхвърлят само в затворени контейнери за смет. С дрехи, с обувки, или с месни продукти, домашно приготвени, които са заразени, заболяването може да бъде пренесено механично от човек. От началото на 2017 г. са констатирани хиляди огнища на заразата при дивите свине в Украйна, Естония, Латвия, Литва, Полша, Чехия, Румъния. Африканската чума по свинете е заболяване, което засяга домашните и дивите свине. Смъртността при него е голяма, няма лечение и ваксина. Изкореняването му е изключително трудно, особено при дивите свине, поради което предприемането на превантивни дейности е от най-съществено значение. Сред разпоредените превантивни мерки е стартиралото изграждане на съоръжение за непреминаване на дивите свине през сухопътната граница на България с Румъния. Оградата ще бъде с дължина 133000 линейни метра. От Изпълнителната агенция по горите информират, че 40 000 комплекта за вземане на проби за изследване наличието на трихинелоза и Африканска чума по дивата свиня са раздадени на стопанисващите дивеча в страната. С писмо на изпълнителния директор на Изпълнителна агенция по горите са изпратени указания за необходимите мерки, които трябва да се вземат от ловците при отстрел на дива свиня. Комплектът за взимане на проби съдържа вакутейнери за кръв, контейнери за органни проби, пликове, писмо. В писмото се описват датата и мястото на отстрела, възрастта, пол, килограми на дивата свиня. Пробите се изпращат в максимално кратък срок до лаборатория, определена от БАБХ. Списъкът с лабораториите и техните адреси са изпратени с указанията, като е предвидено намаление на цената за изследване на месото от дива свиня. Тези изследвания за трихинелоза и АЧС са задължителни и отговорността е на ловците. Вземането веднага на проби и изпращането им за изследване е изключително важна мярка, с която навременно ще бъдат определени и ограничени териториите при възникване на тези опасни болести в нашата страна, които могат да доведат до заразяване не само на дивите свине, както и до изключително големи стопански и икономически загуби. На територията на област Добрич ветеринарните лекари са провели срещи с ловните дружинки, на които са разяснени симптомите на заболяването, както и как да се извършва вземането на проби и къде да се изхвърлят отпадъците при отстрел на диво животно, за да не се стига до разпространение на болестта. Превантивна мярка е и намаляване популацията на дивата свиня. Със Заповед № РД 48-62/18.07.2018 г. на министъра на земеделието, храните и горите са утвърдени нови цени за ползване на дивеч за организирания ловен туризъм. Апелът на областния управител на Добрич Красимир Кирилов е при установяване на мъртва дива, полудива или питомна свиня, гражданите да сигнализират на телефон 112 или в съответната специализирана ветеринарна служба.", "date": "2018.07.23", "title": "Добрич: Предприети са редица превантивни мерки за недопускане на заболяването африканска чума по свинете на наша територия"}
{"url": "http://www.focus-news.net/news/2018/07/23/2548680/stara-zagora-vazstanovena-e-telefonnata-vrazka-s-obshtinata-i-goreshtiya-telefon.html", "text": "Възстановена е телефонната връзка с Община Стара Загора и горещия телефон, съобщиха от пресцентъра на  Общината . По-рано поради срив в услугите на един от доставчиците на комуникационни услуги на територията на общината, връзката не можеше да бъде осъществена.", "date": "2018.07.23", "title": "Стара Загора: Възстановена е телефонната връзка с Общината и горещия телефон"}
{"url": "http://www.focus-news.net/news/2018/07/23/2548679/kathimerini-gorski-pozhar-kray-atina-prinudi-zhitelite-v-rayona-da-napusnat-domovet-si.html", "text": "Пожар в борова гора в близост до Атина принуди жителите в района да напуснат домовете си, съобщава електронното издание на гръцкия вестник  Kathimerini . \r\nЗа потушаване на стихията за задействани 70 пожарникари и 30 пожарни коли, а също и самолети и хеликоптери. Кадри от репортаж на телевизия Skai показват как местните жители напускат района с автомобили и мотопеди.  \r\nОт редакцията подчертават, че в последните дни температурите в страната достигат до 40 градуса по Целзий. В тази връзка властите издадоха предупреждения за опасност от избухване на горски пожари.  Тереза Герова", "date": "2018.07.23", "title": "Kathimerini: Горски пожар край Атина принуди жителите в района да напуснат домовет си"}
{"url": "http://www.focus-news.net/news/2018/07/23/2548683/ria-novosti-medii-saobshtavat-za-eksploziya-v-ankara.html", "text": "Експлозия е разтърсила турската столица Анкара, предава  РИА Новости , като се позовава на данни от местния вестник  Star . \r\nСъгласно разпространената информация, мощният взрив е чут около 15 часа местно време (съвпада с българското време) в няколко столични района.  \r\nСъобщава се, ч\tе голям брой граждани са подали сигнал в полицията за експлозията, след което властите са започнали разследване. Към настоящия момент причините за инцидента не са изяснени. \r\nДруги подробности не се съобщават. Тереза Герова", "date": "2018.07.23", "title": "РИА Новости: Медии съобщават за експлозия в Анкара"}
{"url": "http://www.focus-news.net/news/2018/07/23/2548681/nimh-nay-golyamo-kolichestvo-valezhi-sa-padnali-na-cherni-vrah-5-l-kvm.html", "text": "Към 15.00 часа най-голямо количество валежи са паднали на Черни връх – 5 л. кв./м. Това съобщиха за  Агенция „Фокус“  от Националния институт по метеорология и хидрология (НИМХ) при БАН. В момента се развива конвективната дейност, от която ще има валежи. Към 15.00 часа краткотрайни валежи и гръмотевична дейност има в района на Монтана, Оряхово, Шумен, Плевен, Свищов, Русе, Разград, Силистра, Благоевград, Добрич, Софийското поле, Пловдив, Пазарджик, Казанлък, Стара Загора, Гоце Делчев, Кърджали и на вр. Рожен в Родопи. Температурите са от 19 градуса в Разград до 31 градуса в Благоевград и Сандански.  \r\nВсе още няма паднали значителни количества дъжд. Те ще се натрупат до полунощ.", "date": "2018.07.23", "title": "НИМХ: Най-голямо количество валежи са паднали на Черни връх – 5 л. кв./м"}
{"url": "http://www.focus-news.net/news/2018/07/23/2548682/silen-dazhd-pridruzhen-ot-gramotevitsi-vali-v-pazardzhik.html", "text": "Силен дъжд, придружен от гръмотевици вали в града. Улиците са мокри, а трафикът е натоварен, предаде репортер на  Радио „Фокус“ – Пазарджик . По главния булевард „България“ се образуват колони от автомобили. Заети са всички паркоместа в центъра, както и джобовете за паркиране. Струпване на автомобили има и в района на двете кръгови кръстовища на моста на река Марица и по околовръстния път в посока Пловдив. \r\nРадослава МУРДЖЕВА", "date": "2018.07.23", "title": "Силен дъжд, придружен от гръмотевици вали в Пазарджик"}
{"url": "http://www.focus-news.net/news/2018/07/23/2548684/pp-abv-sezira-prokuraturata-za-zloupotrebi-ot-strana-na-direktora-na-sotsialno-podpomagane-v-popovo.html", "text": "Председателят на ПП АБВ Румен Петков, областният председател на партията в Търговище и член на ИБ Йорданка Георгиева и общински съветници на ПП АБВ в Попово сезираха прокуратурата относно сигнали за злоупотреби на директора на „Социално подпомагане” в Попово Димитър Кънев Димитров, съобщиха от пресцентъра на  ПП АБВ . Сигналът е заради сериозни съмнения за придобиване на нерегламентирани доходи и злоупотреба със служебно положение от страна на Димитров, който е и член на ГЕРБ. \r\n„Внесеният сигнал съдържа информация за съмнения за това, че директорът на дирекция „Социално подпомагане”, обслужваща общините Попово и Опака, общински съветник от ПП ГЕРБ, председател на групата съветници на ГЕРБ в Общински съвет – Попово, използва ръководната си позиция в структурата, която работи със социално слаби граждани, за да придобива имоти по съмнителен начин и да ги препродава след това” – обясни Йорданка Георгиева.  \r\nДимитър Кънев Димитров работил като нерегламентирана агенция за недвижими имоти, като през последните 10 години е придобил и след това продал близо 20 имота. Важен детайл е, че директорът на дирекция „Социално подпомагане” за Попово и Опака изкупувал жилища на социално слаби граждани, а след това ги продавал, като се възползвал от служебното си положение.  \r\n„Сезираме прокуратурата и очакваме тя да си свърши работата. Но ние в АБВ повдигаме въпроса и за морала в политиката. Политически морално ли е член на ГЕРБ, общински съветник от ГЕРБ и ръководител на обществено значима териториална структура, обслужваща социално слаби българи, да демонстрира абсолютна безнаказаност и институционална и политическа закрила, както  и  завидно благосъстояние“, коментира Йорданка Георгиева. \r\nСигналът е изпратен и до Комисията за противодействие на корупцията и за отнемане на незаконно придобитото имущество, Изпълнителния директор на  Агенцията за социално подпомагане към МТСП, както и до Областния управител на Област Търговище.", "date": "2018.07.23", "title": "ПП АБВ сезира прокуратурата за злоупотреби от страна на директора на „Социално подпомагане” в Попово"}
{"url": "http://www.focus-news.net/news/2018/07/23/2548675/venko-kalinchev-lovno-ribarsko-sdruzhenie-elen-ima-razlichni-pritesneniya-sred-lovtsite-kasaeshti-lova-na-diva-svinya-v-tova-vreme-na-godinata.html", "text": "Има различни притеснения сред ловците, касаещи лова на дива свиня в това време на годината. Това каза пред  Радио „Фокус” – Кюстендил  Венко Калинчев, секретар на ловно-рибарско сдружение „Елен”. По думите му много от ловците се притесняват от това, че в момента в гората няма добра видимост. „В същото време има много гъбари, берачи на боровинки. Добиват се дърва, има и много туристи. Може да се случи объркване и да се стигне до неприятен инцидент”, каза Венко Калинчев. По думите му притеснението е и за новородените животни – сърни, диви прасета и други, които могат да станат жертва на ловните кучета. „Другият въпрос е свързан със съхранението на месото, с вземането на две проби – за африканска чума и трихинелоза”, каза Венко Калинчев. По думите му в Кюстендил няма специализирана лаборатория, а пробите се транспортират до Благоевград или София. \r\nВенцеслав ИЛЧЕВ", "date": "2018.07.23", "title": "Венко Калинчев, Ловно-рибарско сдружение „Елен”: Има различни притеснения сред ловците, касаещи лова на дива свиня в това време на годината"}
{"url": "http://www.focus-news.net/news/2018/07/23/2548685/kyustendil-zapazva-se-broyat-na-lekarite-raboteshti-v-lechebnite-zavedeniya-na-teritoriyata-na-oblastta.html", "text": "Запазва се броят на лекарите, работещи в лечебните заведения на територията на областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. На основен трудов договор в лечебните и здравните заведения  в област Кюстендил практикуват 446 лекари. Лекарите по дентална медицина са 123, а медицинските специалисти по здравни грижи – 666, от които 438 са медицински сестри, 51 – медицински лаборанти, 48 – акушерки и 60 – фелдшери. В заведенията за болнична помощ в областта практикуват 223 лекари, 3 фармацевти и 394 медицински специалисти по здравни грижи. В заведенията за извънболнична помощ работещите на основен трудов договор лекари са 174, лекарите по дентална медицина – 122 и медицинските специалисти по здравни грижи – 39. В други лечебни и здравни заведения, включително детски ясли и кабинети в училища,  работят 49 лекари и 233 медицински специалисти по здравни грижи. \r\nВенцеслав ИЛЧЕВ", "date": "2018.07.23", "title": "Кюстендил: Запазва се броят на лекарите, работещи в лечебните заведения на територията на областта"}
{"url": "http://www.focus-news.net/news/2018/07/23/2548676/chovekat-amfibiya-yane-petkov-optimist-sam-che-shte-uspeya-da-postigna-rekord-za-gines-na-24-yuli.html", "text": "Добре върви подготовката ми на Охридското езеро, оптимист съм, че ще успея да постигна рекорд за Гинес на 24 юли. Това каза за  Радио „Фокус“ – Пирин  Яне Петков, познат като човекът амфибия, който на 24 юли ще се опита да постави рекорд на Гинес, плувайки в Охридското езеро със завързани ръце и крака, в чувал. „Водата е ледена и подготовката е доста трудна, тъй като ми се отразява зле на костите, от травмата, която получих преди години, но няма проблеми. Всичко утре зависи от природата. Аз съм добре“, каза още Петков. Той добави, че във вторник ще се опита да премине 3.5 км., но е много важно метеорологичната обстановка да е подходяща, тоест да няма буря. „Всичко е до настройката на мисълта и правилното дишане. Без тези неща никой не е в състояние да измине такова разстояние в ледена вода, със завързани крайници и в чувал. Аз съм на 64 години, с нисък хемоглобин и натрошени кости, но ще се постарая да направя рекорда, защото искам да докажа, че възможностите на човешкият дух и тяло са необятни“, подчерта Петков. Той бе категоричен, че ако дори има минимален риск за живота му, то не би се захванал с подобно начинание. „Целият ми екип е изграден от специалисти, всеки в своята област. Получавам голямо съдействие и от страна на Македонския червен кръст и неговия председател Сашо Точков, който е перфектен в своята организация“, коментира Петков. Той добави, че са осигурени спасителни лодки, спасители и медицински екипи, които ще го следят през цялото трасе. \r\nЯне Петков е роден в град Сандански на 6 август 1954 година. През 1986 година, докато прави ремонт на своята къща, пада от третия етаж. Приет е в болница, където му казват, че няма голям шанс да оцелее, тъй като е имал множество счупвания и вътрешни кръвоизливи. В продължение на няколко седмици той отказва да приема всякакви медикаменти, докато е в болницата, а след това по негово желание е изписан, за да се прибере вкъщи. Неговите роднини му помагат с грижите, като започват да го карат да ходи малко по малко с патерици. Това било доста трудно за него, но все пак с бавни темпове започва да се движи, като ходи до най-близкия басейн, който бил на около 100 метра от тях. За него това разстояние било доста трудно за вървене, като му отнемало около час. Стигайки до басейна, с помощта на своята съпруга, той започнал да влиза във водата, където раздвижвал ръцете и краката си. Така в рамките на 6 месеца успял да се възстанови напълно. След всичко преживявано започва да упражнява йога, а също и да чете учителя Петър Дънов. Самият псевдоним на Яне се появява много интересно и е свързан със следната история. На лагер в Сандански пристигат военни, а Петков се среща с техния началник и учител, като му казва, че използва много стари техники за преподаване и плуване. Яне му казал, че ще изплува 700 метра под вода и то без да си вземе въздух. Военният казал, че това няма как да бъде възможно, но Яне все пак успял, а човекът останал възхитен от него. Няколко години по-късно Яне се хваща на бас с хора от Сандански, че ще постави същото време и рекорд на Гинес, като преплувал 2 км под вода без да си взима въздух. Единствените моменти, в които си е поемал въздух са били при спиранията му на всяка дължина. Това обаче се оказва, много опасно, защото на всяка една дължина пулсът се повиша и има опасност да се получи аритмия и сърцето да се пръсне. Но тъй като Яне вече доста е овладял техниката на дишане от йогата и в същото време, четейки за учителя Дънов и неговата техника, успял да приложи всичко научено, цялата техника в контрол на своето дишане. Човек, който станал свидетел на нещата, които Яне прави казал, че той е човекът амфибия. И от там му дошъл този прякор. През годините Яне Петков е реализирал множество рекорди, най-опасните от които са били в чувал, със завързани ръце и крака. Опитът, който предстои утре ще бъде реализиран с изключителната подкрепа на Община Петрич и Национално сдружение „Спорт и сигурност“, Община Охрид, Червен кръст – Охрид и представители на бизнеса от Петрич и Сандански. \r\nЛивия НИНОВА", "date": "2018.07.23", "title": "Човекът амфибия Яне Петков: Оптимист съм, че ще успея да постигна рекорд за Гинес на 24 юли"}
{"url": "http://www.focus-news.net/news/2018/07/23/2548691/veliko-tarnovo-avariya-ostavya-10-velikotarnovski-sela-bez-voda.html", "text": "Авария оставя 10 великотърновски села без вода до утре сутринта. Това съобщиха за  Радио „Фокус“ – Велико Търново  от водоснабдителното дружество. До 6.00 часа на 24 юли (вторник) ще бъде спряно водоподаването за следните населени места: с. Шемшево, с. Леденик, с. Момин сбор, с. Балван, с. Ново село, с. Емен, с. Ветринци, с. Пушево, с. Самоводене и с. Беляковец. Причината е извършване на авариен ремонт на водопроводната мрежа. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.07.23", "title": "Велико Търново: Авария оставя 10 великотърновски села без вода"}
{"url": "http://www.focus-news.net/news/2018/07/23/2548686/d-r-sava-bozukov-odbh-smolyan-nyama-registrirani-sluchai-na-influentsa-afrikanska-chuma-i-chuma-po-ovtsete-v-oblastta.html", "text": "Проведени са общински и областна епизоотични комисии, предприети и въведени са всички мерки и биосигурност, но на територията на област Смолян няма регистрирани случаи на инфлуенца, африканска чума и чума по овцете. Това каза за  Радио „Фокус“ – Смолян  д-р Сава Бозуков – директор на Областна дирекция по безопасност на храните – Смолян. Той посочи, че резултатите от двете проби от диви прасета, открити в гората, са отрицателни, като не са получавани нови сигнали за други умрели животни. Д-р Бозуков, допълни, че през следващите дни, горските стопанства ще раздават комплекти за проби на ловджиите. В комплекта има торбички за вътрешни органи, контейнери за кръв, като се дава и диафрагма за наличие на трихинелоза. Д-р Бозуков уточни, че ловджиите и досега са вземали проби за класическа чума, а сега ще дават и за африканска чума. Той допълни, че предстои да се гласува от парламента и за започване не ловния сезон по-рано. Д-р Бозуков каза още, че на ГКПП „Златоград“ се правят проверки и на ръчния багаж, за да не се допуска внасянето на свинско месо в страната. При наличие на месо, то се конфискува и се слага във фризер, който е специално пригоден за тази цел и се намира на пункта. Предстои да се обмисли и как точно ще се извършва дезинфекция на автомобилите при влизане в страната, каза още д-р Бозуков. \r\nНели ГЕРГЬОВСКА", "date": "2018.07.23", "title": "Д-р Сава Бозуков, ОДБХ – Смолян: Няма регистрирани случаи на инфлуенца, африканска чума и чума по овцете в областта"}
{"url": "http://www.focus-news.net/news/2018/07/23/2548687/georgi-svilenski-bsp-ima-ekspertizata-i-spetsialistite-koito-mogat-da-realizirat-alternativata-viziya-za-balgariya.html", "text": "БСП има експертизата и специалистите, които могат да реализират алтернативата „Визия за България“. Това каза заместник-председателят на ПГ на „БСП за България“ и член на Националния съвет на БСП Георги Свиленски в интервю за  Агенция „Фокус“  за представената в събота на Национално съвещание на левицата „Визия за България“. „Тази алтернатива е разработена поне  минимум в четирите основни сектора, които бяха представени: регионално развитие, здравеопазване, образование, икономика и доходи“, каза Свиленски. Заместник-председателят на ПГ на „БСП за България“ обърна внимание на темата за икономиката и доходите. По думите му в проекта на БСП се говори за навлизане на държавата в икономиката като регулатор и  фактор, който посочва структуроопределящите сектори. „Предлагаме въвеждане на прогресивно и семейно подоходно облагане, което ще означава не веднага да вземем от богатите и да дадем на бедните, а едно по-справедливо данъчно облагане“, каза той. Свиленски коментира и предложенията на БСП в сектор „Здравеопазване“: „Предлагаме първо държавните и общинските лечебни заведения да се регистрират по Закона за лечебните заведения и да не бъдат търговски дружества и достъпът до ресурса от НЗОК да бъде именно за такива лечебни заведения, които не са търговски дружества. Ако частните лечебни заведения искат да ползват ресурс на НЗОК, то да се регистрират по Закона за лечебните заведения, т.е. да не формират печалба“, поясни той. Свиленски коментира, че в проекта „Визия за България“ БСП предлага да се изградят областни и холдингови структури, които да включват и спешната и долекарската помощ и болничното лечение, както и рехабилитационен център във всяка една област. „По отношение на сектор образование, предлагаме, е да се повиши качеството на средното образование. За висшето образование предлагаме да се произвеждат и да излизат от ВУЗ-овете студенти, от които държавата има нужда. Да има прогнозируемост на специалностите, на професиите, от които държавата има нужда и на базата на това да се възлага на университетите  държавни поръчки за различните видове специалности“, допълни още Свиленски.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.23", "title": "Георги Свиленски: БСП има експертизата и специалистите, които могат да реализират алтернативата „Визия за България“"}
{"url": "http://www.focus-news.net/news/2018/07/23/2548688/evgeni-iliev-organizator-obshtina-petrich-se-doveri-na-yane-petkov-zashtoto-vyarvame-che-vseki-koyto-ima-vazmozhnostta-da-proslavi-stranata-si-zasluzhava-da-poluchi-podkrepa.html", "text": "Община Петрич се довери на Яне Петков, защото вярваме, че всеки, който има основанието и възможността да прослави страната си, заслужава да получи подкрепа. Това каза по време на пресконференция в Охрид Евгени Илиев, част от екипа, организиращ предстоящия опит за рекорд на Гинес, който ще се опита да постави Яне Петков, плувайки в Охридското езеро със завързани ръце и крака, в чувал на 24 юли, предаде репортер на  Радио „Фокус“ – Пирин . Илиев изрази радостта си от това, че един дългоочакван и подготвян прецизно момент вече настъпва. „Часове ни делят от опита за поставяне на нов рекорд на Гинес. Това е финалната пресконференция във връзка с опита на Яне Петков, известен като \"човекът амфибия\", да постави нов рекорд на Гинес, плувайки с вързани ръце и крака, при това в чувал на повече от 3071 м. Това е дължината, която успя да преплува индиеца Гопал и да постави рекорд на Гинес. Българин доби смелостта да го подобри и да впише името си в престижните първи имена на носителите на награда за рекорд на Гинес. Община Петрич се довери на Яне Петков, защото вярваме, че всеки, който има основанието и възможността да прослави страната си, заслужава да получи подкрепа“, каза още Илиев. Той добави, че това ще бъде добрият пример за това, че има смисъл с постоянство да следваш целите си, а те придобиват и нов заряд, когато към тях успяваш да приобщиш повече хора. „Както в този случай. В светлината на това смело начинание, което ще покаже силата на човешката психика и добрата кондиция, се постави началото на едно завидно партньорство – това между общините Петрич и Охрид. Като представители на местни власти от две съседни държави, за пореден път доказваме, че добросъседството може да има най-различни измерения“, подчерта Илиев. Според него с това общо дело, може да каже, че е продължение на договора, който и премиерите на двете страна вече подписаха. „Благодаря от името на кмета на община Петрич г-н Димитър Бръчков, за съдействието и подкрепата на община Охрид. За условията, които се създадоха тук, за приятелското отношение, за професионализма. Вярвам, че има нещо символично в избора на Яне Петков да постави рекорд на Гинес плувайки не където и да е, а именно в Охридското езеро. Така двете държави – България и Македония ще останат отново в историята заедно, свързани в една кауза. Да си пожелаем успех и нека утре, при добро стечение на метеорологичните обстоятелства се поздравим с успех“, заяви Илиев. \r\nЛивия НИНОВА", "date": "2018.07.23", "title": "Евгени Илиев, организатор: Община Петрич се довери на Яне Петков, защото вярваме, че всеки, който има възможността да прослави страната си, заслужава да получи подкрепа"}
{"url": "http://www.focus-news.net/news/2018/07/23/2548695/rzi-varna-vodata-v-selo-zasmyano-i-v-rayona-na-depoto-za-neopasni-otpadatsi-vav-vaglen-ne-e-godna-za-piene.html", "text": "Водата в село Засмяно и в района на Депото за неопасни отпадъци във Въглен не става за пиене. Това сочи последният мониторингов доклад на Регионалната здравна инспекция (РЗИ) във Варна, предаде репортер на  Радио „Фокус“ – Варна . При изследването на последните проби, взети от началото до средата на юли, е установено, че водата в село Засмяно е със завишени микробиологични показатели. При норма от 50 мг/л, измереното количество във водоизточници в селото е било 51,5 мг/л. От РЗИ допълват, че водата в района на Депото във Въглен също не е годна за пиене и за битови нужди поради завишени микробиологични показатели. При мониторинга е установено съдържание на Калций от 174,3 мг/л, при норма-150 мг/л. По отношение на трайните отклонения по показател „нитрати”, РЗИ-Варна препоръчва питейната вода да не се ползва за пиене и приготвяне на храна най-вече от бременни жени, кърмачки, кърмачета, хора със заболявания на храносмилателната система и панкреаса. Информирани са кметовете на общини, които следва да уведомят по подходящ начин консуматорите и общопрактикуващите лекари. \r\nДиана СТОЕВА", "date": "2018.07.23", "title": "РЗИ – Варна: Водата в село Засмяно и в района на Депото за неопасни отпадъци във Въглен не е годна за пиене"}
{"url": "http://www.focus-news.net/news/2018/07/23/2548696/burgas-ot-dnes-do-26-yuli-vsichki-prozhektsii-v-programata-na-biff-shte-se-sastoyat-v-zritelna-zala-na-kulturen-dom-na-neftohimika-zaradi-promenlivoto-vreme.html", "text": "От днес до 26 юли всички прожекции в програмата на BIFF ще се състоят в зрителна зала на Културен дом на нефтохимика заради променливото време. Това съобщиха от  Община Бургас . Налагат се и някои корекции по афиша. Програмата за тази вечер /23 юли/ включва следните заглавия: \r\n- 19.00 ч. – „Бащин език“ (Румъния) – късометражен 15 мин. \r\n- 19.15 ч. – „Живот понякога“ (Турция) – документален 80 мин. \r\n- 21.00 ч. – „Гостът“ (Турция) – пълнометражен 88 мин. \r\n– Филмът „Тайната на щастието“ (Румъния) – пълнометражен 87 мин., който трябваше да се излъчи също тази вечер, ще се прожектира на 24 юли, вторник, с начален час 17:00 в зала НХК. \r\nОстаналата програма от афиша за следващите дни до четвъртък, 26 юли, остава без промяна в предварително обявените часове, но вече в зала НХК. \r\nДопълнително ще бъде обявено мястото за финална вечер и закриване на фестивала.", "date": "2018.07.23", "title": "Бургас: От днес до 26 юли всички прожекции в програмата на BIFF ще се състоят в зрителна зала на Културен дом на нефтохимика заради променливото време"}
{"url": "http://www.focus-news.net/news/2018/07/23/2548692/plovdiv-65-godishna-zhena-e-zaginala-sled-kato-e-bila-blasnata-ot-vlak-v-rayona-na-kv-lyuben-na-gr-parvomay.html", "text": "65-годишна жена е загинала, след като е била блъсната от влак в района на кв. „Любен“ на гр. Първомай. Това съобщиха за  Агенция „Фокус“  от ОДМВР-Пловдив. Сигналът за инцидента е получен около 15.10 часа. Влакът се е движел от Пловдив към Свиленград и е блъснал жената, която по първоначални данни е стояла на жп линиите. Няма данни за насилие и чужда намеса. Влакът е спрян и в момента тече оглед.  \r\nЦветелин ДИМИТРОВ", "date": "2018.07.23", "title": "Пловдив: 65-годишна жена е загинала, след като е била блъсната от влак в района на кв. „Любен“ на гр. Първомай"}
{"url": "http://www.focus-news.net/news/2018/07/23/2548697/ministarat-na-otbranata-krasimir-karakachanov-voennosluzheshtite-ni-v-afganistan-poluchavat-visoka-otsenka-ot-partnyorite.html", "text": "Мисията на 35-ия контингент завърши успешно, надявам се и колегите им, които ги смениха, да се завърнат по същия начин. Това каза министърът на отбраната Красимир Каракачанов при посрещането на летище \"София\" на военнослужещите от 35-ия контингент, който участва в мисията на НАТО в Афганистан „Решителна подкрепа“, съобщиха от пресцентъра на  Министерството на отбраната . Всички 158 военнослужещи от контингента се завърнаха в България, след като преди няколко дни 36-ият контингент прие от тях изпълнението на задачите в мисията „Решителна подкрепа“. На летище София те бяха посрещнати още от заместник-началника на отбраната вицеадмирал Емил Ефтимов и командващия на Съвместното командване на силите генерал-лейтенант Любчо Тодоров.  \r\n„Оценката, която нашите партньори дават, е че подготовката на нашите военнослужещи е на много добро ниво“, посочи още министърът на отбраната Красимир Каракачанов и подчерта, че подобна мисия в страна като Афганистан е пълна с рискове. „Щастлив съм, че всички, които заминаха, се завърнаха живи и здрави. Това беше и моето пожелание, когато ги изпращах в Смолян преди повече от 6 месеца“, посочи още той и допълни: „Като министър на отбраната моята работа е да подсигуря тези момчета, които отиват на мисия, да бъдат добре подготвени, добре снаряжени, добре обезпечени и да се завръщат живи и здрави“. \r\nКонтингентът включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.", "date": "2018.07.23", "title": "Министърът на отбраната Красимир Каракачанов: Военнослужещите ни в Афганистан получават висока оценка от партньорите"}
{"url": "http://www.focus-news.net/news/2018/07/23/2548698/sport-viktoriya-tomova-otpadna-v-parviya-krag-na-turnira-v-moskva.html", "text": "Виктория Томова отпадна в първия кръг на турнира по тенис на червени кортове в руската столица Москва. Първата ракета на България при дамите загуби на старта от участващата с „уайлд кард“ представителка на домакините Анастасия Потапова с 1:6, 1:6 в двубой, продължил 52 минути.  \r\nВъв втори кръг Потапова ще играе срещу победителката в двубоя между Кристина Плишкова и четвъртата поставена Катерина Синякова. \r\nВ друг мач по-рано днес Александра Саснович надигра Йохана Ларсон с 6:1, 6:3.", "date": "2018.07.23", "title": "Спорт: Виктория Томова отпадна в първия кръг на турнира в Москва"}
{"url": "http://www.focus-news.net/news/2018/07/23/2548693/sasho-tochkov-makedonski-cherven-krast-izvarshili-sme-vsichki-neobhodimi-meditsinski-pregledi-na-yane-petkov-predi-opita-mu-za-rekord-na-gines.html", "text": "Извършили сме всички необходими медицински прегледи на Яне Петков преди опита му за рекорд на Гинес. Това каза на пресконференция в Охрид Сашо Точков, председател на Македонски червен кръст, предаде репортер на  Радио „Фокус“ – Пирин . По думите му Яне Петков, известено като \"човекът амфибия\", е на прага на своя поред голям подвиг – да постави нов световен рекорд. „Яне Петков има специфична здравна система. Днес му бяха извършени поредните прегледи в Охридската болница. От страна на лекар специалист му бе направено ЕКГ, което показа, че сърцето му работи добре. Анализите на кръвта обаче показаха, че има ниско ниво на хемоглобин и желязо в кръвта. Това представлява и риск, и опасност, но тези, които се занимаваме с проблема, знаем, че за Яне това не представлява проблем, защото той живее така и с такива параметри през целия си живот“, каза още Точков. Той добави, че се очаква опитът да започне около 09.30 часа македонско време от плаж Горица 3. Крайната цел, която е Старото градско пристанище, трябва да бъде достигната около 13.30 часа. „За безопасността на Яне ще се грижат 3 екипа водни спасители и 4 медицински. Целият опит за рекорд ще бъде следен и от специалисти от Гинес, за да може резултатът да бъде обявен като официален световен рекорд“, коментира Точков. Той заяви, че всички, които са ангажирани с организацията на събитието са убедени, че Яне Петков ще успее да постави новия световен рекорд. „Пожелавам му успех и каня всички жители и гости на Охрид да дойдат на Старото пристанище, за да посрещнем Яне и да се поздравим с успеха му“, уточни Точков. \r\nЛивия НИНОВА", "date": "2018.07.23", "title": "Сашо Точков, Македонски червен кръст: Извършили сме всички необходими медицински прегледи на Яне Петков преди опита му за рекорд на Гинес"}
{"url": "http://www.focus-news.net/news/2018/07/23/2548690/kyustendil-okolo-22-500-ovtse-se-otglezhdat-na-teritoriyata-na-oblastta.html", "text": "Около 22 500 овце се отглеждат на територията на област Кюстендил. Това каза пред  Радио „Фокус” – Кюстендил  Юлия Коюнджийска, председател на Областния съвет по животновъдство в Кюстендил. По думите й данните са съгласно регистъра, воден от страна на Областна дирекция по безопасност на храните. На територията на Кюстендил и региона се отглеждат 8 500 кози, както и 170 биволи. Едропреживните животни наброяват 9 500. „Има различни по големина животновъдни стопанства. В района има с над 1200 овце, има по 500, но има и по-малки стопанства”, каза Юлия Коюнджийска. По думите й на 24 юли ще бъде дадена информация по повод изпратено отворено писмо до министър-председателя и до земеделския министър от страна на 20 животновъдни организации. \r\nВенцеслав ИЛЧЕВ", "date": "2018.07.23", "title": "Кюстендил: Около 22 500 овце се отглеждат на територията на областта"}
{"url": "http://www.focus-news.net/news/2018/07/23/2548700/ria-novosti-v-bitkata-mezhdu-orela-i-drakona-mechkata-sledva-sobstvenite-si-interesi.html", "text": "Кратък коментар от политическия анализатор на   Дмитрий Лекух за позицията на Русия в условията на набираща скорост търговска война между САЩ и Китай. \r\nВ края на миналата седмица, президентът на САЩ Доналд Тръмп заяви пред CNBC, че Вашингтон може да увеличи вносните мита за всички (да повторим, всички) китайски стоки. По думите на държания глава, става въпрос за 505 милиарда долара – сумата наистина е космическа. Това може да се случи, ако китайската страна „продължи да предприема ответни мерки“ срещу американската инициатива за увеличаване на митата. \r\nОт гледна точка на суверенната китайска държавност, всичко това изглежда, разбира се, като изключителна наглост. А, разбира се, днешното китайско ръководство е невъзможно да приеме подобен род ултиматуми, дори и технически. \r\nНо, като цяло, в действията на Тръмп има доста сериозна логика. Да дори само тази за повече от ненормалната ситуация в световната търговия през последните десетилетия. А за САЩ, като страна, която до не толкова отдавна беше люлка на изобретатели и пионери, направили не една и две промишлени революции, тенденциите в търговията просто катастрофални. \r\nИ ако всичко продължи по този начин, икономическата, а може би и и не само, катастрофа е неизбежна. Ако не в краткосрочен план, то в средносрочен план, със сигурност. \r\nСпоред информация на Службата за икономически анализ към Министерството на търговията на страната, дефицитът в търговския баланс на САЩ през 2017 година се е увеличил с 12,1%, или с $61,2 милиарда в сравнение с 2016 година – до $566 милиарда. Това е най-високият показател от 2008 година. \r\nПри това, съгласно данните на Bloomberg, дефицитът в търговския баланс с Китай за последната година е $375,2 милиарда (плюс $28,2 милиарда), с Европейския съюз - $151,4 милиарда, Мексико - $71,1 милиарда, Япония - $68,8 милиарда, Канада - $17,6 милиарда. \r\nНо това не е всичко. \r\nПредвид своеобразната икономическа структура на американската икономика, която се разви през последните години, това действително е много притеснително. Да напомним, че по-голямата част от американския брутен вътрешен продукт (стигнала до рекордните 79,4% през 2004 година) се създава в отраслите от сектора на услугите, към които се отнасят преди всичко финансовите услуги, както и търговията, транспорта и комуникациите. Плюс услугите на държавните институции., За материалното производство (агропромишленост, горско стопанство, рибно стопанство, минно-добивна промишленост, строителство) остават малко повече от 20% от БВП. \r\nДоналд Тръмп представлява сили в американската политика, които смятат, че този дисбаланс е пагубен. И такива хора в Америка има все повече. Това, което осъществява действащият президент на САЩ, съвсем не е негова лична „ексцентрична позиция“. Напротив, това е напълно целенасочена и системна политика, която е изражение именно на текущите национални интереси на Съединените американски щати. \r\nНо и Китай, който построи икономиката си за сметка на политическата уязвимост и безогледната продажност на „глобалния елит“, няма никакво намерение да отстъпва. Пекин методично преследва преследва и реализира дългосрочните си интереси и внезапно появилият се „националист“ на власт в един от ключовите пазари за тях е неочаквана промяна и пречка, която те се надяват да преживеят и преодолеят. \r\nТака че схватката между великите икономически държави фактически е неизбежна. Ако, разбира се, на власт във Вашингтон не дойдат отново лоялни глобалисти, което не изглежда много вероятно след вътрешните реформи на Тръмп. Затова Русия трябва да определи какъв е нейния интерес в ситуацията. \r\nС „глобалния либерално-финансов елит“ всичко е просто. Това е езкистенциален враг. Там могат да ни викнат на масата за преговори само в качеството на „основно ястие“. Казано честно, тук няма никаква „русофобия“: те ще изядат всеки, включително отгледалите ги американци. \r\nА в днешната ситуация на „битка между два национални елита“ нашата работа е да преследваме изключително собствените си интереси. \r\nВ този контекст, правилната новина изглежда например така: „Китай ще разгледа възможността за разширяване на списъка с руските региони, от които е разрешен износът на зърнени продукти в КНР. Това споразумение бе постигнато по време на консултациите на Министерството на икономическото развитие на Русия и Министерството на търговията на Китай. Ние не говорим за един или два субекта на Русия, както преди, а всички региони на страната - за доставката на пшеница, царевица, ориз, соя и рапица в Китай“ \r\n... В схватката между орела и дракона, мечката следва собствените си интереси. \r\nПревод и редакция:", "date": "2018.07.23", "title": "РИА Новости: В битката между орела и дракона, мечката следва собствените си интереси"}
{"url": "http://www.focus-news.net/news/2018/07/23/2548669/alsat-m-makedoniya-liderskata-sreshta-e-prekasnata-za-vtora-pauza-oshte-nyama-postignato-sporazumenie.html", "text": "Срещата на председателите на четирите най-големи партии в югозападната ни съседка – СДМС, ВМРО-ДПМНЕ, „Демократичен съюз за интеграция“ (ДСИ) и БЕСА, бе прекъсната за втора пауза, а след нея се очакват и официалните изявление на участниците в преговорите, предава македонският „Фокус“ . \r\nВсе още няма официална информация за хода на преговорите. Единствено лидерът на ДСИ Али Ахмети бе на разположение да отговори на журналистическите въпроси. Индиректно той загатна, че след няколко часа преговори няма постигнато споразумение между партиите.  \r\nПо-рано в медиите бе разпространена информация, че министър-председателят на Македония Зоран Заев е дал съгласието си за съставяне на служебно правителство преди провеждането на всички избори в страната, стига лидерът на ВМРО-ДПМНЕ да призове гражданите на Македония да гласуват на референдума за договора за името.  \r\nЗоран Заев, Християн Мицковски, Али Ахмети и Билал Касами седнаха за трети път на масата за преговори в опит да постигнат споразумение за процедурата, по която ще бъде избран съставът на Държавната избирателна комисия (ДИК) – ключов орган за организирането и провеждането на референдума за името.  \r\nНа срещата в Клуба на депутата се обсъждат условията на ВМРО-ДПМНЕ - Законът за финансиране на партиите, назначаване на служебно правителство и промени в наказателния кодекс, свързани с намаляване на наказанията за злоупотреба със служебно положение Тереза Герова", "date": "2018.07.23", "title": "„Алсат-М“ (Македония): Лидерската среща е прекъсната за втора пауза, още няма постигнато споразумение"}
{"url": "http://www.focus-news.net/news/2018/07/23/2548699/plovdiv-vazstanoveno-e-dvizhenieto-na-vlakove-po-liniyata-plovdiv-svilengrad.html", "text": "Възстановено е движението на влакове по линията Пловдив-Свиленград. Това съобщиха за  Агенция \"Фокус\"  от пресцентъра на БДЖ. Временно движението на влакове в района на град Първомай беше спряно когато 65-годишна жена загина на място след като беше блъсната от влак.", "date": "2018.07.23", "title": "Пловдив: Възстановено е движението на влакове по линията Пловдив-Свиленград"}
{"url": "http://www.focus-news.net/news/2018/07/23/2548701/zamestnik-ministar-verginiya-krasteva-se-sreshtna-s-predstaviteli-na-sektor-plodove-i-zelenchutsi.html", "text": "Заместник-министърът на земеделието, храните и горите Вергиния Кръстева и екипът й проведоха втора среща с представители на сектор „Плодове и зеленчуци“, съобщиха от пресцентъра на  МЗХГ . Целта на срещата е да бъде разработена концепция за схемите за обвързано подпомагане в сектор „Плодове и зеленчуци“, които ще се прилагат от 2019 година. Бяха представени различни варианти за промяна в схемите за обвързано с производството подпомагане за плодове, зеленчуци полско производство и зеленчуци оранжерийно производство и произтичащите от това индикативни размери на подпомагане за един допустим за подпомагане хектар на базата на заявените площи по схемите за Кампания 2018 г.    \r\nВ срок до 1 август 2018 г. изменения в схемите за обвързана подкрепа трябва да бъдат нотифицирани пред Европейската комисия.", "date": "2018.07.23", "title": "Заместник-министър Вергиния Кръстева се срещна с представители на сектор „Плодове и зеленчуци“"}
{"url": "http://www.focus-news.net/news/2018/07/23/2548703/veliko-tarnovo-trima-sa-postradali-pri-katastrofa-mezhdu-tovaren-avtomobil-i-taksi-na-izhoda-na-veliko-tarnovo-v-posoka-gabrovo.html", "text": "Трима са пострадали при катастрофа между товарен автомобил и такси на изхода на Велико Търново в посока Габрово. Това съобщиха за  Радио „Фокус“ – Велико Търново  от Областната дирекция на МВР. Сигнал за случая е получен в 15.43 часа. По първоначална информация товарен автомобил с турска регистрация, движещ се в посока към Велико Търново е блъснал насрещнодвижещ се таксиметров автомобил. Пострадали са водачът и двама пътници от таксито. Движението в района е временно преустановено. Екипи на „Пътна полиция“ пренасочват леките автомобили през Дебелец, а товарните изчакват на място. \r\nНадежда КРЪСТЕВА", "date": "2018.07.23", "title": "Велико Търново: Трима са пострадали при катастрофа между товарен автомобил и такси на изхода на Велико Търново в посока Габрово"}
{"url": "http://www.focus-news.net/news/2018/07/23/2548689/tass-myuftiyata-na-siriya-prizova-belite-kaski-da-badat-izpraveni-pred-sada-za-voenni-prestapleniya-vklyuchitelno-za-izpolzvane-na-himichesko-orazhie.html", "text": "Върховният мюфтия на Сирия Ахмад Бадредин Хасун призова представителите на „Белите каски“ да бъдат изправени пред съда за извършени военни престъпления на сирийска територия, включително и за използването на химическо оръжие, предава  ТАСС . \r\n„Има група терористи, която вчера проникна на територията на Палестина (Израел –бел. ТАСС) и бе приета от израелски войници“, заяви Хасун в понеделник на среща с членове на семействата на руски войници, загинали при изпълнение на бойни задачи на сирийска територия. По неговите думи, сред членовете на групата „има лекари, инженери и религиозни дейци“. „Те са били 800 души, както се разбра вчера (22 юни), но ние не знаем дали това е реалната бройка. Това са тези, които наричат ‚Белите каски‘“, поясни мюфтията. \r\nХасун подчерта, че днес това име „се използва срещу Русия“. „Тези 800 души, които избягаха в Израел, ще бъдат приети в три страни – Великобритания, Германия и Канада“, продължи религиозният водач. „Именно тази група, която беше на места, като Алепо, провинция Дамаск и други региони, използва химически вещества против сирийците“. \r\n„Всички тези хора са добре образовани, сред тях има много химици и под прикритието на хуманитарни мисии, те се занимаваха с използване на химически вещества срещу гражданското население“, заяви още Хасун. „Днес, когато те бягат в Израел, ми се иска да ги попитам, защо не се предават на сирийските власти и не се опитват да се върнат в сирийското общество?“ – поинтересува се той. „Отговорът е само един: защото Западът разчиташе именно на тази сила, за да отслаби максимално и разруши сирийската държава“. \r\nВърховният мюфтия не се съмнява, че „тези хора не са бежанци от война, а са военни престъпници“. Той се обърна към правителствата на Русия и Сирия с молба „да преследват членовете на групировката „Белите каски“, да ги намерят, където и да се намират, да докажат, че именно те са използвали химическо оръжие против децата в Дума, Хан Шейхун и Идлиб“. \r\nПревод и редакция:", "date": "2018.07.23", "title": "ТАСС: Мюфтията на Сирия призова „Белите каски“ да бъдат изправени пред съда за военни престъпления, включително за използване на химическо оръжие"}
{"url": "http://www.focus-news.net/news/2018/07/23/2548702/mvr-vremenno-e-zatvoren-za-dvizhenie-prohodat-na-republikata-zaradi-katastrofa.html", "text": "Проходът на Републиката е затворен временно за движение на товарни автомобили и в двете посоки. Причината е пътнотранспортно произшествие до Велико Търново. Това съобщиха от пресцентъра на  МВР . Товарните автомобили изчакват на място, обходът за леките е по стария път за Дебелец.  \r\nСигналът за инцидента е подаден около 16.00 часа. Катастрофирали са товарен и лек автомобил. По предварителни данни има трима пострадали. На място са изпратени екипи на Пътна полиция и медици. \r\nЛеките коли се пренасочват от Южния пътен възел до Велико Търново по стария път към Дебелец.", "date": "2018.07.23", "title": "МВР: Временно е затворен за движение Проходът на Републиката заради катастрофа"}
{"url": "http://www.focus-news.net/news/2018/07/23/2548704/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.23", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/23/2548706/blagoevgrad-intenziven-e-trafikat-za-leki-i-tovarni-avtomobili-na-gkpp-kulata.html", "text": "Интензивен за леките и товарни автомобили е трафикът на вход и изход на ГКПП „Кулата“. Това съобщиха за  Радио „Фокус“ – Пирин  от ГД „Гранична полиция“. На граничен пункт „Илинден“ движението се извършва нормално. Без проблеми се осъществява и преминаването на пунктовете, които се намират между България и Македония в Област Благоевград. \r\nЛивия НИНОВА", "date": "2018.07.23", "title": "Благоевград: Интензивен е трафикът за леки и товарни автомобили на ГКПП „Кулата“"}
{"url": "http://www.focus-news.net/news/2018/07/23/2548708/faz-vapreki-zaplahite-na-italiya-germanskite-misii-v-sredizemno-more-sa-vazobnoveni.html", "text": "От Министерството на отбраната на Германия потвърдиха, че мисиите за спасяване на бедстващи в Средиземно море са възобновени, въпреки заплахите на Италия да не допуска кораби в пристанищата на страната, съобщава националният ежедневник  Die Frankfurter Allgemeine Zeitung . \r\nВоенната мисия на Европейския съюз край бреговете на Либия ще бъде продължена за момента. Уточнява се, че германският военен кораб „Мозел\" отново е отплавал за изпълнението на нова мисия.  \r\nПо-рано новият министър на вътрешните работи на Италия Матео Салвини от крайнодясната „Лига“  отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. Тереза Герова", "date": "2018.07.23", "title": "FAZ: Въпреки заплахите на Италия – германските мисии в Средиземно море са възобновени"}
{"url": "http://www.focus-news.net/news/2018/07/23/2548709/ognyan-tsenkov-kmet-na-obshtina-vidin-starata-nastilka-ot-tsentralnata-peshehodna-zona-koyato-se-podmenya-shte-bade-sahranena-i-izpolzvana-na-teritoriyata-na-obshtinata.html", "text": "Старата настилка от централната пешеходна зона, която се подменя, ще бъде съхранена и използвана на територията на общината, каза пред журналисти Огнян Ценков, кмет на Община Видин, след заседанието на Общинския съвет, предаде репортер на  Радио „Фокус“ – Видин . „Дали сме указания на фирмата да не се допусне нараняване на старата настилка. Плочите се поставят върху дървени палети и впоследствие ще бъдат предавани с протокол на представител на строителната група към Общината, за да бъдат съхранени в базата на бившето военно поделение, където сме обградили с мрежа една голяма територия“, каза Огнян Ценков. Той заяви, че материалите ще бъдат използвани на територията на Община Видин. „Ще се обърна към кметовете и кметските наместници във връзка с възможностите и намеренията по места тези материали да се използват за облагородяване на околната среда“, допълни кметът на Видин. Според Огнян Ценков е  крайно време разпространителите на информацията, че материалите ще бъдат откраднати и употребени за други цели, да прекратят подобни изказвания, с които заблуждават гражданите. „Ще поканя медиите на място, за да видят къде се съхраняват всички материали след ремонта“, заяви кметът. \r\nАнна ЛОЗАНОВА", "date": "2018.07.23", "title": "Огнян Ценков, кмет на Община Видин: Старата настилка от централната пешеходна зона, която се подменя, ще бъде съхранена и използвана на територията на общината"}
{"url": "http://www.focus-news.net/news/2018/07/23/2548707/haskovo-oblastniyat-upravitel-veterinari-i-fermeri-obsadiha-prevantivnite-merki-za-borba-s-chumata-po-drebnite-prezhivni-zhivotni.html", "text": "Стопани на хиляди овце и кози се събраха днес в харманлийското село Българин по покана на заместник областния управител на Хасково д-р Стефка Здравкова. Тя и колегите ѝ ветеринари от ОДБХ и Ветеринарния съюз обсъдиха с фермерите превантивните мерки за борба с чумата по дребните преживни животни. Това съобщиха от Областна администрация Хасково. На срещата дойдоха стопаните от Българин, Рогозиново, Доситеево, Браница, Богомил, Овчарово, Дрипчево, Черепово и Изворово. „Неслучайно избрахме да се срещнем най-напред с Вас, защото Вашите села са на пътя на заразата, която е регистрирана в Странджа“, обясни д-р Здравкова. „Превантивните работи не са за подценяване, отговорното отношение към животните и към собствения Ви поминък-също“, каза още заместник областният управител на Хасково. Повече от час тя и стопаните дебатираха възможността за съвместна работа на ветеринарите, фермерите и инспекторите от ОДБХ. „Служителите на агенцията, ветеринарите, стопаните и държавата сме от едната страна в тази криза. Всички ние искаме да се справим със заболяването и да не го допуснем в нашата област“, подчерта д-р Здравкова. Основният въпрос, който задаваха животновъдите беше: с какво можем ние да сме полезни, както на себе си, така и на органите на реда, за да не се стига до кризи. „Трябва да прекратят всякакви контакти на стадата, да се прекъсне всякакъв нерегламентиран транспорт на живи животни. Не пренебрегвайте нормите за безопасност“, предупредиха от ОДБХ. Срещите по селата продължават днес след обяд в Иваново, утре в село Студена, община Свиленград.", "date": "2018.07.23", "title": "Хасково: Областният управител, ветеринари и фермери обсъдиха превантивните мерки за борба с чумата по дребните преживни животни"}
{"url": "http://www.focus-news.net/news/2018/07/23/2548711/boyan-botyov-mon-ne-mozhe-da-se-podava-na-mnenieto-na-eksperti-i-da-othvarlya-tsyalostnoto-prisastvie-na-hristo-botev-v-balgarskoto-uchilishte.html", "text": "Министерство на образованието и науката не може да се подава на мнението на външни или вътрешни експерт и да отхвърля цялостното присъствие на поетът и революционер Христо Ботев в българското училище, защото никой не може да се страхува от истината, която той смята за свята,  а ако има хора, които се страхуват от нея в министерство, то говори много лошо за тях, каза в предаването \"Без Ботев няма България\" наследникът на Христо Ботев Боян Ботйов. \"Преди време се появяваха твърдения, че Ботевата публицистика е неразбираема и несмилаема за учениците. Може да припомним една негова фраза, която е: \"Както светлината е потребна за окото, така и образованието и науката са потребни за развитието на всеки един народ, за да постигне на успеха на неговото благосъстояние\". Ако се замислим, стигайки до тези прозрения, ще разберем, че думите на такъв велик българин е добре да присъстват чрез подбор направен в министерството, макар и в по-горните класове. Не трябва да подценяваме нашите деца, които са много интелигентни и могат без речници на различни стари думи да стигат до творчеството на Христо Ботев на Иван Вазов и другите класици\". Боян Ботйов каза, че българските герои от Възраждането  като Христо Ботев са мислили всяка минута за свободата на България, а тяхната дейност е била подчинена на тази кауза и трябва да се предава на поколенията .", "date": "2018.07.23", "title": "Боян Ботйов: МОН не може да се подава на мнението на експерти и да отхвърля цялостното присъствие на Христо Ботев в българското училище"}
{"url": "http://www.focus-news.net/news/2018/07/23/2548694/a1-on-makedoniya-na-liderskata-sreshta-e-dogovoren-vaprosat-za-sluzhebnoto-pravitelstvo-referendumat-shte-se-obsazhda-dopalnitelno.html", "text": "Македонският премиер  Зоран Заев заяви след лидерската среща в понеделник в Скопие, че участниците са се договорили за формиране на служебно правителство, което да организира предсрочни избори, както е според Пържинския договор, предава  македонската електронна медия „А1 Он“ . \r\n„Трябваха ни мъдрост и нерви. Още преди договора с Гърция приехме условия за избиране на Държавна избирателна комисия (ЦИК), законови промени, че преди всякакви избори, трябва да се назначи служебно правителство, което да ги организира. С това завършихме една фаза, ще продължим разговорите за датата, характера и въпроса на референдума. Македония ще бъде членка на НАТО и ЕС“, увери македонският премиер на лидерската среща. \r\nТой заяви още, че са приети всички искания на основната опозиционна партия ВМРО-ДПМНЕ – за Пържинско правителство преди изборите, Законът за финансиране на партиите и ЦИК. \r\nПревод и редакция:", "date": "2018.07.23", "title": "“А1 Он” (Македония): На лидерската среща е договорен въпросът за служебното правителство, референдумът ще се обсъжда допълнително"}
{"url": "http://www.focus-news.net/news/2018/07/23/2548705/afp-donald-tramp-e-mnogo-shtastliv-ot-napredaka-v-pregovorite-sas-severna-koreya.html", "text": "Президентът на САЩ Доналд Тръмп отново нападна американските медии за „фалшивите им новини“ относно трудностите в преговорите със Северна Корея и настоя, че е „много щастлив“ от начина, по който се развиват нещата, предава  AFP . \r\n„Северна Корея не е изстрелвала ракета от 9 месеца. Същото се отнася и до ядрените изпитания. Япония е доволна, цяла Азия е доволна“, написа Тръмп в „Туитър“. \r\n„Но фалшивите новини говорят, без дори да ме питат (винаги от анонимни източници), че съм ядосан, защото процеса не се движи достатъчно бързо. Не е така, много съм щастлив!“ – добави американският президент.  \r\nПревод и редакция:", "date": "2018.07.23", "title": "AFP: Доналд Тръмп е „много щастлив“ от напредъка в преговорите със Северна Корея"}
{"url": "http://www.focus-news.net/news/2018/07/23/2548714/sport-georgi-bratoev-otpadna-ot-natsionalniya-otbor-po-voleybol-za-mondial-2018.html", "text": "Титулярният разпределител на българския национален отбор по волейбол Георги Братоев със сигурност ще пропусне Световното първенство в България и Италия от 9 до 30 септември заради счупена кост в глезена. Днес той е бил на преглед в парижка клиника и според мнението на експертите трябва да ходи с патерици още поне 30 дни.", "date": "2018.07.23", "title": "Спорт: Георги Братоев отпадна от националния отбор по волейбол за Мондиал 2018"}
{"url": "http://www.focus-news.net/news/2018/07/23/2548712/ivan-vasilev-lovno-ribarsko-druzhestvo-sokol-1911-95-ot-lovtsite-i-sdruzheniyata-v-stranata-ne-sa-saglasni-da-se-lovuvat-sega-divi-praseta.html", "text": "95 % от ловците и сдруженията в страната не са съгласни да се ловуват сега диви прасета. Това каза за  Радио „Фокус“ – Пирин  Иван Василев, председател на ловно-рибарско дружество „Сокол 1911“. По думите му в момента не е подходящо да се ловува в горите, тъй като има много гъбари, билкари и туристи, които ще бъдат застрашени. Василев добави, че в риск попадат и земеделските производители, които имат градини, ниви или слънчоглед. Според него в момента се иска сезонът да започне по-рано, за да се намали популацията на дивите свине, но летния сезон е неподходящ за подобно нещо. „Смятаме, че парламента трябва да вземе решение и да гласува промени в Закона, касаещи сроковете, тоест сезона да бъде удължен до януари – февруари, дори до края на март. Тогава може да се ловува безопасно, защото в горите няма нито толкова много туристи, нито гъбари и билкари“, подчерта Василев. Той каза още, че е достатъчно само едно огнище да се появи в този момент и за много кратко то ще бъде разнесено както от птиците, така и от кучетата, които използват за лов, а това няма да реши проблема, дори ще усложни ситуацията. Василев призова правителството да вземе мерки по река Дунав от където се очаква чумата по свинете. „Защо е нужно по този начин да раздвижваме дивата свиня, вместо да се вземат мерки тя да се захранва на определени места и в конкретни райони, където да се задържи, за да може да се започне груповото обстрелване през октомври. Убеден съм, че няма да се стигне до проблеми ако държавата вземе правилните мерки в района на река Дунав. Чехите и поляците поставиха електропастири и така недопуснаха заразата при тях. Защо не си послужим с техния опит, а не сега казал нещо един ветеринарен лекар и всички се хвърлят да взимат мерки“, коментира Василев. По думите му хората сега остават с впечатлението, че всичко се прави с цел икономически облаги и взимането на средства оттук оттам. „Ние ловците и всички сдружения в страната, с които съм говорил, сме готови да даваме дежурства в района на река Дунав, за да се спре евентуалното влизане на заразата у нас“, допълни Василев. Той отбеляза, че е хубаво да се вземат мерки и по граничните пунктове за дезинфекция на автомобилите и най-важното да не се пренасят хранителни продукти. „Хубавото е, че в това отношение вече са взели мерки, но те трябва да се изпълняват на 100 %“, заяви Василев. \r\nЛивия НИНОВА", "date": "2018.07.23", "title": "Иван Василев, ловно-рибарско дружество „Сокол 1911“: 95 % от ловците и сдруженията в страната не са съгласни да се ловуват сега диви прасета"}
{"url": "http://www.focus-news.net/news/2018/07/23/2548713/veliko-tarnovo-poveche-ot-5-hilyadi-shte-sa-uchastnitsite-v-osmoto-izdanie-na-nff-folkloren-izvor-v-selo-tsarevets.html", "text": "От 2 до 5 август в село Царевец, община Свищов ще се проведе осмото издание на Националния фолклорен фестивал „Фолклорен извор“. Тази година участие ще вземат повече от 5 хиляди участници и над 400 колектива, съобщават от пресцентъра на  Общината . В предстоящото издание силно присъствие ще отбележат професионалните училища за фолклор в Котел, Широка лъка, Варна, София, Бургас и други, чиито възпитаници ще се изявят на фестивалната сцена. Засиленият интерес за участие от страна на младите хора занимаващи се с фолклор е показателно за младия дух на фестивала, в който иначе участие могат да вземат всички самодейни и професионални изпълнители на български фолклор. Регламента позволява представяне в 12 категории, разделени в 3 възрастови групи, във всяка от които се присъжда първо, второ и трето място. Наградният фонд на фестивала е изключително богат и предвижда множество поощрителни и специални награди, най-желаните сред които са тези на Министерство на културата, под чиито патронаж се провежда фестивала, „Гласът на Фолклорен извор“ за най-добро вокално изпълнение, „Лауреат“ за най-добро представяне в областта на обработения фолклор и „Приз“ за най-добрите в областта на автентичния фолклор. Изпълненията се оценяват от жури, съставено от професионалисти в сферата на фолклорното изкуство. Председател на журито е Юлия Цанкова – фолклорист, преподавател и дългогодишен автор и водещ на радио програми; д-р Силва Хачерян – началник отдел „Международно сътрудничество и регионални дейности” в Министерството на културата; проф. Елена Кутева – директор на Държавен фолклорен ансамбъл „Филип Кутев“; Гуна Иванова – народна певица; Даниел Спасов – народен певец, автор, продуцент и водещ на телевизионни предавания; Димитър Манов – хореограф и Генчо Генчев – председател на фестивала и кмет на община Свищов. \r\nПрез 2017 година фестивалът стана част от CIOFF – Международния съвет на организаторите на фестивали за фолклор и традиционни изкуства към ЮНЕСКО. В рамките на тазгодишното издание на фестивала ще се проведе Финалния етап на Националния преглед на фолклорните ансамбли, организиран от Международния съвет. Този преглед дава възможност на избраните от журито състави да участват в най-представителните международни фестивали за фолклор в света, като посланици на  CIOFF и званието „Представителен фолклорен ансамбъл”. \r\nПо линия на CIOFF, тази година участие във „Фолклорен извор“ ще вземат и няколко чуждестранни състава. Концерти ще изнесат Ансамбъл „Мерани“ от Грузия, Фолклорен ансамбъл „Калинка“ от Русия и Фолклорен ансамбъл „La Coyolera“ от Коста Рика. Тяхното участие ще бъде част от забавната програма на фестивала, в която концерти ще имат още формация – солисти от „Мистерия на българските гласове“, сред които Бинка Добрева, Олга Борисова, Даниел Спасов и Милен Иванов, ансамбъл „Пирин“ и фолклорната певица Нелина. \r\nПрез 2018 година Министерство на културата отпусна за първи път 10 хиляди лева за цялостна дигитализация на Национален фолклорен фестивал „Фолклорен извор“ като част от нематериалното културно наследство на България. Успешното развитие на фестивала и категоричната устойчивост на провеждане, и добрата организация са част от критериите, заради които Министерството подпомага дейността му. \r\nНационален фолклорен фестивал „Фолклорен извор“ има основен принос за одобряването на проект по програма за трансгранично сътрудничество между България и Румъния, на обща стойност 1.5 млн. евро.  Проектът касае културния обмен в трансграничния регион и ще се реализира между кметство Контеще, Румъния и кметство Царевец, България. \r\nНационален фолклорен фестивал „Фолклорен извор“ се организира от Община Свищов, НЧ „Светлина – Царевец 1927“ и Сдружение „Фолклорен извор“, под патронажа на Министерство на културата. \r\nВсичко за фестивала на официалния му уеб сайт: www.folklorenizvor.com", "date": "2018.07.23", "title": "Велико Търново: Повече от 5 хиляди ще са участниците в осмото издание на НФФ „Фолклорен извор“ в село Царевец"}
{"url": "http://www.focus-news.net/news/2018/07/23/2548717/blagoevgrad-preustanoveno-e-dvizhenieto-v-nyakoi-uchastatsi-na-ulitsa-maritsa-poradi-remontni-deynosti.html", "text": "Преустановено е движението в някои части на улица „Марица“, поради ремонтни дейности, предаде репортер на  Радио „Фокус“ – Пирин . Необходимо е водачите на моторни превозни средства да използват обходни маршрути. Трафикът в централна градска част е натоварен. Колони от автомобили се образуват по булевардите „Св. Димитър Солунски“, „Св. св Кирил и Методий“ и „Васил Левски“, както и на кръстовището на улица „Славянска“ под Многопрофилна болница за активно лечение – Благоевград. През деня няма регистрирани тежки пътни инциденти. Градският транспорт се движи по разписание и без отклонение от редовния си маршрут. \r\nЛивия НИНОВА", "date": "2018.07.23", "title": "Благоевград: Преустановено е движението в някои участъци на улица „Марица“, поради ремонтни дейности"}
{"url": "http://www.focus-news.net/news/2018/07/23/2548716/api-ogranicheno-e-dvizhenieto-v-izprevarvashtata-lenta-pri-km-362-na-am-hemus-v-rayona-na-kaspichan-v-posoka-sofiya-poradi-katastrofa.html", "text": "Ограничено е движението в изпреварващата лента при км 362 на АМ \"Хемус\" в района на Каспичан, в посока София поради катастрофа. Това съобщиха от пресцентъра на  Агенция \"Пътна инфраструктура\" . \r\nТрафикът се осъществява в активната лента и се контролира от Пътна полиция. Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.23", "title": "АПИ: Ограничено е движението в изпреварващата лента при км 362 на АМ \"Хемус\" в района на Каспичан, в посока София поради катастрофа"}
{"url": "http://www.focus-news.net/news/2018/07/23/2548719/diana-yancheva-nsi-naselenieto-na-balgariya-namalyava-s-okolo-50-000-na-godina-do-kraya-na-2018-godina-shte-sme-pod-7-miliona.html", "text": "Населението на България намалява с около 50 000 на година. Това съобщи във Велико Търново заместник-председателят на Националния статистически институт Диана Янчева, предаде репортер на  Радио „Фокус“ – Велико Търново . При преброяването, проведено на 1 февруари 2011 година населението на страната е било 7 364 570.  Към 31 декември 2017 жителите на страната са 7 050 000. Очаква се края на 2018 година те да са под 7 милиона. „Тези цифри не са тревожни. Това са демографски процеси, които вървят бавно. Да. Тази тенденция я има. Тя е устойчива, но това не означава, че след 1-2 години ще станем 4 милиона. Освен това правителство има възможност да повлия на тези процеси. Доколкото разбирам има желание за това в сегашното правителство. Вземат се мерки. Има комисия, която се занимава с демографската криза,правят се прогнози и се вземат мерки. Те не могат да действат от днес за утре. Трябва един дългосрочен период от 5-10 години да се задействат и да обърнем тенденцията“, заяви Диана Янчева. Като положителна тенденция тя посочи запазване на равнището на раждаемост през последните години. То е около 9 промила на 1000. „Този коефициент пряко се влияя от икономическото развитие. Когато има повече доходи, има условия за живот, за добра реализация на хората в България, раждаемостта се вдига. Когато има спад в доходите, няма условия за реализация на младите хора и не се раждат много деца. Това е в пряка зависимост по отношение на репродуктивното поведение на населението. Надяваме се, че процесът на емиграция ще спре със създаване на по-добри условия. Това също ще окаже влияние, защото фертилните контингенти обикновено емигрират в чужбина“, посочи Диана Янчева. \r\nНадежда КРЪСТЕВА", "date": "2018.07.23", "title": "Диана Янчева, НСИ: Населението на България намалява с около 50 000 на година, до края на 2018 година ще сме под 7 милиона"}
{"url": "http://www.focus-news.net/news/2018/07/23/2548720/plovdiv-obshtinata-izvarshva-proverka-za-proizhoda-na-pavetata-koito-se-namirat-v-chasten-imot-vav-vilnata-zona-na-markovo.html", "text": "Общината извършва проверка за произхода на паветата, които се намират в частен имот във вилната зона на Марково. Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . По думите на Тотев, по принцип договореностите на общината с фирмите, изпълнители на ремонтите на улици, са всички негодни павета да бъдат изхвърлени на сметище, а това, което може, да се използва отново като вторичен материал. „Всички материали се предоставят с протоколи на общината, като има строга отчетност за всяко паве”, каза кметът. Отчетността се води на тонаж, а не на брой. Паветата се складират на различни места, включително и във фирмите, които изпълняват ремонтите, тъй като е много скъпо транспортирането им. „Заприходява се тонажа им и като знаем количествата им, ги използваме повторно”, каза Тотев. „За техните количества може да се получи информация във всеки един момент от инженерите на общината”, посочи кметът. Той уточни, че винаги има хора, които намират начин да използват старите и негодни павета, като си ги обработват допълнително. По повод паветата в частен имот в Марково кметът каза, че след като завърши проверката и ако се установи, че това е годен материал, той ще трябва да се върне в общината. \r\nЦветана ТОНЧЕВА", "date": "2018.07.23", "title": "Пловдив: Общината извършва проверка за произхода на паветата, които се намират в частен имот във вилната зона на Марково"}
{"url": "http://www.focus-news.net/news/2018/07/23/2548721/burgas-padnali-kloni-zatrudnyavat-dvizhenieto-na-avtomagistrala-trakiya-v-rayona-na-karnobat.html", "text": "Паднали клони затрудняват движението на автомагистрала „Тракия“ в района на Карнобат. Това каза за  Радио „Фокус“ – Бургас  дежурният в Областно пътно управление. По думите му те са в следствие на падналата преди минути градушка. На място има изпратени екипи, които работят за разчистването на пътя. \r\nВеселина НИКОЛОВА", "date": "2018.07.23", "title": "Бургас: Паднали клони затрудняват движението на автомагистрала „Тракия“ в района на Карнобат"}
{"url": "http://www.focus-news.net/news/2018/07/23/2548722/plovdiv-ovladyan-e-pozharat-nad-selo-markovo.html", "text": "Овладян е пожарът над село Марково, съобщи за  Радио „Фокус”- Пловдив  инспектор Цвятко Дешев, говорител на Пожарната. Екипите на пожарната са все още на място, но няма опасност от разрастване на пожара. „Нужно е технологично време, за да се наблюдава”, каза инспектор Дешев. Днес след обяд се запали приземна растителност на около 2 км над селото, без да застрашава хора и постройки. На място, за да се справят с огъня, бяха изпратени три противопожарни екипа и горски служители. \r\nЦветана ТОНЧЕВА", "date": "2018.07.23", "title": "Пловдив: Овладян е пожарът над село Марково"}
{"url": "http://www.focus-news.net/news/2018/07/23/2548723/kyustendil-silen-dazhd-vali-v-grada-ulichnite-nastilki-sa-mokri.html", "text": "Силен дъжд вали в Кюстендил, предаде репортер на  Радио „Фокус” – Кюстендил . Дъждът е придружен с вятър, има и гръмотевична дейност. Уличните настилки са мокри, образуват се локви. \r\nВенцеслав ИЛЧЕВ", "date": "2018.07.23", "title": "Кюстендил: Силен дъжд вали в града, уличните настилки са мокри"}
{"url": "http://www.focus-news.net/news/2018/07/23/2548715/izvarsheni-sa-parvite-plashtaniya-po-pomoshtta-de-minimis-za-obshtinite-v-yambolsko-i-burgasko-zasegnati-ot-chuma-po-drebnite-prezhivni-zhivotni.html", "text": "Държавен фонд „Земеделие“ извърши първите плащания по помощта de minimis за общините в Ямболско и Бургаско, засегнати и ограничени поради заболяването чума по дребните преживни животни, съобщиха от пресцентъра на  Министерството на земеделието, храните и горите .  \r\n170 земеделски стопани от седемте общини с въведени ограничения заради чумата (PPR) ще получат общо около 1 060 000 лв. или по 55 лв. на овца/коза от помощта. Очаква се в следващите дни парите да бъдат достъпни по сметките на стопаните.  \r\nПлащанията са по подадените заявления от 19-20 юли, като обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона.  \r\nЧрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни.", "date": "2018.07.23", "title": "Извършени са първите плащания по помощта de minimis за общините в Ямболско и Бургаско, засегнати от чума по дребните преживни животни"}
{"url": "http://www.focus-news.net/news/2018/07/23/2548724/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. През деня няма регистрирани инциденти на пътя. Пътните настилки са сухи и нормално проходими. В областта няма въведени ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛивия НИНОВА", "date": "2018.07.23", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/23/2548726/ministar-rumen-porozhanov-shte-uchastva-v-sazdavaneto-na-oblastni-koordinatsionni-shtabove-v-silistra-i-dobrich-za-merki-sreshtu-afrikanskata-chuma-po-svinete.html", "text": "Утре, 24 юли, министърът на земеделието, храните и горите Румен Порожанов ще участва в създаването на областни координационни щабове в Силистра и Добрич във връзка с предприемане на мерки за недопускане и ограничаване на заболяването африканска чума по свинете. Това съобщиха от пресцентъра на  МЗХГ . \r\nНачалото на заседанието на областния координационен щаб в Силистра е насрочено за 10.00 ч, а в Добрич – в 15.00 ч.", "date": "2018.07.23", "title": "Министър Румен Порожанов ще участва в създаването на областни координационни щабове в Силистра и Добрич за мерки срещу африканската чума по свинете"}
{"url": "http://www.focus-news.net/news/2018/07/23/2548718/burgas-poroen-dazhd-pridruzhen-s-gramotevitsi-vali-v-grada.html", "text": "Пороен дъжд, придружен с гръмотевици, вали в Бургас, предаде репортер на  Радио „Фокус“ – Бургас . Духа силен вятър. Температурата на въздуха е 25 градуса. Пътищата са мокри и хлъзгави, а на места поради гъстата облачност и силния дъжд и видимостта е намалена. \r\nВеселина НИКОЛОВА", "date": "2018.07.23", "title": "Бургас: Пороен дъжд, придружен с гръмотевици, вали в града"}
{"url": "http://www.focus-news.net/news/2018/07/23/2548727/smolyan-silen-dazhd-pridruzhen-s-gramotevitsi-vali-v-grada.html", "text": "Силен дъжд, придружен с гръмотевици, вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . Автомобилният трафик е интензивен по бул. „България“, прилежащите към него улици и кръстовища, както и входно-изходните артерии на града. \r\nДвижението по републиканската пътна мрежа в областта се осъществява нормално, съобщи дежурният в Областно пътно управление – Смолян. Пътните настилки са предимно мокри. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nНели ГЕРГЬОВСКА", "date": "2018.07.23", "title": "Смолян: Силен дъжд, придружен с гръмотевици, вали в града"}
{"url": "http://www.focus-news.net/news/2018/07/23/2548728/pazardzhik-natovaren-e-trafikat-v-tsentralnata-chast-na-grada-sled-prolivniya-dazhd-koyto-se-izsipa-nad-grada.html", "text": "Натоварен е трафикът в централната част на Пазарджик и по входовете и изходите на града, пътните настилки и улици са мокри след проливния дъжд, който се изсипа над града, предаде репортер на  Радио „Фокус” – Пазарджик . Най-интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път в посока Пловдив. \r\nРадослава МУРДЖЕВА", "date": "2018.07.23", "title": "Пазарджик: Натоварен е трафикът в централната част на града след проливния дъжд, който се изсипа над града"}
{"url": "http://www.focus-news.net/news/2018/07/23/2548729/diana-yancheva-nsi-nadyavame-se-okolo-70-ot-naselenieto-da-izpolzva-elektronnoto-prebroyavane-prez-2021-godina.html", "text": "Надяваме се около 70% от населението да използва електронното преброяване през 2021 година. Това каза във Велико Търново заместник-председателят на Националния статистически институт Диана Янчева, предаде репортер на  Радио „Фокус“ – Велико Търново . Тя посочи, че на предходното преброяване на населението през 2011 година 43% от жителите на страната са използвали електронната система. Тогава около 47-48% от населението е имало достъп до интернет. Според изследванията към 31 декември 2017 година около 67% от населението има достъп до интернет и го ползва активно. По думите на Диана Янчева очакванията са през 2021 година, когато ще се проведе националното преброяване на населението и жилищния фонд, поне 70% да използват електронната система. Тя уточни, че преброяването ще е комбинирано. В първите 7 до 10 дни ще се провежда електронно, след което ще бъде направен анализ на преброилите се по интернет, за да бъдат насочени преброителите към адресите на лицата, които не са в системата. На предходното преброяване през 2011 година преброителите са били 46 000, докато сега се очаква техният брой да е доста по-малък – около 20 000. Последното преброяване на населението е струвало на държавата 27,5 млн. лева. Очаква се това през 2021 година да е по-скъпо. \r\nНадежда КРЪСТЕВА", "date": "2018.07.23", "title": "Диана Янчева, НСИ: Надяваме се около 70% от населението да използва електронното преброяване през 2021 година"}
{"url": "http://www.focus-news.net/news/2018/07/23/2548730/shumen-mazh-e-katastrofiral-na-atomagistrala-hemus-v-rayona-na-kaspichan.html", "text": "Водач е самокатастрофирал по автомагистрала „Хемус“ в района на Каспичан. За пътния инцидент потвърдиха за  Радио „Фокус“- Шумен  от ОД на МВР- Шумен. По първоначална информация водач на автомобил „Рено“ се е ударил в мантинелата. Мъжът е бил контактен. \r\nИвелина ИВАНОВА", "date": "2018.07.23", "title": "Шумен: Мъж е катастрофирал на атомагистрала „Хемус“ в района на Каспичан"}
{"url": "http://www.focus-news.net/news/2018/07/23/2548735/pregled-na-mezhdunarodnite-novini-do-18-chasa-agentsiya-fokus.html", "text": "Председателят на македонския парламент Талат Джафери заяви пред  македонската агенция „Макфакс“ , че на заседанието в понеделник, което се очаква да продължи до късно вечерта, ще бъде избран нов състав на Държавната избирателна комисия (ЦИК). Джафери ще отсъства до 28 юли, поради което другите депутати са били известени своевременно. Според неговите думи, в понеделник вечерта трябва да се изкаже и Комисията за избори и назначения, където ще бъдат утвърдени кандидатите, които са част от новия състав на ЦИК. \r\nДжафери чака официално известие, за да се реши как ще се процедира с измененията в Закона за изборите, които ще бъдат разгледани на пленарната сесия на парламента в понеделник. Всички парламентарни органи трябва да завършат работата си до края на деня, за да може вечерта да бъде избран новия състав на ЦИК. \r\nЗаседанието трябваше да продължи в 15:00 (16:00 българско време), но все още не е започнало, защото се очакват доклади от парламентарните партии за споразумението, постигнато на лидерската среща. След като Джафери се запознае официално с решенията на фракциите, той ще свика координационен съвет, на който ще се вземе решение за начините, по които ще се действа от тук нататък. \r\nПредседателят на Комисията за избори и назначения Илия Димовски (от ВМРО-ДПМНЕ), заяви пред „Макфакс“, че когато пристигне в парламента ще знае дали ще се проведе заседание на оглавявания от него орган. \r\nЗа членове на ЦИК са номинирани 41 кандидати. На пленарното заседание ще се гласува с мнозинство от две трети, съгласно стария закон. \r\n***  От Министерството на отбраната на Германия потвърдиха, че мисиите за спасяване на бедстващи в Средиземно море са възобновени, въпреки заплахите на Италия да не допуска кораби в пристанищата на страната, съобщава националният ежедневник  Die Frankfurter Allgemeine Zeitung . \r\nВоенната мисия на Европейския съюз край бреговете на Либия ще бъде продължена за момента. Уточнява се, че германският военен кораб „Мозел\" отново е отплавал за изпълнението на нова мисия.  \r\nПо-рано новият министър на вътрешните работи на Италия Матео Салвини от крайнодясната „Лига“  отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\n*** Президентът на САЩ Доналд Тръмп отново нападна американските медии за „фалшивите им новини“ относно трудностите в преговорите със Северна Корея и настоя, че е „много щастлив“ от начина, по който се развиват нещата, предава  AFP . \r\n„Северна Корея не е изстрелвала ракета от 9 месеца. Същото се отнася и до ядрените изпитания. Япония е доволна, цяла Азия е доволна“, написа Тръмп в „Туитър“. \r\n„Но фалшивите новини говорят, без дори да ме питат (винаги от анонимни източници), че съм ядосан, защото процеса не се движи достатъчно бързо. Не е така, много съм щастлив!“ – добави американският президент. \r\n***  Македонският премиер  Зоран Заев заяви след лидерската среща в понеделник в Скопие, че участниците са се договорили за формиране на служебно правителство, което да организира предсрочни избори, както е според Пържинския договор, предава  македонската електронна медия „А1 Он“ . \r\n„Трябваха ни мъдрост и нерви. Още преди договора с Гърция приехме условия за избиране на Държавна избирателна комисия (ЦИК), законови промени, че преди всякакви избори, трябва да се назначи служебно правителство, което да ги организира. С това завършихме една фаза, ще продължим разговорите за датата, характера и въпроса на референдума. Македония ще бъде членка на НАТО и ЕС“, увери македонският премиер на лидерската среща. \r\nТой заяви още, че са приети всички искания на основната опозиционна партия ВМРО-ДПМНЕ – за Пържинско правителство преди изборите, Законът за финансиране на партиите и ЦИК. \r\n***  Върховният мюфтия на Сирия Ахмад Бадредин Хасун призова представителите на „Белите каски“ да бъдат изправени пред съда за извършени военни престъпления на сирийска територия, включително и за използването на химическо оръжие, предава  ТАСС . \r\n„Има група терористи, която вчера проникна на територията на Палестина (Израел –бел. ТАСС) и бе приета от израелски войници“, заяви Хасун в понеделник на среща с членове на семействата на руски войници, загинали при изпълнение на бойни задачи на сирийска територия. По неговите думи, сред членовете на групата „има лекари, инженери и религиозни дейци“. „Те са били 800 души, както се разбра вчера (22 юни), но ние не знаем дали това е реалната бройка. Това са тези, които наричат ‚Белите каски‘“, поясни мюфтията. \r\nХасун подчерта, че днес това име „се използва срещу Русия“. „Тези 800 души, които избягаха в Израел, ще бъдат приети в три страни – Великобритания, Германия и Канада“, продължи религиозният водач. „Именно тази група, която беше на места, като Алепо, провинция Дамаск и други региони, използва химически вещества против сирийците“. \r\n„Всички тези хора са добре образовани, сред тях има много химици и под прикритието на хуманитарни мисии, те се занимаваха с използване на химически вещества срещу гражданското население“, заяви още Хасун. „Днес, когато те бягат в Израел, ми се иска да ги попитам, защо не се предават на сирийските власти и не се опитват да се върнат в сирийското общество?“ – поинтересува се той. „Отговорът е само един: защото Западът разчиташе именно на тази сила, за да отслаби максимално и разруши сирийската държава“. \r\nВърховният мюфтия не се съмнява, че „тези хора не са бежанци от война, а са военни престъпници“. Той се обърна към правителствата на Русия и Сирия с молба „да преследват членовете на групировката „Белите каски“, да ги намерят, където и да се намират, да докажат, че именно те са използвали химическо оръжие против децата в Дума, Хан Шейхун и Идлиб“. \r\n***  Държавният глава на Словения Борут Пахор информира парламента, че няма да номинира нито един кандидат за съставяне на правителство, след като нито една от партиите не успя да си осигури мнозинство след изборите, проведени на 3 юни, съобщава скопското електронно издание  „Стандард“ . \r\nВ писмото, адресирано до председателя на парламента Матей Тонин Пахор заяви, че след консултации с ръководителите на партиите е установил, че никой да няма необходимите гласове, за да може да сформира правителство. Янез Янша, лидер на Словенската демократическа партия, спечели парламентарните избори, но не успя да сключи коалиционно споразумение с други партии.  \r\nКрайният срок, определен в закона за съставяне на правителството на Словения, изтече в понеделник, 23 юли. Законодателството предвижда парламентът да получи право да номинира кандидат за премиер в следващите 14 дни. Ако и след изтичането на този срок нито една партия не си осигури мнозинство, то през есента словенците ще излязат да гласуват на предсрочни парламентарни избори. \r\n***  Нито една от опозиционните партии в Косово не се отзова на призива на председателя на парламента Кадри Весели за провеждане на специално заседание с цел постигане на вътрешен консенсус за диалога за нормализиране на двустранните отношения със Сърбия, съобщава скопската електронна медия  A1 On . \r\nЗаседанието се проведе само с участието на партиите от управляващата коалиция. След приключването й Весели, който е и председател на Демократическата партия, заяви, че е необходим вътрешния консенсус за финализиране на преговорите със Сърбия, като подчерта, че сядането на една маса за преговори с представителите на Белград не е привилегия, а жертва. \r\n„Необходимостта от мислене, необходимостта от създаването на политическа позиция, макар и с популистки цели, е легитимна за опозицията. Сядането на масата за преговори със Сърбия не е привилегия, тя е жертва и в същото време отговорност. Постигането на мир за нашите деца е отговорност на всички ни. Посланието, което трябваше да изпратим, бе, че имаме консенсус“, коментира Весели. \r\n***", "date": "2018.07.23", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/23/2548736/mvnr-nyama-zasegnati-balgari-ot-golemiya-gorski-pozhar-koyto-bushuva-v-rayona-na-atika-v-gartsiya.html", "text": "По информация на българското посолство в Атина голям пожар е избухнал в горска площ в район Кинета, Атика, Гърция. Димът в района е много гъст, което допълнително усложнява ситуацията. До момента в посолството ни в Гърция няма постъпила информация за засегнати или бедстващи български граждани в следствие на пожара. Това съобщиха от пресцентъра на Министерство на външните работи.   \r\nВ гасенето на огъня са се включили 60 огнеборци и 25 пожарни коли, четири самолета и два хеликоптера.  \r\nЗатворен за движение е пътният участък Атина - Коринт от 39 до 57 км. Забранено е преминаването и по стария път Атина - Коринт. Железопътният транспорт в района е спрян.    \r\nГръцката пожарна служба полага всички възможни усилия за ограничаване на пожара. В борбата с бедствието са се включили и въоръжените сили на страната.  \r\nДипломатическата ни мисия в Атина информира и за втори голям пожар в района на Метохи, близо до гр. Ханя на остров Крит.  \r\nВъв връзка с усложнената обстановка министерството на външните работи препоръчва на българските граждани, пътуващи или пребиваващи в районите на пожарите, да се информират предварително за актуалната ситуация, да избягват засегнатите от огнената стихия места и да спазват стриктно указанията на местните власти.", "date": "2018.07.23", "title": "МВнР: Няма засегнати българи от големия горски пожар, който бушува в района на Атика в Гърция"}
{"url": "http://www.focus-news.net/news/2018/07/23/2548733/gd-granichna-politsiya-prodalzhava-da-e-intenziven-trafikat-po-granitsite-sas-sarbiya-gartsiya-turtsiya-i-rumaniya.html", "text": "Продължава да е интензивен трафикът по границите със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-сръбската граница  на ГКПП \"Калотина\" трафикът е интензивен за леки автомобили на вход и на изход. На българо-гръцката граница на ГКПП \"Кулата\" трафикът е интензивен за леки и товарни автомобили на изход и на вход, на ГКПП \"Маказа\" е интензивен на изход и на вход. На българо-турската граница на ГКПП \"Капитан Андреево\" трафикът е интензивен за леки и товарни автомобили на изход. На българо-румънската граница на ГКПП \"Дунав мост - Русе\" трафикът е интензивен на изход за товарни автомобили. На ГКПП \"Дуранкулак трафикът\" е интензивен на вход и изход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.23", "title": "ГД \"Гранична полиция\": Продължава да е интензивен трафикът по границите със Сърбия, Гърция, Турция и Румъния"}
{"url": "http://www.focus-news.net/news/2018/07/23/2548725/b92-sarbiya-zad-ubiystvoto-na-oliver-ivanovich-stoi-konfliktat-mezhdu-hashim-tachi-i-ramush-haradinay.html", "text": "Зад убийството на косовския сръбски политик Оливер Иванович стои конфликтът между президента и премиера на Косово Хашим Тачи и Рамуш Харадинай, пише белградския ежедневник „Вечерни новости“, предава  белградското радио „Б92“ . \r\nПланът на Прищина е да хвърли вината за убийството върху Белград, добавя вестникът. \r\nСпоред изданието, зад обявлението на властите в Прищина, че по-късно в понеделник ще бъдат разкрити нови детайли около покушението на сръбския политик, който беше лидер на Гражданска инициатива \"Свобода, демокрация, истина“, е остър политически конфликт между Тачи и Харадинай. \r\nВ сблъсъка и двамата имат един и същи план: да очернят сърбите, колкото е възможно повече, смята „Вечерни новости“. \r\nСред другите им цели е да спечелят, колкото може повече политически точки от инцидента, като според белградския вестник, в момента Тачи е по-напред. В края на миналата седмица той изненадващо обяви, че ще разкрие детайли, свързани с разследването, които „ще докарат главоболие на много хора и в Косово, и в Белград“. \r\nВестникът припомня, че след 16 януари, когато Иванович бе убит в Косовска Митровица, Тачи настоява, че за това са отговорни сърбите. Именно затова и Прищина никога не е разследвала случая наистина. \r\nОсвен това, пише изданието, конфликтът между Тачи и Харадинай става все по-дълбок и поради тази причина държавният глава бърза да хвърли светлина върху екзекуцията на Иванович и да обвини отново Белград. С тази цел той е измислил план, според който сръбски престъпници, скрили се в Косовска Митровица, след като са извършили престъпления в родината си, ще „признаят“, че са убили политикът. В замяна на това, те ще „изкупят“ свободата си, ще сменят самоличността си и ще получат по няколкостотин хиляди евро. \r\nЕжедневникът свързва тази теза с ареста миналата седмица на сръбски и черногорски граждани, които са се укривали в Косово. Първата група е задържана миналата сряда, както се твърди по искане за екстрадацията им от Черна гора. Лицата са заподозрени, че са извършили убийство в историческата столица на Черна гора – Цетине, преди две години. \r\nСпоред източник на „Вечерни новости“, арестуваните и преди всичко Страхиня Джанкович, са подложени на натиск да си признаят убийството на Иванович. „По някаква причина, за Тачи и неговата полиция той е най-подходящ да поеме върху себе си покушението. Задържаният в момента е подложен на ужасяващи психологически мъчения. Харесва им фактът, че той идва от Белград и може идеално да изиграе ролята по техния сценарий, че Иванович е убит от сърбин“, заключва източникът на белградския ежедневник. \r\nПревод и редакция:", "date": "2018.07.23", "title": "„Б92“ (Сърбия): Зад убийството на Оливер Иванович стои конфликтът между Хашим Тачи и Рамуш Харадинай"}
{"url": "http://www.focus-news.net/news/2018/07/23/2548738/aktsenti-v-sutreshniya-blok-na-radio-fokus-dobro-utro-balgariya-na-24-yuli.html", "text": "В минутите на сутрешния блок „Добро утро, България“ ще се насочим към Пещера, където тече подготовката на тазгодишното издание на Регионалния събор на народното творчество „Св. Константин 2018“. Това ще бъде третото издание, колко обаче ще бъдат тазгодишните участници и как ще преминат празничните дни на летовището Св. Константин ще научим от кмета на Пещера Николай Зайчев. Ще акцентираме и на проблем, имащ потенциала да се превърне в такъв и за страната ни- африканската чума по свинете. Над 300 са вече констатираните огнища на болестта в северната ни съседка, като България продължава с вземането на превантивни мерки. Колко ефективни обаче ще се окажат те и каква е реалната опасност от разпространение на болестта и у нас? Темата ще коментираме с Димитър Стефанов, кмет на Тутракан и член на УС на Национално ловно рибарско сдружение - съюз на ловците и риболовците в България. В ефира на „Фокус“ ви представихме софтуер, помагащ на хората с далтонизъм, разработен от двама българи. Приложението се разпространява в чужбина, а у нас то е напълно безплатно като от него вече се възползваха няколко общини. Увеличи ли се популярността на приложението и по какви други проекти работят създателите му ще научим от един от тях Васил Альошин. В минутите след 9 часа Венцеслав Илчев от Радио „Фокус“-Кюстендил ще ни пренесе на едно от емблематичните за България места Рилския манастир.  \r\nТези и още теми - в сутрешния блок на Радио „Фокус“ „Добро утро, България“, от 06.00 до 10.00 часа, с водещ Виктория Месробович - Кувенджиева.", "date": "2018.07.23", "title": "Акценти в сутрешния блок на Радио „Фокус“ „Добро утро, България“ на 24 юли"}
{"url": "http://www.focus-news.net/news/2018/07/23/2548731/burgas-patishtata-v-oblastta-sa-mokri-i-hlazgavi.html", "text": "Пътищата в областта са мокри и хлъзгави, поради падналия дъжд, предаде репортер на  Радио „Фокус“ – Бургас . Няма затворени за движение пътни участъци и проходи. Затруднено е движението по автомагистрала „Тракия“ в района на Карнобат, заради паднали клони на пътното платно в резултат на поройния дъжд и градушката, които паднаха на места в района преди минути. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението и по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината. \r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормален е автомобилният трафик по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. \r\nВеселина НИКОЛОВА", "date": "2018.07.23", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2018/07/23/2548740/reuters-izrael-razpolozhi-nova-sistema-za-pvo-po-granitsata-si-sas-siriya-rusiya-speshno-izprati-lavrov-v-erusalim.html", "text": "Израел разположи нова система за противовъздушна отбрана в понеделник по границата си със Сирия, в близост до мястото, където силите на Башар Асад громят въоръжената опозиция, а междувременно Москва изпрати руския външен министър Сергей Лавров и началникът на Генералния щаб на руските Въоръжени сили Валерий Герасимов за „спешни“ разговори с премиера на Израел Бенямин Нетаняху в Ерусалим, предава  Reuters . \r\nМинистър-председателят на еврейската държава е уточнил, че визитата на руската делегация е договорена още миналата седмица по искане на президента Владимир Путин. \r\nАмериканската агенция коментира, че Израел е в повишена бойна готовност поради военните действия, които води сирийската правителствена армия в близост до границата на страната със заетите от Израел Голански възвишения. \r\nВ израз на високото напрежение, Израел изстреля две ракети прихващачи David’s Sling по ракети, за които твърди, че са изстреляни от сирийска територия и са част от конфликта в страната. \r\nТова е първата оперативна употреба на средно-обхватните David’s Sling, които се произвеждат съвместно с американска компания. Инцидентът активира сирените в Северен Израел и Голанските възвишения, изпращайки мнозина граждани в бомбоубежищата. \r\nПревод и редакция:", "date": "2018.07.23", "title": "Reuters: Израел разположи нова система за ПВО по границата си със Сирия, Русия спешно изпрати Лавров в Ерусалим"}
{"url": "http://www.focus-news.net/news/2018/07/23/2548739/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-draganovtsi-i-gabrovo.html", "text": "Ограничение за товарни автомобили над 5 тона е въведено в участък от пътя между село Драгановци и Габрово. Причината е ремонт на пътно съоръжение при км 18 + 693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се организира по обходен маршрут. Товарните автомобили над 5 тона се отклоняват на пътен възел „Попови“ по път III  – 5004 към село Рязковци, през село Козирог към Севлиево. Поставена е необходимата сигнализация. Срокът за приключване на ремонтните дейности е до 12 септември. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. Ограничено е движението по път Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание, като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nМария НЕДЕВА", "date": "2018.07.23", "title": "Габрово: Ограничение за товарни автомобили над 5 тона е въведено в участък от пътя между Драгановци и Габрово"}
{"url": "http://www.focus-news.net/news/2018/07/23/2548742/sofiya-vremenno-e-zatrudneno-dvizhenieto-po-pat-i-1-sofiya-botevgrad-pri-km-201-v-rayona-na-vrachesh-poradi-katastrofiral-tir.html", "text": "Временно е затруднено движението по път I-1 София – Ботевград при км 201, в района на Врачеш поради катастрофирал ТИР. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.23", "title": "София: Временно е затруднено движението по път I-1 София – Ботевград при км 201, в района на Врачеш поради катастрофирал ТИР"}
{"url": "http://www.focus-news.net/news/2018/07/23/2548734/burgas-zaradi-buryata-i-padnalite-kloni-na-mesta-v-grada-sa-se-obrazuvali-zadrastvaniya.html", "text": "Сериозни са щетите след бурята в Бургас, предаде репортер на  Радио „Фокус“ – Бургас . Дъждът започна около 16.50 часа и за минути се превърна в буря, като на места е паднала и градушка. На много места в града има паднали клони и дори цели дървета. Дърво е паднало на бул. „Мария Луиза”. На място има пристигнали полицаи, които са отцепили движението по булеварда. Има образували се колони от автомобили по основните улици в града. \r\nВеселина НИКОЛОВА", "date": "2018.07.23", "title": "Бургас: Заради бурята и падналите клони на места в града са се образували задръствания"}
{"url": "http://www.focus-news.net/news/2018/07/23/2548741/api-vazstanoveno-e-dvizhenieto-po-am-hemus-v-rayona-na-kaspichan-pri-km-362-v-posoka-sofiya.html", "text": "Възстановено е движението по АМ \"Хемус\" в района на Каспичан, при км 362, в посока София. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.23", "title": "АПИ: Възстановено е движението по АМ \"Хемус\" в района на Каспичан, при км 362, в посока София"}
{"url": "http://www.focus-news.net/news/2018/07/23/2548743/predstoyashti-sabitiya-v-stranata-za-24-yuli-agentsiya-fokus.html", "text": "*** \r\nОт 9.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС.  \r\n*** \r\nОт 10.00 часа до 12.00 часа в зала „Пресцентър“ на Министерството на труда и социалната политика ще проведе информационен ден по повод предстоящото стартиране на финансов инструмент „Микрокредитиране със споделен риск по ОПРЧР 2014-2020“. В срещата ще участва заместник-министърът на труда и социалната политика Зорница Русинова. \r\n*** \r\nОт 11.00 часа в Националния пресклуб на БТА ще се проведе пресконференция с кмета на община Сливен Стефан Радев по повод предстоящото 38-о Монбат Рали Сливен, което ще се проведе в периода 27-29 юли 2018 г.  \r\n*** \r\nОт 12.00 часа в Националния пресклуб на БТА ще се проведе пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип.  \r\n*** \r\nОт 12.30 часа в прес клуб “България” на Националния стадион “Васил Левски” ще се проведе пресконференция по повод предстоящото Еко Рали България 2018 – кръг от Световната купа на FIA за електромобили. \r\n*** \r\nОт 15.00 часа до 17.00 часа в постоянната приемна на БСП - София на ул. „Леге“ №10, етаж 1 народният представител Димитър Данчев и общинският съветник Борис Цветков ще бъдат на разположение на софиянци.  \r\n*** \r\nОт 15.00 часа в зала „Запад“ на Народното събрание Комисията по бюджет и финанси ще проведе заседание, на което ще обсъди на второ четене Законопроект за промени в Закона за акцизите и данъчните складове.  \r\n*** \r\nОт 18.00 часа в залата на първия етаж на Градския съвет на БСП-София (ул. „Леге“ 10) фондация „МОСТ“ организира паметна вечер, посветена на Владимир Висоцки по повод 38-ата годишнина от смъртта му.  \r\n*** \r\nОт 18.00 часа пред Народния театър „Иван Вазов“ Министерството на отбраната ще отбележи 140-ата годишнина от създаването на Българската армия с празничен концерт.  \r\n*** \r\nОт 20.00 часа в експо център „Флора“ ще се състои концерт на група Celebration.  \r\n*** \r\nОт 10.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 11.00 часа на пътя Добрич-Силистра, на разклона за село Смолница, жителите на осем добруджански села ще излязат на протест заради лошото състояние на пътя Лясково-Добрич.  \r\n*** \r\nОт 15.00 часа министърът на земеделието, храните и горите Румен Порожанов ще участва в заседание на областния координационен щаб в Добрич във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 19.00 часа на пл. „Свобода“ ще се проведе XVII Международен фолклорен фестивал „Фолклор без граници“ под патронажа на кмета на града Йордан Йорданов.  \r\n*** \r\nОт 19.00 часа в Драматичния театър „Йордан Йовков“ ще се състои спектакъл „Вечеря с приятели“.  \r\n*** \r\nОт 14.00 часа в читалнята на РБ „Св. Минков“ ще се състои лятна читалня „Познания за света“ - занимателни игри с деца от ЦПЛР – ОДК Перник. \r\n*** \r\nОт 09.30 часа в зала 10 на Окръжен съд в Пловдив ще се гледа делото срещу подсъдимите Нели К. и Фанка Д. Срещу Нели К. са повдигнати обвинения в това, че през периода от 1.01.2014 – до 10.11.2015 г. в гр. Пловдив при условията на продължавано престъпление противозаконно е присвоила чужди движими вещи, които е владеела – пари на обща стойност 2619,60 лв.  \r\n*** \r\nОт 11.00 часа на Гребната база ще се проведе пресконференция по повод Световното първенство по кану-каяк \r\n*** \r\nОт 11.30 часа в зала 10 на Окръжен съд в Пловдив ще се гледа делото срещу подсъдимите Румен Р. и Рангел Р. Срещу Румен Р. е повдигнато обвинение в това, че на 2.07.2017 г. към 21.00 часа в гр. Пловдив на ул. „Латинка“, по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n*** \r\nОт 14.00 часа в зала 5 на Окръжен съд-Пловдив ще се гледа делото срещу Йордан Й. \r\n*** \r\nОт 15.00 часа в зала 5 на Окръжен съд-Пловдив ще се гледа делото срещу Тургут А. \r\n*** \r\nОт 14.00 часа в конферентната зала на трибуна „Моци“ на „Лудогорец Арена“ ще се проведе пресконференция на главния мениджър на Лудогорец Пауло Аутори.  \r\n***  \r\nОт 10.00 часа в Детския отдел на Читалищната библиотека в рамките на инициативата \"Юлско лято в читалището\" ще се проведе инициативата „Сцената е моя – артистът в мен”. \r\n*** \r\nОт 10.00 часа министърът на земеделието, храните и горите Румен Порожанов ще участва в заседание на областния координационен щаб в Силистра във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 18.00 часа в читалището в село Арда общинските съветници от ГЕРБ-Смолян Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на населеното място.  \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програмата „Чета и играя – знам и мога“.  \r\n*** \r\nОт 18.00 часа в западната зала на Художествена галерия - Стара Загора ще бъде представена изложбата „Пространства”. \r\n*** \r\nОт 21.00 часа в Античен форум ще се проведат летни музикални вечери Swinging rock.  \r\n*** \r\nОт 15.30 часа в зала „Марица“ на Областната администрация ще се проведе среща - разговор с ръководството на ДАМТН-София по въпроси, касаещи последните промени в Закона за водите, засягащи стопанисването и поддръжката на язовирите.  \r\n*** \r\nОт 9.00 часа в зала 304 на общината ще заседава ПК „Младежки дейности и спорт” към Общински съвет- Шумен. \r\n*** \r\nОт 10.00 часа в зала 203 на общината ще има брифинг. \r\n*** \r\nОт 14.00 часа в зала 203 на общината ще заседава ПК „Правна и опазване на обществения ред” към Общински съвет- Шумен.", "date": "2018.07.23", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2018/07/23/2548746/sport-italianskiyat-sad-otne-pet-tochki-ot-aktiva-na-parma-i-lishi-ot-prava-za-dve-godini-osnovniya-im-napadatel.html", "text": "Завърналият се през тази година в италианската Серия „А“ отбор на Парма няма да бъде изваден от елитната група, реши Националният федерален съд на Италия, който ги наказа с отнемане на пет точки от актива в сезон 2018/2019 година, а също така забрани на голмайстора на отбора Емануеле Калайо да се занимава с футбол две години. Това се случи, след като нападателят бе хванат да си разменя смс-и с играчи на Специя преди решителния мач между двата отбора, който донесе промоция на Парма.", "date": "2018.07.23", "title": "Спорт: Италианският съд отне пет точки от актива на Парма и лиши от права за две години основния им нападател"}
{"url": "http://www.focus-news.net/news/2018/07/23/2548745/api-dvizhenieto-po-pat-i-1-vidin-montana-pri-km-44-v-rayona-na-gr-dimovo-vremenno-e-ogranicheno-za-vsichki-mps-poradi-katastrofa.html", "text": "Движението по път I-1 Видин - Монтана при км 44, в района на гр. Димово, временно е ограничено за всички МПС поради катастрофа. Това съобщиха от пресцентъра на  Агенция \"Пътна инфраструктура\" . Обходният маршрут е по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно.  \r\nВъзстановено е движението по път I-1 София – Ботевград при км 201 в района на Врачеш. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.23", "title": "АПИ: Движението по път I-1 Видин - Монтана при км 44, в района на гр. Димово, временно е ограничено за всички МПС поради катастрофа"}
{"url": "http://www.focus-news.net/news/2018/07/23/2548747/kyustendil-1-011-sa-leglata-v-bolnitsi-na-teritoriyata-na-oblastta.html", "text": "1 011 са леглата в болници на територията на областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че заведенията за болнична помощ в областта са пет с 1 011 легла, заведенията за извънболнична помощ са 29 с 18 легла, а другите лечебни  и здравни заведения са 3 с по 20 легла. „В сравнение с предходната година в област Кюстендил броят на заведенията за болнична помощ и леглата в тях остава без промяна. Съгласно Закона за лечебните заведения болниците са многопрофилни и специализирани, а в областта функционират три многопрофилни болници за активно лечение с 655 легла и две специализирани болници за рехабилитация с 356 легла”, каза Даниела Димитрова. По думите й по показателя за осигуреност на населението с болнични легла областта е на шесто място в страната. Заведенията за извънболнична помощ в област Кюстендил са 29 с 18 легла за краткосрочно наблюдение и престой. Сред извънболничните заведения с дейности по клинична медицина 14 заведения са медицински центрове с 18 леглови фонд. \r\nВенцеслав ИЛЧЕВ", "date": "2018.07.23", "title": "Кюстендил: 1 011 са леглата в болници на територията на областта"}
{"url": "http://www.focus-news.net/news/2018/07/23/2548732/talat-dzhaferi-noviyat-sastav-na-tsik-shte-bade-izbran-do-kraya-na-ponedelnik.html", "text": "Председателят на македонския парламент Талат Джафери заяви пред  македонската агенция „Макфакс“ , че на заседанието в понеделник, което се очаква да продължи до късно вечерта, ще бъде избран нов състав на Държавната избирателна комисия (ЦИК). Джафери ще отсъства до 28 юли, поради което другите депутати са били известени своевременно. Според неговите думи, в понеделник вечерта трябва да се изкаже и Комисията за избори и назначения, където ще бъдат утвърдени кандидатите, които са част от новия състав на ЦИК. \r\nДжафери чака официално известие, за да се реши как ще се процедира с измененията в Закона за изборите, които ще бъдат разгледани на пленарната сесия на парламента в понеделник. Всички парламентарни органи трябва да завършат работата си до края на деня, за да може вечерта да бъде избран новия състав на ЦИК. \r\nЗаседанието трябваше да продължи в 15:00 (16:00 българско време), но все още не е започнало, защото се очакват доклади от парламентарните партии за споразумението, постигнато на лидерската среща. След като Джафери се запознае официално с решенията на фракциите, той ще свика координационен съвет, на който ще се вземе решение за начините, по които ще се действа от тук нататък. \r\nПредседателят на Комисията за избори и назначения Илия Димовски (от ВМРО-ДПМНЕ), заяви пред „Макфакс“, че когато пристигне в парламента ще знае дали ще се проведе заседание на оглавявания от него орган. \r\nЗа членове на ЦИК са номинирани 41 кандидати. На пленарното заседание ще се гласува с мнозинство от две трети, съгласно стария закон. \r\nПревод и редакция:", "date": "2018.07.23", "title": "Талат Джафери: Новият състав на ЦИК ще бъде избран до края на понеделник"}
{"url": "http://www.focus-news.net/news/2018/07/23/2548748/sofiya-nyama-postradali-pri-katastrofata-s-tir-na-patya-sofiya-botevgrad-pri-km-201.html", "text": "ТИР е катастрофирал по път l-1 София – Ботевград при км 201 в района на Врачеш. Това съобщиха за  Агенция \"Фокус\"  от пресцентъра на МВР. При инцидента няма пострадали. Сигналът е подаден в 18.20 ч. За 20 минути районът е бил разчистен и движението е пуснато.", "date": "2018.07.23", "title": "София: Няма пострадали при катастрофата с ТИР на пътя София – Ботевград при км 201"}
{"url": "http://www.focus-news.net/news/2018/07/23/2548749/varna-mestyat-na-zakrita-stsena-poredno-predstavlenie-ot-teatar-rimski-termi-zaradi-loshoto-vreme.html", "text": "Още едно от представленията, предвидени в програмата на тазгодишното издание на „Театър Римски терми“ във Варна ще бъде преместено на закрита заради лошото време, предаде репортер на  Радио „Фокус“ – Варна . Заради очаквания дъжд довечера, концертът „Музика Антика“ се измества на Сцена Филиал, с начален час 21.15. Според организаторите тази промяна няма да попречи, в този бутиков концерт с творби от бароковите майстори Монтеверди, Пърсел и Хендел, публиката да се наслади на майсторството на вокален ансамбъл „Bella voce“ с изящните гласове на Неда Атанасова, Елена Механджийска, Мария Яковчева, Росица Павлова – Инджева. С тях на сцената ще бъдат певците Мирослав Антовски, Любомир Чернев и Оркестърът на Държавна опера Варна, под диригентството на Цветан Крумов и режисурата на Петко Бонев. \r\nДиана СТОЕВА", "date": "2018.07.23", "title": "Варна: Местят на закрита сцена поредно представление от „Театър Римски терми“ заради лошото време"}
{"url": "http://www.focus-news.net/news/2018/07/23/2548710/vitsepremierat-krasimir-karakachanov-za-naprezhenieto-v-strandzha-ne-razbiram-politicheskata-isteriya-na-opozitsiyata.html", "text": "Още не е приключила проверката на ДАНС, която поиска силовият вицепремиер Красимир Каракачанов по повод разпространението на слуховете за целенасочено избиване на животни в Странджа и обезлюдяването на района, за да бъде заселен с мигранти. Миналата сряда той поиска службите да разследват кой разпространява слуховете за бежанци, които тайно се връщат с военни полети у нас. Днес Красимир Каракачанов обяви, че проверката не е приключила, но отговорът на въпроса му станал ясен и дори бил заснет от телевизии, предаде  бТВ . \r\nСпоред лидера на ВМРО и министър на отбраната това са политически истерии. „Някои лидери на политически формации обясняват на хората, че животните им се избиват, за да бъдат заселени с чужденци. Това ми е работата като вицепремиер по сигурността да бъда малко или много, а в случая много добре, информиран. Така че видяхте нещата не са такива, каквито са. Тази излишна политическа истерия не я разбирам. В края на краищата в опозиция си, искаш да докопаш властта, не трябва да създаваш подобна ситуация, в която на практика рушиш държавността и уважението на институциите. Бори се с инициативи, идеи и каузи, недей да създаваш измислени проблеми”, допълни Каракачанов. \r\nВ аргументите си срещу действията на опозицията, той дори припомни максима на Ленин. „Защото аз си задавам друг въпрос, не дай Боже, ако България участва във военен конфликт – пак ли ще правим такива простотии – да се саботираме опозиция и управляващи, да разсипем държавата само и само някой да докопа властта. И тук се сещам за максимата на техния идеологически другар Ленин, който беше казал, че загубата на Руската империя в Първата световна война означава победа на пролетариата. Е, трябва ли да си разсипеш държавата, за да спечели една или друга партия от нещо”, коментира Каракачанов. \r\nТой отново повтори, че е за диалогичност в малката управленска коалиция на „Обединени патриоти”. Повод станаха поредните искри заради поправката за следприватизационния контрол, която е свързана с БМФ. Утре патриотите ще се съберат отново на коалиционен съвет, за да изгладят споровете.", "date": "2018.07.23", "title": "Вицепремиерът Красимир Каракачанов за напрежението в Странджа: Не разбирам политическата истерия на опозицията"}
{"url": "http://www.focus-news.net/news/2018/07/23/2548750/vidin-edin-chovek-e-postradal-pri-katastrofa-v-rayona-na-dimovo-tezhkotovaren-avtomobil-e-preprechil-patya-vidin-montana.html", "text": "Тежкотоварен автомобил е катастрофирал по път l-1 Видин – Монтана при км 44 в района на гр. Димово и е препречил пътя. Това съобщиха за  Агенция „Фокус“  от пресцентъра на МВР. Сигналът за инцидента е получен в 17.20 ч. Движението в момента е отбито през Дунавци и Арчар. При инцидента има един пострадал човек.", "date": "2018.07.23", "title": "Видин: Един човек е пострадал при катастрофа в района на Димово, тежкотоварен автомобил е препречил пътя Видин-Монтана"}
{"url": "http://www.focus-news.net/news/2018/07/23/2548737/gerb-otteglya-predlozhenieto-si-za-banderol-na-birata-v-opakovki-nad-5-litra.html", "text": "ГЕРБ оттегля предложението си за бандерол на бирата в опаковки над 5 литра. Това става ясно от внесените между първо и второ четене промени в законопроекта за изменение на Закона за акцизите и данъчните складове, публикувани на сайта на  Народното събрание . Идеята за бандерол бе внесена от председателя на Комисията по бюджет и финанси Менда Стоянова. Мотивът за това бе осъществяването на по-голям контрол върху производителите без това да се отрази на цената на наливната бира, която и сега се облага. От сайта на Народното събрание става ясно, че самата Стоянова е оттеглила внесеното преди месец предложение.  \r\nВ законопроекта обаче остава без промяна предложението за облагането на бездимни цигари, като акцизът за тях ще е 40%.   \r\nУтре законопроектът ще бъде гласуван на второ четене от Комисията по бюджет и финанси.", "date": "2018.07.23", "title": "ГЕРБ оттегля предложението си за бандерол на бирата в опаковки над 5 литра"}
{"url": "http://www.focus-news.net/news/2018/07/23/2548755/shumen-zatvaryat-vremenno-patya-mezhdu-selata-tsarev-brod-i-velino.html", "text": "От 10.30 до 17.00 часа на 24 юли, вторник, временно се затваря за движение общинският път между селата Царев брод и Велино. Това съобщиха от пресцентъра на  Община Шумен . Определен е обходен маршрут: село Царев брод – село Златна нива – село Върбяне – село Избул –  село Правенци – село Велино. \r\nПромяната се налага заради поставяне на еластична прелезна настилка на железопътен прелез на км. 121+750 в междугарието Хитрино – Плиска – ЖП прелез „Велино“. Временната промяна в организацията на движение ще бъде обозначена с необходимата вертикална сигнализация.", "date": "2018.07.23", "title": "Шумен: Затварят временно пътя между селата Царев брод и Велино"}
{"url": "http://www.focus-news.net/news/2018/07/23/2548753/vratsa-spasen-e-byal-shtarkel-sas-schupeno-krilo-v-selo-botevo-obshtina-hayredin.html", "text": "Експерти от РИОСВ – Враца провериха сигнал за пострадал бял щъркел в с. Ботево, община Хайредин, съобщиха от  инспекцията . На 19 юли в РИОСВ е получен сигнал на „зеления“ телефон  за намерен бял щъркел в безпомощно състояние. \r\nПри проверката на място е установено, че птицата е възрастен екземпляр, със счупено ляво крило и има следи от кръв по оперяването. По данни на подателя на сигнала птицата е намерена близо до електрически стълб в селото, на който е имало гнездо, но не е известна причината за инцидента.  Щъркелът е изпратен за лечение във ветеринарна клиника в София. \r\nБелият щъркел е защитен вид на територията на цялата страна, включен в Приложение 3 от Закона за биологичното разнообразие. Съгласно чл. 39 от закона лице, което е намерило екземпляр в безпомощно състояние или мъртъв екземпляр, без умисъл е ранило или убило екземпляр от животински вид от приложение №3, е длъжно да уведоми за това най-близкия регионален орган на Министерството на околната среда и водите или на Изпълнителната агенция по горите в срок до 3 дни.", "date": "2018.07.23", "title": "Враца: Спасен е бял щъркел със счупено крило в село Ботево, община Хайредин"}
{"url": "http://www.focus-news.net/news/2018/07/23/2548751/nimh-prez-noshtta-shte-ima-valezhi-i-gramotevichni-buri-kato-na-mesta-shte-sa-osobeno-intenzivni-i-sas-znachitelni-kolichestva.html", "text": "Атмосферното налягане е по-ниско от средното за месеца. След обяд ще започне да се повишава. През нощта ще има валежи и гръмотевични бури. На места, главно в югоизточната половина на страната, явленията ще са особено интензивни и със значителни количества. Утре облачността ще е предимно значителна и на много места отново ще има валежи, като остават условията за локални градушки. Около обяд ще има временни разкъсвания на облачността и тогава явленията ще са на по-малко места. Ще духа до умерен вятър от север-североизток. Ще е по-хладно с максимални температури между 23° и 28°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Георги Цеков.  \r\nНад Черноморието ще е предимно облачно. Ще има валежи от дъжд, на места главно в сутрешните часове ще са интензивни и със значителни количества. Ще духа умерен север-североизточен вятър. Максимални температури по крайбрежието: 24-27°. Температурата на морската вода е 25-26°. Вълнението на морето ще бъде  2-3 бала. \r\nНад планините ще преобладава облачно време с валежи от дъжд и гръмотевична дейност. Около обяд явленията ще са на по-малко места. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 18°, на 2000 метра – около 12°. \r\nДо края на работната седмица отново на много места в страната ще има краткотрайни, в отделни райони интензивни валежи, главно след обяд и до полунощ, придружени и с гръмотевици. На повече места ще са валежите в Северна България и планините, а в сряда – все още на места и в източните райони. Запазват се условията и за градушки. От средата на седмицата ще започне бавно повишение на температурите, но все пак, особено в източните райони, ще се задържи сравнително хладно за края на юли. Максималните температури ще са предимно между 25° и 30°.", "date": "2018.07.23", "title": "НИМХ: През нощта ще има валежи и гръмотевични бури, като на места ще са особено интензивни и със значителни количества"}
{"url": "http://www.focus-news.net/news/2018/07/23/2548752/washington-examiner-odobrenieto-za-tramp-dostigna-rekordni-ravnishta-pokazva-anketa.html", "text": "Подкрепата за президента на САЩ Доналд Тръмп е стигнала до рекордни равнища този месец, благодарение на мобилизацията на Републиканците, пише  електронното издание Washington Examiner . \r\nРейтингът на Тръмп е достигнал до 45%, според данните от проучването на Wall Street Journal/NBC News, публикувано в неделя и е с 1% повече отколкото през юни. \r\nСпоред резултатите от анкетата, 88% от определящите се като привърженици на Републиканската партия са доволни от американския президент. \r\nОт четиримата предишни президенти на САЩ, единствено Джордж Буш младши е имал по-голяма подкрепа в собствената си партия и то след терористичните атаки на 11 септември 2001 година. \r\nПревод и редакция:", "date": "2018.07.23", "title": "Washington Examiner: Одобрението за Тръмп достигна рекордни равнища, показва анкета"}
{"url": "http://www.focus-news.net/news/2018/07/23/2548756/veliko-tarnovo-postradalite-pri-katastrofata-na-vhoda-na-grada-nyamat-seriozni-naranyavaniya.html", "text": "Пострадалите при катастрофата, станала по-рано днес на входа на Велико Търнов, нямат сериозни наранявания, съобщиха от  Областната дирекция на МВР - Велико Търново . Тримата са оставени във великотърновската болница за наблюдение, без опасност за живота. Движението в района на произшествието вече е нормализирано.", "date": "2018.07.23", "title": "Велико Търново: Пострадалите при катастрофата на входа на града нямат сериозни наранявания"}
{"url": "http://www.focus-news.net/news/2018/07/23/2548757/plovdiv-kola-se-vryaza-v-spirka-v-grada-nyama-postradali.html", "text": "Кола се вряза в спирка в Пловдив, няма пострадали. Това съобщи за  Радио „Фокус“- Пловдив  очевидец. Инцидентът е станал около 17.15 часа днес. Спирката се намира в район „Тракия“, пред блок 208. На спирката са чакали две жени, които не са пострадали, но са с уплах. Стъклата на колата, която се е завъртяла на завоя и се е ударила в спирката, са се разхвърчали.   \r\nЖивеещите в блока твърдят, че за последните три години това е втората подобна катастрофа на тази спирка. При предишната е била отнесена вестникарската будка. \r\nЦветана ТОНЧЕВА", "date": "2018.07.23", "title": "Пловдив: Кола се вряза в спирка в града, няма пострадали"}
{"url": "http://www.focus-news.net/news/2018/07/23/2548759/kyustendil-vremenno-se-ogranichava-dvizhenieto-v-aktivnata-lenta-pri-km-36-na-avtomagistrala-struma-v-posoka-sofiya-poradi-katastrofa.html", "text": "Временно се ограничава движението в активната лента при км 36 на АМ „Струма“, в посока София поради катастрофа. Това съобщиха от пресцентъра на  Агенция \"Пътна инфраструктура\" . Трафикът се осъществява в изпреварващата лента и се регулира от \"Пътна полиция\". \r\nШофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.23", "title": "Кюстендил: Временно се ограничава движението в активната лента при км 36 на автомагистрала „Струма“, в посока София поради катастрофа"}
{"url": "http://www.focus-news.net/news/2018/07/23/2548758/sport-komisiyata-po-etika-i-fearpley-na-uefa-obyavi-albanskiya-shkenderbeu-za-nay-korumpiraniya-otbor-na-sveta.html", "text": "Комисията по етика и феърплей на европейската футболна централа обяви албанския Шкендербеу за най-корумпирания отбор на света. В последния доклад на организацията се твърди, че седемкратния шампион на страната си е участвал в 53 уредени двубоя за последните осем години. Става въпрос за мачове от вътрешното първенство, квалификационните кръгове на евротурнирите и приятелски мачове. 46 бивши и настоящи играчи на Шкендербеу са заподозрени в съмнителни действия по време на двубоите, а УЕФА наказа отбора да не играе десет години в европейските клубни турнири и му наложи санкция от 1 100 000 евро, което е рекорд. Шиптарите отхвърлят всички обвинения и смятат, че това се случва именно на тях, защото не са от Западна държава.", "date": "2018.07.23", "title": "Спорт: Комисията по етика и феърплей на УЕФА обяви албанския Шкендербеу за най-корумпирания отбор на света"}
{"url": "http://www.focus-news.net/news/2018/07/23/2548760/veliko-tarnovo-vazstanoveno-e-dvizhenieto-po-pat-i-5-veliko-tarnovo-kilifarevo-pri-km-106.html", "text": "Възстановено е движението по път I-5 Велико Търново – Килифарево при км 106. Това съобщиха от пресцентъра на  Агенция \"Пътна инфраструктура\" .", "date": "2018.07.23", "title": "Велико Търново: Възстановено е движението по път I-5 Велико Търново – Килифарево при км 106"}
{"url": "http://www.focus-news.net/news/2018/07/23/2548762/predstoyashti-mezhdunarodni-sabitiya-za-24-yuli-agenitsya-fokus.html", "text": "*** Президентът на Израел Реувен Ривлин започва двудневната си визита в Хърватия, в хода на която ще посети и един от най-зловещите концлагери от времето на Втората световна война Ясиновац \r\n*** Министърът на вътрешните работи на Германия Хорст Зеехофер и директорът на германското разузнаване Ханс-Георг Маасен ще дадат съвместна пресконференция \r\n*** Министърът за Брекзит на Великобритания Доминик Рааб и съветникът по европейските въпроси на премиера Тереза Мей Оливър Робинс ще докладват за хода на преговорите с ЕС пред парламента в Лондон \r\n*** Държавният секретар на САЩ Майк Помпео ще председателства тридневна среща на религиозни лидери и различни организации за борба срещу религиозното преследване \r\n*** Комисията по международна търговия на САЩ ще вземе решение по предложението на търговското министерство за увеличаване на митата върху вноса на испански маслини \r\n*** Израел ще отвори границата с Ивицата Газа, при положение, че примирието се спазва \r\n*** Мароко и Европейският съюз ще сключат ново риболовно споразумение \r\n*** Президентът на Иран Хасан Роухани ще направи телевизионно обръщение към нацията \r\n***", "date": "2018.07.23", "title": "Предстоящи международни събития за 24 юли (Агениця \"Фокус\" )"}
{"url": "http://www.focus-news.net/news/2018/07/23/2548761/svetla-baryakova-muzeen-kompleks-bansko-kashta-muzey-nikola-vaptsarov-e-edin-ot-parvite-muzei-v-blagoevgradska-oblast-i-prav-za-bansko.html", "text": "Къща музей „Никола Вапцаров“ е един от първите музеи в Благоевградска област и пръв за Банско. Това каза за  Радио „Фокус“ – Пирин  Светла Барякова, директор на Музеен комплекс-Банско, по повод 76-годишнината от разстрела на Никола Вапцаров. Къщата е обособена като музей през 1952 година. „С нея се поставя и началото на музейното дело в града. Искам да отбележа, че това всъщност е и един от първите музеи в целия Благоевградски регион и неслучайно е считана за един от символите на Банско“, каза още Барякова. Тя добави, че от своето създаване до сега, къщата е претърпяла много реконструкции – експозициите постоянно са обновявани и осъвременявани. „В подреждането на първата експозиция е участвала и майката на поета – Елена Вапцарова. Те е оказала съдействие основно в частта, която пресъздава обстановката, в която е преминало детството на поета, така че сме убедени, че тя е абсолютно автентична и е такава, каквато е била тогава, когато малкият Никола е тичал из стаите ѝ“, посочи тя. Директорът на Музеен комплекс Банско отбеляза, че майката на Вапцаров е била екскурзовод в музея до самата си смърт през 1969 година. Според нея цялата експозиция представя силната връзка между майка и син, тъй като тя наистина е била много силна и майката много повлиява в неговото оформяне особено като поет. \r\nЛивия НИНОВА", "date": "2018.07.23", "title": "Светла Барякова, Музеен комплекс-Банско: Къща-музей „Никола Вапцаров“ е един от първите музеи в Благоевградска област и пръв за Банско"}
{"url": "http://www.focus-news.net/news/2018/07/23/2548763/rumen-hristov-sds-predprietite-stapki-po-problema-s-chumata-po-drebnite-prezhivni-zhivotni-sa-reshavashti-no-toy-mozheshe-da-bade-reshen-s-obyavyavane-na-karantina-navreme-i-izolatsiya-na-regiona.html", "text": "Предприетите стъпки по проблема с чумата по дребните преживни животни са важни и решаващи, но той можеше да бъде решен с обявяване на карантина навреме и изолация на региона. Това каза за предаването „Това е България“ на  Радио „Фокус“  председателят на Съюза на демократичните сили Румен Христов. „В страната можеше тази трагедия за собствениците да се превърне в нещо положително, като на хората им се осигурят подходящи животни с добри породни качества, в добра кондиция – това беше по-добрият вариант, вместо пари. Трябва да си даваме сметка, че средствата, които бяха отпуснати, приравнени към пазарните цени са горе-долу толкова, но да не забравяме, че сега тези хора тепърва трябва да търсят животни, да обикалят страната – това е загуба на време. Разходи по намирането им, разходи по транспортирането им и т.н. Така че държавата би могла да свърши тази полезна дейност – да подобри породния състав на стадата, които бяха унищожени“, обясни Румен Христов. Той добави, че животновъдите страдат не по тяхна вина и би било добре, ако държавата проявява солидарност към тях, като ги обезщетява по най-добрия начин. Според него държавните институции не са си свършили работата.", "date": "2018.07.23", "title": "Румен Христов, СДС: Предприетите стъпки по проблема с чумата по дребните преживни животни са решаващи, но той можеше да бъде решен с обявяване на карантина навреме и изолация на региона"}
{"url": "http://www.focus-news.net/news/2018/07/23/2548780/nimh-nay-golyamo-kolichestvo-valezhi-prez-denya-sa-padnali-v-rayona-na-haskovo-22-lkv-m.html", "text": "Най-голямо количество валежи през деня са паднали в района на Хасково – 22 л/кв. м. Това съобщиха за  Агенция „Фокус“  от Националния институт за метеорология и хидрология (НИМХ) при БАН. На вр. Рожен валежите през днешния ден са 18 л/кв. м. В Кърджали и Бургас количеството паднали валежи днес е 16 л/кв. м. В района на Карнобат валежите са 14 л/кв. м. На територията на столицата падналото количество валежи за днешния ден е 2 л/кв. м. Данни за градушки няма.", "date": "2018.07.23", "title": "НИМХ: Най-голямо количество валежи през деня са паднали в района на Хасково – 22 л/кв. м"}
{"url": "http://www.focus-news.net/news/2018/07/23/2548782/sport-shestkratniyat-olimpiyski-shampion-po-pluvane-ot-sasht-rayan-lohte-e-lishen-ot-sastezatelni-prava-za-14-mesetsa-zaradi-doping.html", "text": "Шесткратният олимпийски шампион по плуване Райън Лохте беше наказан с лишаване от състезателни права за 14 месеца, потвърдиха от антидопинговата агенция на САЩ. Причината за санкцията на американския плувец е извършване на забранена интравенозна инфузия. Наказанието на американеца започна да тече на 24 май.", "date": "2018.07.23", "title": "Спорт: Шесткратният олимпийски шампион по плуване от САЩ Райън Лохте е лишен от състезателни права за 14 месеца заради допинг"}
{"url": "http://www.focus-news.net/news/2018/07/23/2548764/ek-odobri-balgarskata-programa-za-borba-s-dvoynite-standarti-na-hranite-v-es-za-13-mln-evro-obzor.html", "text": "Европейската комисия одобри българската програма за борба с двойните стандарти на храните в ЕС, която е на стойност 1.3 млн. евро. Пилотният проект е създаден от евродепутатите от ГЕРБ/ЕНП Емил Радев и Андрей Новаков и е бил приет с най-високата възможна оценка – клас „А“.  \r\nАндрей Новаков посочи, че това не е инициатива или кампания, а програма, по която всички потребителски организации в ЕС, които се занимават с двойния стандарт при храните, ще могат да кандидатстват. „Очакваме с тези пари те да повишат своя капацитет - закупуване на оборудване, провеждане на тестове, провеждане на информационни кампании и разясняване на потребителските права и повишаване на сътрудничеството между отделни държави така, че с тези пари те да станат абсолютно пълноценни в това да защитават потребителите. Очакваме така да се въведат минимални стандарти“, каза още евродепутатът. По думите му до края на август ще бъде внесено изменение в бюджета на ЕС за 1.3 млн. евро и се очаква още през 2019 г. да започне изпълнението на програмата. Като един от основните проблеми, които тя ще реши, Новаков посочи това, че ще се създаде обективен анализ на целия ЕС, а не само на отделни държави, както е в момента. \r\nЕмил Радев обясни, че чрез програмата ще могат да се завеждат колективни потребителски искове във всички държави, в които правата на потребителите са нарушени. „До преди няколко години ЕК отричаше въобще да има двоен стандарт, но след многобройните изследвания и писмени въпроси, които задавахме на ресорните комисари, това се промени. Призна се, че има двоен стандарт между храните в Източна и Западна Европа. Искаме да се определи единен стандарт на храните и напитките в ЕС и ако може, да има и централен орган, който да следи за спазването на този стандарт, така че да може гражданите на различните страни на ЕС да имат достъп по еднакво качество храни\", каза още той и коментира, че има двоен стандарт в ЕС и в други потребителски стоки като козметика, почистващи препарати, горива. „Двойните стандарти са огромен бич на ЕС и ние ще направим всичко възможно, за да променим това. Надявам се, че с цялата информация, която ще се събере, да получим една по-пълна картина в кои държави го има този проблем. И се надявам в крайна сметка да имаме едно ново законодателно предложение за уеднаквяване на стандартите“, обясни Радев. \r\nЦветилена СИМЕОНОВА", "date": "2018.07.23", "title": "ЕК одобри българската програма за борба с двойните стандарти на храните в ЕС за 1.3 млн. евро (ОБЗОР)"}
{"url": "http://www.focus-news.net/news/2018/07/23/2548744/liderat-na-vmro-sled-liderskata-sreshta-shte-imame-sashtite-usloviya-kato-sdsm-na-izbori-dokato-sme-opozitsiya-ne-sme-razgovaryali-za-nakazatelniya-kodeks.html", "text": "След няколко часа разговори, македонското правителство се съгласи с позициите на основната опозиционна партия ВМРО-ДПМНЕ, че е необходим нов Закон за финансиране на партиите и промени в изборните закони, за съставяне на служебно правителство преди избори, на практика за условията, които е имала опозицията на предходните парламентарни изброи, заяви лидерът на ВМРО-ДПМНЕ Християн Мицковски, цитиран от скопската електронна медия \"Плюс инфо\". \r\nЩо се отнася до Държавната избирателна комисия (ЦИК), той посочи, че тя ще се избира с мнозинство от две трети в парламента, съгласно старата процедура и предложението на властта за избиране с обикновено мнозинство се оттегля. \r\n„С това, което договорихме сега, осигурихме да има успешен изборен процес, когато и да се случат следващите избори, те ще са в условия, нит по-малко, нито повече, от тези, които имаше СДСМ, когато беше в опозиция“, заяви председателят на ВМРО-ДПМНЕ. \r\nТой заяви, че лидерите са дали насоки на координаторите на парламентарните групи да започнат необходимите процедури за прилагане на договореното. \r\n„Никога не сме разговаряли за промени в Наказателния кодекс. Това беше опит да се обърне внимание на вредите за Македония от подписването на Договора с Гърция“, заяви Мицковски, в отговор на въпрос от журналист, дали са се отказали от искането за промяна в наказателните закони по отношение на члена за злоупотреба със служебно положение и правомощия. \r\nПо въпроса за референдума, той заяви, че тази тема ще бъде обсъдена по-нататък. \r\nПревод и редакция:", "date": "2018.07.23", "title": "Лидерът на ВМРО след лидерската среща: Ще имаме същите условия като СДСМ на избори, докато сме опозиция, не сме разговаряли за Наказателния кодекс"}
{"url": "http://www.focus-news.net/news/2018/07/23/2548784/veliko-tarnovo-za-peta-poredna-godina-velikotarnovski-speleolozi-shte-izsledvat-skalnite-tsarkvi-kray-rusenskoto-selo-ivanovo.html", "text": "За пета поредна години членове на Пещерен клуб „Дервент“ и ученици от Клуба по спелеология при Професионалната гимназия по туризъм „Д-р Васил Берон“ във Велико Търново ще проучват Ивановските скални църкви край Русе. Това съобщи за  Радио „Фокус“ – Велико Търново  Евгени Коев, председател на Пещерния клуб и преподавател в гимназията. Проучванията започнаха през 2014 година. До този момент спелеолозите са изследвали три от седемте скални манастира и са събрали информация и за четвърти. Евгени Коев допълни, че са успели да локализират първия скален манастир. „От житието на първия търновски патриарх Йоаким I става ясно, че той се е заселил в района на Ивановските скални църкви. Той е бил посетен лично от цар Иван Асен II. Получил е голямо дарение, което използвал за изграждане и благоустрояване на скалните обители, за да имат те този блясък и този вид, който и днес виждаме. Така че нашите проучвания дадоха възможност да бъде изградена една убедителна теза, която представихме пред научната общност в България, за да се знае кой е бил манастирът, където патриарх Йоаким I е живял със своите учениците и който се е превърнал в средището за създаването на останалите големи манастири”, посочи Евгени Коев. Той посочи, че тазгодишните проучвания ще започнат в края на месец август. \r\nНадежда КРЪСТЕВА", "date": "2018.07.23", "title": "Велико Търново: За пета поредна година великотърновски спелеолози ще изследват скалните църкви край русенското село Иваново"}
{"url": "http://www.focus-news.net/news/2018/07/23/2548786/shumen-kmetat-lyubomir-hristov-se-sreshtna-s-noviya-generalen-konsul-na-rusiya-vav-varna-vladimir-klimanov.html", "text": "Новият генерален консул на Русия във Варна Владимир Климанов беше на първото си официално посещение в Шумен. Това съобщиха от пресцентъра на  Община Шумен . Той е на този пост от средата на месеца. Преди това Климанов беше генерален консул на Русия в Русе. Назначението във Варна е неговата четвърта дипломатическа мисия в България – след 2 мандата в посолството на Руската федерация в София и след четирите години в Русе. Кметът Любомир Христов благодари на Владимир Климанов за поздравлението, което генералният консул отправи към шуменци по повод 140 години от освобождението на Шумен. „Отношенията между българския и руския народ винаги са с дългогодишна традиция и винаги са били много приятелски. Радвам се да Ви посрещна в нашия град“, каза кметът. Той запозна госта с историята и съвременното развитие на Шумен и отбеляза, че кметският екип усилено работи за икономическото възраждане на града. Христов отправи още веднъж и чрез новия генерален консул на Руската федерация във Варна Владимир Климанов покана към руските инвеститори. По думите на Владимир Климанов задълбочаването и разширяването на сътрудничеството между България и Русия е от взаимен интерес и на двете страни. Той изрази убеждението си, че е важно да продължи укрепването на двустранните отношения както в областта на културата и науката, така и на бизнеса. Връзките с побратимения руски град Подолск, който е развит промишлен център, могат да дадат стимул за развитие и на икономическите контакти, смята генералният консул. Кметът Любомир Христов пожела на Владимир Климанов успешен мандат. Той му подари алманах, посветен на индустрията на Шумен и кристален плакет с изображение на откритата преди дни Арена Шумен. Новият Генерален консул на Руската федерация във Варна Владимир Климанов се срещна и с областния управител на Шумен проф. Стефан Желев.", "date": "2018.07.23", "title": "Шумен: Кметът Любомир Христов се срещна с новия генерален консул на Русия във Варна Владимир Климанов"}
{"url": "http://www.focus-news.net/news/2018/07/23/2548788/kyustendil-turisticheskoto-druzhestvo-v-grada-shte-se-vklyuchi-v-praznika-na-hizha-skakavitsa-v-rila-planina.html", "text": "Туристическото дружество в града ще се включи в празника на хижа „Скакавица” в Рила планина. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите й традиционният празник ще се проведе на 4 август. „Ще тръгнем с автобус от Кюстендил до хижа „Паничище”. След това с лифта ще отидем до хижа „Рилски езера” и започва същинската планинска част на екскурзията – обиколка на всички езера и нощувка в хижа „Скакавица”. Разбира се тук е включен и Скакавишкият водопад. Участие в празника на хижата, където са поканени хор „Планинарска песен“, рок групи и други”, каза Силвия Михова. По думите й на 5 август преходът продължава. Хижа „Скакавица” е първата туристическа хижа в страната. Тя е изградена през 1921-1922 година от туристи и членове на туристическото дружество в Дупница, открита е на Илинден,  по  стар стил   на 2 август. \r\nВенцеслав ИЛЧЕВ", "date": "2018.07.23", "title": "Кюстендил: Туристическото дружество в града ще се включи в празника на хижа „Скакавица” в Рила планина"}
{"url": "http://www.focus-news.net/news/2018/07/23/2548787/afp-politsiyata-e-obezvredila-litse-opitalo-se-da-atakuva-s-nozh-pazach-pred-kanadskiya-parlament.html", "text": "Канадската полиция е арестувала човек, който се е опитал да атакува с нож пазач пред парламента в Отава, предава   AFP. \r\n„Благодарение на бързата реакция на войниците, на кралската канадска конна полиция и на службата за охрана на парламента потенциалната заплаха е неутрализирана“, съобщава представител на министерството на отбраната на Канада. \r\n„Няма пострадали по време на инцидента“, допълни той. \r\nМотивите и самоличността на нападателя не се уточняват.  Виктор Турмаков", "date": "2018.07.23", "title": "AFP: Полицията е обезвредила лице, опитало се да атакува с нож пазач пред канадския парламент"}
{"url": "http://www.focus-news.net/news/2018/07/23/2548785/kathimerini-dva-ogromni-gorski-pozhara-bushuvat-v-blizost-do-atina-plamatsite-pogalnaha-koli-i-kashti.html", "text": "Два огромни горски пожара излязоха от контрол от двете страни на гръцката столица в понеделник, като пламъците погълнаха къщи и предизвикаха масово бягство на населението от районите в близост до пламъците, а освен това в резултат от пушека небето над Атина придоби оранжев отблясък, пише  електронното издание на гръцкия вестник Kathimerini . \r\nПървото огнище тръгва от борова гора в близост до крайбрежното село Кинета, на около 50 километра западно от Атина, на средата на пътя между столицата и Коринт. Най-малко 150 пожарникари се борят с огнената стихия, докато пет пожарогасителни самолета и седем хеликоптера помагат за борбата с пламъците от въздуха, съобщава вестникът. \r\nСилните и често променящи посоката си ветрове увеличават трудностите пред огнеборците, отбелязва изданието. \r\nТри населени места са евакуирани, а 20-километрова част от две магистрали, свързващи Пелопонес с Централна Гърция са затворени. Гъстият дим ограничава видимостта по магистралата до няколко метра. \r\nГръцкият телевизионен канал „Скай“ показа кадри от няколко горящи къщи. Някои граждани използваха градински маркучи, за да спасят собствеността си, докато други бягаха с коли и мотопеди. \r\nНяколко часа след началото на пожара, гъсти облаци прах се спуснаха в центъра на Атина. \r\nВластите изпратиха още 17 пожарни автомобила, заедно с 45 пожарникари от други части на Гърция, както и екип от 30 солунски огнеборци, пристигнали спешно от северната част на страната. Останалите населени мести изпращат пожарни автомобили и доброволци, отбелязва „Катимерини“. \r\nКъм момента не е ясно как е започнал пожара в планината Герания, в близост до Кинета. \r\nДругият голям пожар се разрази в понеделник следобед в района на Пентели, североизточно от Атина. Местните власти съобщиха, че евакуират детските летни лагери, докато десетки домове и автомобили, както се съобщава, са погълнати от пламъците. \r\nНебето над пристанище Рафина, което обслужва фериботната линия към някои от Цикладските острови, стана черно от дима. \r\nПротивопожарната служба съобщи и за трети пожар, който гори в нивите и горите на южния остров Крит. Два хеликоптера помагат от въздуха на десетки пожарникари. \r\n„Катимерини“ отбелязва, че горските пожари през сухите и горещи лета са нещо обичайно за Гърция, а температурите в страната през последните дни са стигнали до 40 градуса по Целзий. \r\nПревод и редакция:", "date": "2018.07.23", "title": "Kathimerini: Два огромни горски пожара бушуват в близост до Атина, пламъците погълнаха коли и къщи"}
{"url": "http://www.focus-news.net/news/2018/07/23/2548754/liderat-na-dsi-ali-ahmeti-vtorata-chast-ot-pregovorite-beshe-razocharovashta-razlichiyata-sa-po-vaprosa-za-referenduma.html", "text": "Според лидерът на Демократичния съюз за интеграция (ДСИ), втората част от преговорите на проведената в понеделник лидерска среща е била разочароваща. По неговите думи, различията са били за това как да бъде формулиран въпроса за предстоящия през есента референдум за новото име на страната, предава  македонската агенция „Макфакс“ . \r\nАхмети призова всички и най-вече опозицията, да поставят държавните интереси над партийните. \r\nПревод и редакция:", "date": "2018.07.23", "title": "Лидерът на ДСИ Али Ахмети: Втората част от преговорите беше разочароваща, различията са по въпроса за референдума"}
{"url": "http://www.focus-news.net/news/2018/07/23/2548783/chetirima-dushi-edin-ot-koito-politseyski-sluzhitel-ot-gabrovo-sa-uchastvali-v-organizirana-prestapna-grupa-za-prodazhba-na-skapi-avtomobili-obzor.html", "text": "Четирима души, един от които полицейски служител от ОДМВР – Габрово, са участвали в организирана престъпна група за продажба на скъпи автомобили. За трима от тях – двама мъже и една жена, Специализираната прокуратура внесе в Специализирания наказателен съд искане за вземане на мярка за неотклонение „Задържане под стража“, а за четвъртия е издадена европейска заповед за арест, тъй като се намира извън България. Късно вечерта в понеделник съдът реши да остави в ареста двама от арестуваните след акцията в \"Пътна полиция\"-Габрово. Така в ареста остават Мирослав Стефанов и Живко Няголов, а Стефка Нейкова се прибира, за да се грижи за децата си. \r\nРазследващият прокурор Ангел Кънев обясни на брифинг по-рано през деня, че са възложени данъчни ревизии на цялостната дейност на обвиняемите лица, за да се установи има ли съответствие или не на имуществото, което имат, и паричните средства, които получават. „Дамата не работи нищо, а двамата мъже, които не са длъжностни лица, са от Варна - единият работи в Германия, а другият в България, и дейността им е свързана с продажба на автомобили“, обясни той.  \r\nПрокурор Кънев уточни, че престъпната група действа от 2016 г. По думите му тя е действала, като е намирала поставени лица, които срещу ниско заплащане са извеждани в Германия и с истински български и чуждестранни документи им се създава трудов договор там, въз основа който наемат скъпи автомобили. Той обясни, че след като колите са докарвани в България, веднага са били сменяни нормата им, премахвани са GSP устройствата им и са били продавани на нищо неподозиращи хора. „Регистрацията на присвоените автомобили винаги е ставала в ОДМВР – Габрово. Задържаният полицейски служител като офицер последен е казвал дали събраните документи отговарят на изискванията за регистрация на автомобила. Установявано е, че по тях има манипулации най-често при опит за преминаване на гранични контролно-пропускателни пунктове. По случая са разпитвани много хора. Данните на този етап са за 10 сменени номера, но тепърва ще се събират още доказателства. Имаме съдействие от колегите в Германия“, обясни той. Прокурор Кънев уточни, че при конкретното претърсване в колата на полицейския служител са намерени 5 хил. лв., които са дадени, за да регистрира незаконно един автомобил. „Горе-долу толкова му е тарифата“, обясни той. \r\nРъководителят на Специализираната прокуратура прокурор Иван Гешев обясни, че по време на разследването са възникнали съмнения за неговото целенасочено затрудняване, заради което МВР ще проведе разследване в ОДМВР – Габрово. За това са уведомени и министърът на вътрешните работи Валентин Радев и главният секретар на МВР гл. комисар Младен Маринов. Прокурор Ангел Кънев уточни, че не се касае за един индивидуален акт, с който са се опитали да попречат на Специализираната прокуратура, нито пък става въпрос за случайност. \r\nЦветилена СИМЕОНОВА", "date": "2018.07.23", "title": "Четирима души, един от които полицейски служител от Габрово, са участвали в организирана престъпна група за продажба на скъпи автомобили (ОБЗОР)"}
{"url": "http://www.focus-news.net/news/2018/07/23/2548791/sport-chelsi-otkloni-predlozhenie-na-barselona-za-vilian-de-silva.html", "text": "Челси отклони трето поредно предложение на Барселона за трансфер на нападателя Вилиан де Силва. Каталунският отбор е предложил за 29-годишния бразилец повече от 55 милиона лири. \r\nПрез изминалия сезон футболистът проведе 55 мача в състава на Челси, отбелязвайки 13 гола и извършвайки осем асистенции.  Виктор Турмаков", "date": "2018.07.23", "title": "Спорт: Челси отклони предложение на Барселона за Вилиан де Силва"}
{"url": "http://www.focus-news.net/news/2018/07/23/2548795/interfaks-izrael-othvarli-predlozhenieto-na-rusiya-za-zona-bez-iranski-voenni-v-pogranichnite-rayoni-na-siriya.html", "text": "Израел отхвърли предложената от Русия идея за създаване на 100-километрова зона пред демаркационната линия между Израел и Сирия, в която да не влизат ирански военни, предава  Интерфакс. \r\nВисокопоставен източник от израелското правителство заяви, че страната е отхвърлила предложението и продължава да настоява Иран изобщо да няма военно присъствие на сирийска територия. Същевременно Тел Авив смята, че Сирия не трябва да има ракети с голям обсег. \r\nВ понеделник премина среща между министър-председателя на Израел Бенямин Нетаняху с руския външен министър Сергей Лавров. Руското МВнР съобщава, че в хода на срещата е обърнато специално внимание на ситуацията в Сирия.  Виктор Турмаков", "date": "2018.07.23", "title": "Интерфакс: Израел отхвърли предложението на Русия за зона без ирански военни в пограничните райони на Сирия"}
{"url": "http://www.focus-news.net/news/2018/07/23/2548781/hurryiet-siriya-razkritikuva-kriminalnata-evakuatsiya-na-belite-kaski-ot-izrael.html", "text": "Министерството на външните работи на Сирия осъди в понеделник евакуацията на стотици членове на неправителствената организация „Белите каски“ и техните роднини от Сирия, осъществено от Израел, пише  електронното издание на турския вестник Hurryiet . \r\nПовече от 400 члена на организацията и членовете на семействата им бяха евакуирани от южните сирийски провинции Дераа и Кюнейтра в Израел, а от там в Йордания, откъдето ще бъдат изпратени в Западни страни, припомня турският вестник. \r\n„Криминалната операция, която осъществиха Израел и нейните хора в района разкрива истинската същност на така наречените „Бели каски““, заяви източник от сирийското външно ведомство, цитиран от държавната агенция SANA. \r\nИзточникът повтори обвиненията на правителството, че организацията е челна група за „терористите“ и заяви, че Дамаск е предупредил света за „заплахата“, която тя представлява. \r\n„Осъдителните думи не са достатъчни, за да изразим яда, който всеки сириец чувства към тези отвратителни конспирации и безграничната подкрепа от Западните страни, Израел и Йордания за „Белите каски““, заяви източникът. \r\nПревод и редакция:", "date": "2018.07.23", "title": "Hurryiet: Сирия разкритикува „криминалната“ евакуация на „Белите каски“ от Израел"}
{"url": "http://www.focus-news.net/news/2018/07/23/2548792/regnum-v-gartsiya-e-obyaveno-izvanredno-polozhenie-zaradi-gorskite-pozhari.html", "text": "В районите Източна и Западна Атика в Гърция е обявено извънредно положение заради двата големи горски пожара, които бушуват в тях, предава   Regnum. \r\nПожарите в района Кинета западно от Атина и в района Пентели северозападно от гръцката столица вече доведоха до евакуация на жители и туристи.  \r\nВ момента в борбата с огнената стихия са мобилизирани двеста пожарникари, пожарни хеликоптери и противопожарен самолет, а също така и спасителен катер.  Виктор Турмаков", "date": "2018.07.23", "title": "Regnum: В Гърция е обявено извънредно положение заради горските пожари"}
{"url": "http://www.focus-news.net/news/2018/07/23/2548790/mvnr-na-rusiya-belite-kaski-v-siriya-se-zanimavat-s-provokatsii-i-razprostranenie-na-dezinformatsiya.html", "text": "Прессекретарят на руското МВнР Мария Захарова заяви, че неправителствената организация „Белите каски“, се занимава  с провокации и с разпространяване на дезинформация в Сирия, предава  ТАСС. \r\n„Прекрасно разбирам защо сирийците – и длъжностните лица, и обикновените сирийци, наричат „Белите каски“ и всички, свързани с тях, престъпници. Тези хора, които се наричат хуманитарни служители, се занимават с провокационна дейност и с дезинформация. Русия нееднократно е предоставяла факти за дейността им“, заяви Захарова. \r\nМеждувременно министерството излезе с официално заявление, в което „Белите Каски“ са обвинявани, че са извършвали провокации по време на Сирийския конфликт. „Те действат изключително в контролираните от ислямските радикали територии, изготвят откровени фалшификации, които след това използват като предлог за повдигане на обвинения срещу сирийските власти“, пише в документа. \r\n„Символично е, че „Белите каски“ предпочетоха с чуждестранна подкрепа да избягат от Сирия, разкривайки своята същност. Те нагледно показаха чии заповеди изпълняват“, гласи заявлението. \r\nВ неделя стана известно, че Израел е евакуирал от Сирия по молба на САЩ, Канада и някои европейски държави членове на „Белите каски“ заедно със семействата им. По време на операцията около 800 души са пристигнали на територията на Йордания от южните райони на Сирия, където в момента сирийската армия извършва операция срещу въоръжените групировки.  Виктор Турмаков", "date": "2018.07.23", "title": "МВнР на Русия: „Белите каски“ в Сирия се занимават с провокации и разпространение на дезинформация"}
{"url": "http://www.focus-news.net/news/2018/07/23/2548794/mkdmakedoniya-gorski-pozhari-bushuvat-kray-atina.html", "text": "Два горски пожара бушуват край Атина. Опожарени са къщи, хората се евакуират. Според местни медии над града пада пепел, а небето е придобило оранжев цвят, предава македонското електронно издание   „МКД“. \r\nСъобщава се, че първият пожар е избухнал в борова гора в планина Геранея на 50 км. западно от Атина.  Най-малко 150 пожарникари, пет самолета и седем хеликоптера участват в потушаването на огъня. Техните усилия са затруднени от силния вятър, който често променя посоката си.  \r\nЗаради пожара са населени няколко населени места и са затворени участъци от магистралите, които свързват Пелопонес и Централна Гърция. \r\nВторият пожар е избухнал следобедните часове в района Пентели, разположен североизточно от Атина. Местните власти съобщават, че са евакуирани разположени наблизо детски летни лагери.  Виктор Турмаков", "date": "2018.07.23", "title": "„МКД“(Македония): Горски пожари бушуват край Атина"}
{"url": "http://www.focus-news.net/news/2018/07/23/2548796/regnum-bolnitsite-v-atina-sa-preminali-kam-izvanreden-rezhim-zaradi-gorskite-pozhari.html", "text": "В болниците на Атина са докарани шестима пострадали заради горските пожари в покрайнините на града, предава   Regnum. \r\nСъстоянието на пострадалите не се разкрива. Очаква с в близко време броят на пострадалите да се увеличи, заради което три от болниците в града са преминали в извънреден режим. \r\nПожарите в районите Кинета и Пентели западно и северозападно от Атина са се разпространили към предградията на гръцката столица. Властите вече са евакуирали от пострадалите райони хиляди души.  Виктор Турмаков", "date": "2018.07.23", "title": "Regnum: Болниците в Атина са преминали към извънреден режим заради горските пожари"}
{"url": "http://www.focus-news.net/news/2018/07/23/2548793/oon-bezhantsite-tryabva-da-se-vrashtat-v-siriya-dobrovolno-i-s-osigurena-sigurnost.html", "text": "ООН иска доброволно завръщане на сирийските бежанци в родината им при условия на осигурена сигурност. Това бе заявено от председателя на генералния секретар на ООН Стефан Дюжарик в отговор на въпрос каква роля може да изиграе Световната организация при обсъжданията на Русия и САЩ на проблема със завръщането на сирийските бежанци в родината им, предава  ТАСС. \r\n„Не мога да кажа нищо относно преговорите, но ООН принципно подкрепя бежанците да се връщат по родните си места доброволно, с достойнство и при гаранции за сигурност. Никой не трябва да бъде заставян да се завръща“, заяви Дюжарик. \r\nПроблемът около сирийските бежанци бе обсъден на 16 юли в Хелзинки между президентите на САЩ и Русия Доналд Тръмп и Владимир Путин. Според държавния секретар на САЩ Майк Помпео е обсъдено как сирийците да се завърнат по домовете си.  Виктор Турмаков", "date": "2018.07.23", "title": "ООН: Бежанците трябва да се връщат в Сирия доброволно и с осигурена сигурност"}
{"url": "http://www.focus-news.net/news/2018/07/23/2548789/reuters-gartsiya-iska-pomosht-ot-evropeyskite-darzhavi-za-spravyane-s-gorskite-pozhari.html", "text": "Правителството на Гърция призова за помощ другите държави от Европейския съюз за справяне с пожарите, бушуващи в  страната, предава   Reuters. \r\n„Поради интензивността на пожарите и опасността, която те представляват, нашата страна представи молба през Механизма за гражданска защита на ЕС за международна помощ по въздух и суша“, съобщава говорител на гръцката противопожарна служба. \r\nГръцкият министър-председател Алексис Ципрас е трябвало да прекъсне посещението си в Босна и Херцеговина и да се върне в Атина, край която горят горските пожари.   Виктор Турмаков", "date": "2018.07.23", "title": "Reuters: Гърция иска помощ от европейските държави за справяне с горските пожари"}
