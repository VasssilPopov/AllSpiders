{"url": "http://www.focus-news.net/news/2017/07/11/2414521/tass-tri-grupi-ot-siriyskata-opozitsiya-shte-se-sreshtnat-sas-spetsialniya-pratenik-na-oon-za-siriya-stefan-de-mistura.html", "text": "Три групи от сирийската опозиция ще се срещнат на 12 юли със специалния пратеник на ООН за Сирия Стефан де Мистура, предава ТАСС. Трите групи са наречени „московска“, „риядска“ и „кайровска“ платформа.\r\n„Днес ние проведохме техвическа среща с група експерти на специалния пратеник на генералния секретар на ООН Стефан де Мистура. Обсъдихме въпроса за избори в страната“, заяви представителят на т.нар. „московска платформа“ Кадри Джамил.\r\nПо-рано Кадри Джамил каза, че трите групи от сирийската опозиция са провели среща, на която са обсъдили обединяването им в единна делегация, с цел единна позиция по въпросите за следвоенна Сирия. Симеон Миланов", "date": "2017-07-11", "title": "ТАСС: Три групи от сирийската опозиция ще се срещнат със специалния пратеник на ООН за Сирия Стефан де Мистура"}
{"url": "http://www.focus-news.net/news/2017/07/11/2414493/varna-oblastniyat-savet-na-bchk-tarsi-kapitan-koyto-da-poeme-komandvaneto-na-katera-na-cherveniya-krast-mitropolit-simeon.html", "text": "Областният съвет на БЧК – Варна търси капитан, който да поеме командването на катера на Червения кръст „Митрополит Симеон“. Това съобщиха от пресцентъра на БЧК – Варна. Кандидатите за длъжността трябва да имат свидетелство за правоспособност на кораби до 200 бруто регистър тона и всички необходими документи съгласно изискванията на Морска администрация. „Митрополит Симеон“ е единственият морски съд на хуманитарната организация. Той постъпи „на въоръжение“ в БЧК – Варна, през лятото на 2011 г. след дълги години вярна служба във Военноморските сили. Името на моторния катер е избрано неслучайно – варненският митрополит Симеон (1840 – 1937 г.) е първият председател на Червения кръст в морската столица.\r\nБъдещият капитан на катера ще трябва да ръководи кораба на БЧК при участието му в широка палитра от дейности – от съвместни национални и международни учения с ВМС, през контрол на спасителните постове по крайбрежието и съдействие на специализираните органи при предотвратяване нещастни случаи в морето, до осигуряване на състезания по водно спасяване на море, участие в демонстрации по водно спасяване и обучение по първа долекарска помощ, като част от учебната програма на доброволните екипи по водно спасяване и екипите „Млад спасител“.", "date": "2017-07-11", "title": "Варна: Областният съвет на БЧК търси капитан, който да поеме командването на катера на Червения кръст „Митрополит Симеон“"}
{"url": "http://www.focus-news.net/news/2017/07/11/2414492/sport-vinas-uilyams-se-klasira-za-polufinala-na-tenis-turnira-uimbaldan.html", "text": "Американката Винъс Уилямс се класира за полуфинала на тенис турнира Уимбълдън за 10-ти път  в своята кариера. Тя на надделя над латвийка Йелена Остапенко в два сета с 6:3, 7:5. \r\nСледващият опонент на Уилямс ще бъде победителката от двубоя между румънката Симона Халеп и британката Джоана Конта.", "date": "2017-07-11", "title": "Спорт: Винъс Уилямс се класира за полуфинала на тенис турнира Уимбълдън"}
{"url": "http://www.focus-news.net/news/2017/07/11/2414496/predstoyashti-mezhdunarodni-sabitiya-za-12-yuli-agentsiya-fokus.html", "text": "Мишел Барние, главният преговарящ на ЕС по въпросите на Брекзит, ще даде пресконференция след срещата си с Европейската комисия. \r\n***  Министър-председателят на Италия Паоло Джентилони, германският канцлер Ангела Меркел и френският президент Еманюел Макрон ще проведат тристранни разговори преди срещата на върха за Западните Балкани. \r\n***  Украинският президент Петро Порошенко, председателят на Еврпейския съвет Доналд Туск и председателят на Европейската комисия Жан-Клод Юнкер ще разговарят преди срещата на върха между ЕС и Украйна. \r\n***  Министър-председателите на Словения и Хърватия ще се срещнат за първи път, след като международен арбитражен съд даде ключов достъп на Любляна до международните води край хърватското крайбрежия. \r\n***  Испанският крал Фелипе VI ще изнесе реч пред британския парламент в началото на своето посещение в Лондон на фона на напрежението около Брекзит.", "date": "2017-07-11", "title": "Предстоящи международни събития за 12 юли /Агенция „Фокус“/:"}
{"url": "http://www.focus-news.net/news/2017/07/11/2414491/kyustendil-za-poredna-godina-obshtinskata-organizatsiya-na-pensionerite-v-kyustendil-organizira-sabor-v-osogovska-planina.html", "text": "За поредна година общинската организация на пенсионерите в Кюстендил организира събор в Осоговска планина. Това каза пред Радио „Фокус” – Кюстендил председателят на организацията Малинка Чингарска. Традиционният събор ще се проведе на 20 юли в местността „Три буки”. В него ще се включат представители на пенсионерските организации от Радомир, Перник, Земен, Благоевград и София. Община Кюстендил ще подпомогне провеждането на събора, ще бъдат осигурени и участници в културната програма. Съборът е заложен като проява в националния културен план.\r\nВенцеслав ИЛЧЕВ", "date": "2017-07-11", "title": "Кюстендил: За поредна година общинската организация на пенсионерите в Кюстендил организира събор в Осоговска планина"}
{"url": "http://www.focus-news.net/news/2017/07/11/2414497/vidin-4-kilometra-e-opashkata-ot-tezhkotovarni-avtomobili-na-granichen-punkt-dunav-most-2.html", "text": "4 километра е опашката от тежкотоварни автомобили, образувала се на граничен пункт „Дунав мост 2“, каза за Радио „Фокус“ – Видин дежурният служител на пункта. Той посочи, че колоната е образувана на изход от страната. 1 километър е опашката от тежкотоварни автомобили на влизане в страната. На двата гранични пункта със Сърбия – „Връшка чука“ и „Брегово“, трафикът е спокоен, нормално се преминава и от двете страни на границата.\r\nАнна ЛОЗАНОВА", "date": "2017-07-11", "title": "Видин: 4 километра е опашката от тежкотоварни автомобили на граничен пункт „Дунав мост 2“"}
{"url": "http://www.focus-news.net/news/2017/07/11/2414494/daily-sabah-spored-bivsh-amerikanski-poslanik-v-turtsiya-prisastvieto-na-fethullah-gyulen-v-sasht-e-smushtavashto.html", "text": "Бивш американски посланик в Турция заяви, че Вашингтон може да предприеме повече действия, за да се справи с мрежата, свързана с Фетхуллах Гюлен, който в „най-лошия случай стои зад преврата (на 16 юли 2016 г.)“, пише Daily Sabah. \r\nДжеймс Джефри, който също така е бил заместник-съветник по националната сигурност в администрацията на Джордж Буш, направи това изказване по време на конференция във Вашингтон. Освен това дипломатът описа присъствието на Гюлен в САЩ като „смущаващо“. \r\nНа въпрос дали Гюлен ще бъде екстрадиран, Джефри отбеляза, че американката администрация все още не е дала отговор, който Турция би оценила като приемлив. Дипломатът предвиди, че правната процедура около екстрадирането на Гюлен ще продължи още известно време поради характера на американската съдебна система.  Мария Динкова", "date": "2017-07-11", "title": "Daily Sabah: Според бивш американски посланик в Турция присъствието на Фетхуллах Гюлен в САЩ е смущаващо"}
{"url": "http://www.focus-news.net/news/2017/07/11/2414500/sport-uest-hem-proyavyavat-interes-da-podpishat-dogovor-s-vratarya-dzho-hart.html", "text": "Уест Хем проявяват интерес да подпишат договор с вратаря на Манчестър Сити Джо Харт, предава BBC. \r\nВсе още няма подготвена сделка, но става ясно, че Харт няма бъдеще в Манчестър Сити при мениджъра Пеп Гуардиола. \r\nМиналия сезон Харт игра за Торино под наем, след това се върна в Манчестър Сити, с който има договор до 2019г. \r\nОсвен това има информация, че 30-годишният футболист е водил преговори и с Манчестър Юнайтед.", "date": "2017-07-11", "title": "Спорт: Уест Хем проявяват интерес да подпишат договор с вратаря Джо Харт"}
{"url": "http://www.focus-news.net/news/2017/07/11/2414501/pazardzhik-zhandarmeriya-shte-patrulira-v-kvartal-iztok.html", "text": "В края на седмицата екипи на жандармерията от Пловдив ще започнат да патрулират съвместно с колегите си от полицейския участък в пазарджишкия квартал „Изток“. Това съобщиха от ОДМВР – Пазарджик. Ттова се случва за втора поредна година и е по предложение на ръководството на ОДМВР – Пазарджик. Съвместните патрулни екипи от полицаи и жандармеристи от Зонално жандармерийско управление-Пловдив имат за задача да следят за обществения ред и спокойствието на гражданите в квартала. Тяхното присъствие има значителен превантивен ефект върху спазването на изискванията на общинската наредба за обществения ред и правилата за движение по пътищата в квартала. Освен това допълнителните екипи ще могат бързо и ефективно да реагират при сигнали за нередности.", "date": "2017-07-11", "title": "Пазарджик: Жандармерия ще патрулира в квартал „Изток”"}
{"url": "http://www.focus-news.net/news/2017/07/11/2414504/darzhavno-gorsko-stopanstvo-varna-predvizhda-izgrazhdaneto-na-nad-8-km-mineralizovani-ivitsi-kato-preventsiya-sreshtu-gorskite-pozhari.html", "text": "Държавно горско стопанство „Варна” предвижда изграждането на над 8 км минерализовани ивици. Това съобщиха от Североизточно държавно предприятие. В рамките на този месец 1 800 м от тях ще бъдат разорани в землището на с. Каменар. През летния сезон се планира изграждането на още 4 300 м минерализовани ивици край с. Куманово и 2 000 м в землището на с. Близнаци. „Тези превантивни мерки имат важно значение в борбата с горските пожари. Изкуствено създадените ивици, почистени от растителността до минералния слой на почвата, помагат по-лесно да се локализират пламъците”, обясни директорът на варненското горско стопанство инж. Иван Иванов.\r\nПрез миналата година на територията на ДГС „Варна” са регистрирани 19 пожара, които са обхванали общо 796 дка. В резултат от бързата реакция на горските стражари и служителите на „Пожарна безопасност и защита на населението” щетите, нанесени на площ от 668 дка, са минимални. Всички инциденти са причинени от човешка небрежност.\r\nОт началото на годината досега в границите на стопанството е станал един низов пожар, който също е възникнал заради безотговорно боравене с огън.\r\nОт Североизточно държавно предприятие, част от което е ДГС „Варна”, апелират гражданите да спазват правилата за безопасност в гората, а в случай на пожар веднага да подадат сигнал на телефон 112.", "date": "2017-07-11", "title": "Държавно горско стопанство „Варна” предвижда изграждането на над 8 км минерализовани ивици като превенция срещу горските пожари"}
{"url": "http://www.focus-news.net/news/2017/07/11/2414502/afp-amerikanskiyat-senat-shte-otlozhi-lyatnata-si-vakantsiya-zaradi-zakona-za-zdraveopazvaneto.html", "text": "Американският Сенат ще отложи лятната си ваканция с две седмици, за да се фокусира върху преодоляването на безизходицата във връзка със закона за здравеопазването и други належащи въпроси, съобщи във вторник лидерът на републиканците Мич Макконъл, предава AFP. \r\nТова се случва ден, след като американският президент Доналд Тръмп настоя законът за здравеопазването да бъде приет. Макконъл съобщи, че почивката ще започне по-скоро в средата на август, а не в края на юли, като обвини за забавянето липсата на сътрудничество от страна на демократите.  Мария Динкова", "date": "2017-07-11", "title": "AFP: Американският Сенат ще отложи лятната си ваканция заради закона за здравеопазването"}
{"url": "http://www.focus-news.net/news/2017/07/11/2414503/kyustendil-v-21-paralelki-ima-svobodni-mesta-za-priem-v-8-klas-v-grada.html", "text": "В 21 паралелки има свободни места за прием в 8 клас в Кюстендил. Това съобщиха за Радио „Фокус” – Кюстендил от Районно управление на образованието – Кюстендил. Най-много свободни места в една паралелка има в Професионална гимназия по селско стопанство „Св. Климент Охридски”, където за специалността \"работник в растениевъдството\" се е записал само един ученик, при паралелка с 35 места. Нито един ученик не се е записал в паралелката за шивачи, задочна форма на обучение, в Професионална гимназия по лека промишленост „Владимир Димитров-Майстора”. Без записали се ученици е и паралелките за електротехник и за техник на компютърни системи в Професионална техническа гимназия „Джон Атанасов”. До 13 юли се приемат заявления за участие в трети етап на класиране за прием в 8 клас.\r\nВенцеслав ИЛЧЕВ", "date": "2017-07-11", "title": "Кюстендил: В 21 паралелки има свободни места за прием в 8 клас в града"}
{"url": "http://www.focus-news.net/news/2017/07/11/2414498/irena-sokolova-oblasten-upravitel-na-rabotna-sreshta-s-generalniya-direktor-na-nkzhi-obsadihme-predstoyashti-zhelezopatni-proekti-na-teritoriyata-na-oblast-pernik.html", "text": "Днес на работна среща с генералният директор на ДП Национална компания „Железопътна инфраструктура” инж. Красимир Папукчийски обсъдихме предстоящи железопътни проекти на територията на област Перник. Това коментира за Агенция \"Фокус\" Ирена Соколова - областен управител на Област Перник. \" От държавното предприятие бяха депозирани заявления за издаване на актове за публично –държавна собственост, които са необходими във връзка с изграждането на железопътна линия София – Македонска граница\", обясни Соколова. По думите ѝ преписките са разгледани от екип ми от експерти в Областна администрация Перник. \"След проверката на документите, подписах издаването на няколко акта, касаещи терени, намиращи се на територията на общините Перник и Радомир. Към момента са покрити всички необходими изисквания и е сключен договор за проектиране\", обясни Соколова. \" Идейният проект ще бъде финансиран с европейски средства по Оперативна програма „Транспорт и транспортна инфраструктура” 2014-2020. Общият бюджет на програмата възлиза на 1.9 млрд. евро. Очакваната сума за проектирането на мащабното съоръжение е 13 млн. лв. По дължината на трасето, в районите на населените места ще бъдат изградени шумозаглушителни огради, а извън населените места предпазни мрежи. С цел по-голяма защита и сигурност ще бъде ограничен свободният достъп до гарите\", допълва още тя.", "date": "2017-07-11", "title": "Ирена Соколова, областен управител: На работна среща с генералния директор на НКЖИ обсъдихме предстоящи железопътни проекти на територията на област Перник"}
{"url": "http://www.focus-news.net/news/2017/07/11/2414284/sport-novak-dzhokovich-i-adrian-manarino-otkrivat-programata-na-tsentralniya-kort.html", "text": "Сръбският тенисист Новак Джокович и Адриан Манарино от Франция ще открият програмата на Централния корт на турнира Уимбълдън във вторник. Срещата от осминафиналите между двамата трябваше да се състои в понеделник, но бе отложена заради мача между Рафаел Надал и Жил Мюлер, продължил близо пет часа. \r\nДжокович и Манарино ще се изправят един срещу друг на корта в 14 часа българско време. Мачът им ще бъде последен осминафинал в схемата.", "date": "2017-07-11", "title": "Спорт: Новак Джокович и Адриан Манарино откриват програмата на Централния корт"}
{"url": "http://www.focus-news.net/news/2017/07/11/2414255/pregled-na-osnovnite-temi-v-shumenskiya-pechat.html", "text": "„Нови къщи възкръсват от пепелта в Хитрино“, е водещото заглавие във вестник „Шуменска заря“. На 6 от новостроящите се къщи са отлети основите, на други 5 до края на месеца ще започнат строително-монтажните дейности. 17 къщи са с подменени покриви и цигли, други 15 са напълно готови за живеене. „Конфискуват незаконно придобито имущество от шуменски лихвар“ е друго заглавие от първа страница. Върховният касационен съд потвърди иск на Комисията за отнемане на незаконно придобито имущество (КОНПИ), с който се отнема от известния шуменски лихвар Веселин Тосков имущество за 743 154 лв. Това става по реда на отменения вече Закон за отнемане в полза на държавата на имущество, придобито от престъпна дейност. Обект на конфискацията са три недвижими имота, суми от продажбата на собственост, както и средства, които е отпускал в заем на трети лица, става ясно от информацията, публикувана на сайта на КОНПИ. „Бизнес-планът на “В и К – Шумен” отново на вниманието на общинските съветници“, съобщава ежедневникът. Като точка втора в дневния ред на предстоящата сесия на шуменския общински съвет влиза отново спорният бизнес-план на “ВиК – Шумен”. Това стана ясно на консултативния съвет вчера, който определи дневния ред на юлското заседание на местния парламент. На сесията през месец юни документът беше отхвърлен от местните парламентаристи. След това се отложи и заседанието на Асоциацията на ВиК, тъй като не се събра нужният кворум. Според председателя на общинския съвет проф. Борислав Беджев предстои ново обсъждане на бизнес плана на ВиК – Шумен. „Ръководството на “ВиК - Шумен” взема крути мерки срещу недобросъвестни служители“, информира всекидневникът. От началото на годината деветима служители на “ВиК - Шумен” са освободени от работа. Мярката е предприета след извършена реорганизация на работата при спазване изискванията на Колективния трудов договор и Кодекса на труда. Това се казва в съобщение, изпратено до медиите от шуменското водоснабдително дружество. „Правят одит на дейността на „ВиК – Шумен” и ръководния състав“, е друго заглавие в броя. Одит във „ВиК – Шумен” е назначен от Министерството на регионалното развитие и благоустройството. Проверява се дейността на водоснабдителното дружество и ръководния състав, както и сигнал, констатиран от Комисията за предотвратяване и установяване на конфликт на интереси. Това съобщи на пресконференция вчера Веселин Пенчев – общински лидер на БСП и председател на групата съветници от партията, като се позова на думите на министър Николай Нанков в пленарната зала на Народното събрание в отговор на зададен актуален въпрос от шуменския депутат от коалиция „БСП за България” Иван Иванов. „Традиционна среща на Българската асоциация на регионалните медии“, е акцент от стр. 4 в броя. За 14-а поредна година Българска асоциация на регионалните медии отличи най-добрите журналисти от извънстолични вестници.\r\nТрадиционната церемония по връчването на наградите „Свети Константин-Кирил Философ” се проведе във очите нашите читатели.“ Това каза в приветствието си председателят на управителния съвет на БАРМ Иван Бунков. Той поздрави колегите си със стоицизма, с който продължават да издават вестници в своите региони, въпреки все по-трудната среда за оцеляване на качествената и стойностната журналистика. „От днес се подават заявления за III етап на класиране за прием в 8 клас“, пише вестникът. „Археологическият музей във Велики Преслав ще помага на туристите с интерактивни терминали“, съобщава ежедневникът. Проектът „Знание за всеки посредством интерактивни терминали“ на Археологическия музей във Велики Преслав спечели финансиране на обявената от Министерството на културата сесия за частично финансиране на проекти в областта на музейното дело и изобразителните изкуства. Културната институция кандидатства за финансова подкрепа по темата „Проекти, свързани с дейности по опазване и представяне на движимо културно наследство и визуалните изкуства в музеите и художествените галерии (ремонтни дейности, събития, образователни програми, нов дизайн, конструкции, иновации и др.). „4050 еднодневни трудови договора регистрираха в област Шумен“, пише вестникът.", "date": "2017-07-11", "title": "Преглед на основните теми в шуменския печат"}
{"url": "http://www.focus-news.net/news/2017/07/11/2414257/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Високите градуси напълниха Спешното“. Високите  температури напълниха  Спешното  отделение в УМБАЛ – Пазарджик. Медиците са изключително  натоварени  в летните дни. За денонощие през  спешния кабинет минават от 50 до 90 пациенти. Особено голям е броят на възрастните хора с хронични заболявания, които се обострят през това време на годината. При децата пък оплакванията са предимно от стомашни неразположения и температура. „Плъхове блокират асансьорите“, научаваме от изданието. Плъхове спират асансьорите. Опасните гризачи, които обитават мазетата и шахтите в мръсните входове на панелките, предизвиквали чести аварии. Едрите екземпляри се катерят по въжетата и така  блокират  движението на асансьора. Обитателите на входа често не обръщат внимание  на  гризачите, не извършват задължителната дератизация, тъй като това бърка в джоба им.\r\n„Наши депутати взеха присърце околовръстното“, става ясно от материал на втора страница. Народни представители от област Пазарджик ще работят за финансиране на околовръстния път на Пазарджик, както и за ремонт на пътя Панагюрище-Батак. В Пещера ще бъде вдигнат паметник на Васил Левски, като средствата се събират от цялата общественост. Това стана ясно на провела се вчера пресконференция на депутатите от ГЕРБ. На нея Димитър Гечев, Десислава Тодорова, Даниела Малешкова и Десислава Костадинова дискутираха актуални политически теми.", "date": "2017-07-11", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/11/2414256/smolyan-rayonniyat-sad-nalozhi-prisada-ot-16-mesetsa-lishavane-ot-svoboda-na-50-godishen-mazh-za-huliganstvo.html", "text": "По обвинителен акт на Районна прокуратура - Смолян е осъден Събин К., на 50 г., за това, че при условията на опасен рецидив, е извършил непристойни действия, грубо нарушаващи обществения ред и изразяващи се в явно неуважение към обществото, като нанесъл побой и отправил обидни думи и ругатни към другиго. Това съобщиха от пресцентъра на Апелативна прокуратура - Пловдив. Районен съд - Смолян му е наложил наказание от 16 месеца „лишаване от свобода“ при първоначален „строг“ режим, като делото се е провело по реда на съкратеното съдебно следствие и Събин К. се е признал за виновен.\r\nНа 28 ноември 2016 г. в гр. Смолян, в цех на фирма, Събин К. нанесъл побой на бившата си приятелка, като неоснователно я обвинил, че му дължала пари. Той я изритал в областта на гръдния кош, а след това я ударил два пъти в главата и отправил към нея обидни думи. Побоят бил нанесен пред други работници в цеха, които се обадили на тел. 112. На пострадалата са били причинени болки и страдания, без разстройство на здравето. Събин К. е бил осъждан, като последното наказание „лишаване от свобода“ е изтърпял през декември 2013 г. Присъдата може да се обжалва и протестира пред Окръжен съд - Смолян.", "date": "2017-07-11", "title": "Смолян: Районният съд наложи присъда от 16 месеца „лишаване от свобода“ на 50-годишен мъж за хулиганство"}
{"url": "http://www.focus-news.net/news/2017/07/11/2414194/predstoyashti-sabitiya-v-stranata-za-11-yuli-agentsiya-fokus.html", "text": "***\r\nОт 11.30 часа заместник министър-председателят по икономическата и демографската политика Валери Симеонов ще присъства на редовното заседание на Националния съвет за закрила на детето, което ще се проведе в Министерския съвет.\r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 10.00 часа 7 състав на СГС  ще гледа делото срещу зъболекаря Валентин Павлов (бивш депутат) и др. обвинени за лишаване от живот при професионална непредпазливост.\r\n***\r\nОт 10.00 часа в Специализирания наказателен съд ще се гледа делото срещу Димитринка Ф., Борис Б., Йордан Ч. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще е гледа делото срещу  Александър М., Костадин Д., Станимир М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция за представяне на информационно-образователната кампания „Аз събуждам България”, която получи официалната подкрепа на Министерство на труда и социалната политика - под патронажа на заместник-министъра д-р Султанка Петрова от ВМРО.\r\n***\r\nОт 11.00 часа в в Клуба на артиста в Народния театър „Иван Вазов“ ще се състои пресконференция, на която директорът  Мариус Донкин и неговият екип ще отчетат свършеното през сезона.\r\n***\r\nОт 12.00 часа в зала \"Изток\" на Народното събрание Комисията по образованието и науката ще бъде домакин на церемонията по закриването на Лидерска академия за директори на училища. \r\n***\r\nОт 13.30 часа 17 състав на СГС ще гледа делото срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n***\r\nОт 14.00 часа в Специализирания наказателен съд ще се гледа делото срещу Румен Х., Таня Х., Наталия А. и др. за образуване и ръководене на организирана престъпна група. \r\n***\r\nОт 14.00 часа в Специализирания наказателен съд ще се гледа делото срещу Стоян Т., Костадин К. и Диавара Л. за незаконно превеждане през границата.\r\n***\r\nОт 15.00 до 17.00 часа народният представител от „БСП за България“ Георги Свиленски и общинският съветник Иван Таков ще бъдат на разположение на софиянци в постоянната приемна на ул. „Леге“ №10.\r\n***\r\nОт 18.00 часа в Изложбена зала „Райко Алексиев“ ще бъде открита изложбата „Глинената гора“ на Христо Йонков. \r\n***\r\nОт 19.00 часа в Двореца „Врана“ ще се състои концерт по повод 130 години от основаването на Българската Царска Династия и 80 години от рождението на Н.В. Цар Симеон II.\r\n***\r\nОт 11.00 часа в зала № 5 на Община Благоевград ще се проведе пресконференция, на която ще бъде представен проектът „Изграждане на социални жилища в IV микрорайон”.\r\n***\r\nОт 10.30 часа в залата на Регионална библиотека „Пейо Яворов” ще се проведе пресконференция във връзка с предстоящото издание на изложението „С книга на плажа”. В нея ще вземат участие Мария Бенчева – директор на Регионална  библиотека  „Пейо Яворов” и Димитър Маджаров – директор на Общинско предприятие „Летен театър,  фестивали и концерти”.\r\n***\r\nОт 10.00 часа във Военноморския клуб ще се състои поклонението пред тленните останки на адмирал о.з. Васил Георгиев Янакиев, командвал българския Военноморски флот 18 години от 1972 до 1990 година. Погребението ще бъде от 12.00 часа на Централен гробищен парк Варна (Стари гробища).\r\n***\r\nОт 11.00 часа в зала 501 в УМБАЛ „Св. Марина“ – Варна ще бъде връчен символичният чек от благотворителната инициатива „Дари времето си на 5kmrun 2017“. Със събраните средства от кампанията в градовете София, Варна, Пловдив и Бургас ще бъде закупена система за продължителна инсулинова терапия за критични състояния с нарушение на кръвната глюкоза за Първа детска клиника в „Св. Марина“. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Борислав Нанков ще се среща с граждани.\r\n***\r\nОт 17.30 часа в конферентната зала на хотел „Реверанс” по инициатива на женската организация на ПП ГЕРБ във варненския район „Приморски” ще се проведе дискусия, посветена на отговорното родителство. \r\n***\r\nОт 19.00 часа пред кметството в район „Владислав Варненчик“ ще се проведе протест строеж на нови жилищни сгради в зелени площи.\r\n***\r\nОт 11.00 часа на входа на с. Неофит Рилски ще се състои официална церемония по първа копка на Историческия парк край селото.\r\n***\r\nОт 11.00 часа в регионалния пресклуб на БТА ще се проведе пресконференция на представители на Регионално управление на образованието във Видин.\r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“ за деца от 6 до 14 г. \r\n***\r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев. \r\n***\r\nОт 11.00 до 13.00 часа народният представител от ГЕРБ Ивайло Константинов организира в офиса на партията.\r\n***\r\nОт 10.00 часа в регионалния пресклуб на БТА ще се проведе пресконференция на кмета на Община Септември Марин Рачев по повод протестите за минералната вода. \r\n***\r\nОт 09.00 часа ще се проведе заседание на Общинския съвет в Пловдив.\r\n***\r\nОт 10.00 часа в зала 105 на Община Сливен ще се проведе брифинг на кмета Стефан Радев.\r\n***\r\nОт 10.30 часа на Учебен полигон „Ново село“ с официална церемония ще бъде открито най-голямото многонационално учение в Черноморския регион „Saber Guardian 2017” („SG17“).\r\n***\r\nОт 10.00 до 12.30 часа в Детски отдел на библиотека „Родина“ ще се проведат групови игри за запознаване и общуване. \r\n***\r\nОт 11.00 часа в регионалния прескуб на БТА ще се проведе пресконференция на Община Мъглиж.", "date": "2017-07-11", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2017/07/11/2414505/eduar-filip-frantsiya-iska-da-prevarne-parizh-v-osnovnata-finansova-stolitsa-na-evropa-sled-brekzit.html", "text": "Франция ще използва „всички средства“, за да превърне Париж в основната финансова столица на Европа след Брекзит, заяви във вторник френският министър-председател Едуар Филип, предава Reuters. Същевременно международните банкери подчертаха, че искат да видят дали подобни пробизнес реформи ще се задържат с времето. \r\nС цел да привлече компаниите от банковия сектор, които напускат Лондон, Филип обеща да намали разходите за наемането на служители при финансовите услуги във Франция и да запази регулаторната тежест на финансовите компании конкурентна. \r\n„Посланието, което искам да споделя с вас, е ясно и просто: френското правителство поема ангажимента да направи Париж по-привлекателен с всички средства“, подчерта премиерът по време на банкова конференция във френската столица. Той представи пакет от реформи, които включват намаляването на данъците за банкерите с високи доходи.  Мария Динкова", "date": "2017-07-11", "title": "Едуар Филип: Франция иска да превърне Париж в основната финансова столица на Европа след Брекзит"}
{"url": "http://www.focus-news.net/news/2017/07/11/2414223/romania-insider-rumaniya-i-balgariya-sa-sred-stranite-ot-es-s-nay-silno-namalyavashto-naselenie.html", "text": "Румъния и България са сред страните от Европейския съюз с най-силно намаляващо население, съобщава електронното издание Romania Insider,  като се позовава на данни от Европейската статистическа служба (Евростат).\r\nПрез 2016 г. населението в 18 държави от Общността бележи ръст. Най-голямо относително увеличение се наблюдава в Люксембург (+19,8 на 1000 жители), Швеция (+ 14,5 ‰), Малта (+ 13,8 ‰), Ирландия (+ 10,6 ‰), Австрия (+ 9.5 ‰),  Германия и Кипър ( + 7.6 ‰).\r\nС намаление от -6,2 на 1000 жители, Румъния регистрира петия най-голям спад в ЕС след Литва (-14,2 ‰), Латвия (-9,6 ‰), Хърватия (-8,7 ‰) и България (-7,3 ‰).\r\nМеждувременно общото население на ЕС се е увеличило, показват данните на Евростат. На 1 януари 2017 г. в страните от Общността са регистрирани общо 511,8 млн. жители – с 1,5 млн. повече, отколкото са били година по-рано. Тереза Герова", "date": "2017-07-11", "title": "Romania Insider: Румъния и България са сред страните от ЕС с най-силно намаляващо население"}
{"url": "http://www.focus-news.net/news/2017/07/11/2414154/predstoyashti-sabitiya-v-stranata-za-11-yuli-agentsiya-fokus.html", "text": "***\r\nОт 11.30 часа заместник министър-председателят по икономическата и демографската политика Валери Симеонов ще присъства на редовното заседание на Националния съвет за закрила на детето, което ще се проведе в Министерския съвет.\r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 10.00 часа 7 състав на СГС  ще гледа делото срещу зъболекаря Валентин Павлов (бивш депутат) и др. обвинени за лишаване от живот при професионална непредпазливост.\r\n***\r\nОт 10.00 часа в Специализирания наказателен съд ще се гледа делото срещу Димитринка Ф., Борис Б., Йордан Ч. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще е гледа делото срещу  Александър М., Костадин Д., Станимир М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция за представяне на информационно-образователната кампания „Аз събуждам България”, която получи официалната подкрепа на Министерство на труда и социалната политика - под патронажа на заместник-министъра д-р Султанка Петрова от ВМРО.\r\n***\r\nОт 11.00 часа в в Клуба на артиста в Народния театър „Иван Вазов“ ще се състои пресконференция, на която директорът  Мариус Донкин и неговият екип ще отчетат свършеното през сезона.\r\n***\r\nОт 12.00 часа в зала \"Изток\" на Народното събрание Комисията по образованието и науката ще бъде домакин на церемонията по закриването на Лидерска академия за директори на училища. \r\n***\r\nОт 13.30 часа 17 състав на СГС ще гледа делото срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n***\r\nОт 14.00 часа в Специализирания наказателен съд ще се гледа делото срещу Румен Х., Таня Х., Наталия А. и др. за образуване и ръководене на организирана престъпна група. \r\n***\r\nОт 14.00 часа в Специализирания наказателен съд ще се гледа делото срещу Стоян Т., Костадин К. и Диавара Л. за незаконно превеждане през границата.\r\n***\r\nОт 15.00 до 17.00 часа народният представител от „БСП за България“ Георги Свиленски и общинският съветник Иван Таков ще бъдат на разположение на софиянци в постоянната приемна на ул. „Леге“ №10.\r\n***\r\nОт 18.00 часа в Изложбена зала „Райко Алексиев“ ще бъде открита изложбата „Глинената гора“ на Христо Йонков. \r\n***\r\nОт 19.00 часа в Двореца „Врана“ ще се състои концерт по повод 130 години от основаването на Българската Царска Династия и 80 години от рождението на Н.В. Цар Симеон II.\r\n***\r\nОт 11.00 часа в зала № 5 на Община Благоевград ще се проведе пресконференция, на която ще бъде представен проектът „Изграждане на социални жилища в IV микрорайон”.\r\n***\r\nОт 10.30 часа в залата на Регионална библиотека „Пейо Яворов” ще се проведе пресконференция във връзка с предстоящото издание на изложението „С книга на плажа”. В нея ще вземат участие Мария Бенчева – директор на Регионална  библиотека  „Пейо Яворов” и Димитър Маджаров – директор на Общинско предприятие „Летен театър,  фестивали и концерти”.\r\n***\r\nОт 10.00 часа във Военноморския клуб ще се състои поклонението пред тленните останки на адмирал о.з. Васил Георгиев Янакиев, командвал българския Военноморски флот 18 години от 1972 до 1990 година. Погребението ще бъде от 12.00 часа на Централен гробищен парк Варна (Стари гробища).\r\n***\r\nОт 11.00 часа в зала 501 в УМБАЛ „Св. Марина“ – Варна ще бъде връчен символичният чек от благотворителната инициатива „Дари времето си на 5kmrun 2017“. Със събраните средства от кампанията в градовете София, Варна, Пловдив и Бургас ще бъде закупена система за продължителна инсулинова терапия за критични състояния с нарушение на кръвната глюкоза за Първа детска клиника в „Св. Марина“. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Борислав Нанков ще се среща с граждани.\r\n***\r\nОт 17.30 часа в конферентната зала на хотел „Реверанс” по инициатива на женската организация на ПП ГЕРБ във варненския район „Приморски” ще се проведе дискусия, посветена на отговорното родителство. \r\n***\r\nОт 19.00 часа пред кметството в район „Владислав Варненчик“ ще се проведе протест строеж на нови жилищни сгради в зелени площи.\r\n***\r\nОт 11.00 часа на входа на с. Неофит Рилски ще се състои официална церемония по първа копка на Историческия парк край селото.\r\n***\r\nОт 11.00 часа в регионалния пресклуб на БТА ще се проведе пресконференция на представители на Регионално управление на образованието във Видин.\r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“ за деца от 6 до 14 г. \r\n***\r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев. \r\n***\r\nОт 11.00 до 13.00 часа народният представител от ГЕРБ Ивайло Константинов организира в офиса на партията.\r\n***\r\nОт 10.00 часа в регионалния пресклуб на БТА ще се проведе пресконференция на кмета на Община Септември Марин Рачев по повод протестите за минералната вода. \r\n***\r\nОт 09.00 часа ще се проведе заседание на Общинския съвет в Пловдив.\r\n***\r\nОт 10.00 часа в зала 105 на Община Сливен ще се проведе брифинг на кмета Стефан Радев.\r\n***\r\nОт 10.30 часа на Учебен полигон „Ново село“ с официална церемония ще бъде открито най-голямото многонационално учение в Черноморския регион „Saber Guardian 2017” („SG17“).\r\n***\r\nОт 10.00 до 12.30 часа в Детски отдел на библиотека „Родина“ ще се проведат групови игри за запознаване и общуване. \r\n***\r\nОт 11.00 часа в регионалния прескуб на БТА ще се проведе пресконференция на Община Мъглиж.", "date": "2017-07-11", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2017/07/11/2414153/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Либия и Нигерия, които увеличиха производството си на петрол, могат да бъдат помолени да го намалят, предава Gulf Times.\r\nПетролният министър на Кувейт Исам Алмазук заяви, че това трябва да се направи, с цел да се ребалансира световният пазар на суровината, чиято цена отново падна.\r\nСтраните от ОПЕК, както и производителите на петрол извън ОПЕК, поканиха двете африкански страни на срещата си в Санкт Петербург, която ще се проведе на 24 юли. На срещата ще се дискутира стабилността на продукцията им. Това заяви кувейтският петролен министър по време на Международната петролна конференция в Истанбул. \r\nСАЩ се извини на Китай след като обърка китайския президент Си Дзинпин с лидера на Тайван, предава The Japan Times .\r\nНеволната, но сериозна грешка е поредната в последно време, която правят от Белия дом. В официално изявление на Белия дом, Си Дзинпин бе наречен президент на Република Китай, както е официалното име на Тайван, вместо президент на Народна република Китай. Китайското Министерство на външните работи заяви, че от Белия дом са се извинили за неволната грешка. По-рано от Пекин поискаха официално обяснение от Белия дом за случая.\r\nПродължилата шест години гражданска война в Сирия, която унищожи по-голямата част от инфраструктурата, е предизвикала загуби за 226 милиарда долара, предава Daily Sabah .\r\nТова изчисление е направено от Световната банка.\r\nВ унищожителната война загинаха повече от 320 хиляди души, а почти половината население на страната бе разселено.\r\n„Войната в Сирия разкъсва социалната и икономическа тъкан на страната“, заяви вицепрезидентът на Световната банка за Близкия изток и Северна Африка Хафез Ганем.\r\n„Броят на жертвите е потресаващ, но войната унищожава също така, и институциите, системите, от които обществото се нуждае за да функционира. Възстановяването им ще бъде по-голямо предизвикателство, отколкото изграждането на инфраструктурата“, заяви той.\r\nПо заповед на министър-председателят Бенямин Нетаняху, Министерство на външните работи на Израел оттегли изявление, което предния ден бе предадено на израелския посланик в Унгария, предава Haaretz.\r\nВ изявлението се призовава премиерът Виктор Орбан и партията му да прекратят кампанията си срещу американско-унгарския милиардер от еврейски произход Джордж Сорос. В изявлението се казваше, че билбордовете срещу милиардерът Сорос разпространяват антисемитизъм.\r\nГоворителят на израелското външно министерство Еманюел Нахшон издаде пояснение, в което се въздържа от критики срещу правителството на Виктор Орбан, а вместо това рязко се критикува Джордж Сорос.\r\n„Израел осъжда всяко изразяване на антисемитизъм, във всяка една страна, и застава зад еврейските общонсти навсякъде срещу омразата. Това бе единствената цел на изявлението на посланика ни в Унгария. В никакъв случай целта не бе да се забранява критиката към Джордж Сорос, който винаги е подкопавал демократично избраните правителства на Израел, спонсорирайки организации, които оклеветяват еврейската държава, както и да отрекат самото и право да се защитава“, заяви говорителят на израелското външно министерство.", "date": "2017-07-11", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/07/11/2414156/ria-novosti-turtsiya-e-dostignala-do-dogovorenost-s-gazprom-po-finansiraneto-na-turski-potok.html", "text": "Генералният директор на турската държавна тръбопроводна компания „Ботас“ Бурхан Озджан заяви, че Турция е постигнала договореност с „Газпром“ по финансирането на „Турски поток“ на нейна територия, предаде РИА Новости.\r\n„Ние вече се договорихме с „Газпром“ по този въпрос. Не мога да разкривам цифри“, посочи Озджан. Според него „процесът за получаване на разрешение за второто разклонение на „Турски поток“ продължава в положителна насока и няма никакви подводни камъни“.\r\n„Бе постигната договореност, че излизането на сушата на газопровода ще се осъществи в Югоизточна Тракия в района Къйкьой и въпреки различните слухове, няма да има никакви изменения в тази география. Не можем да кажем дали излизането на сушата ще бъде именно в този населен район, или някъде наблизо. Там продължават инженерните дейност, както от страната на морето, така и на сушата“, добави Озджан.  Виктор Турмаков", "date": "2017-07-11", "title": "РИА Новости: Турция е достигнала до договореност с „Газпром“ по финансирането на „Турски поток“"}
{"url": "http://www.focus-news.net/news/2017/07/11/2414158/regnum-zaradi-mrasniya-vazduh-v-balgariya-ezhednevno-umirat-50-dushi.html", "text": "Според представител на белодробното отделение на болница „Лозенец“ в София д-р Александър Симидчиев в България годишно 18 хил. души или по 50 дневно умират от заболявания, предизвикани от мръсния въздух, предаде  Regnum.\r\nД-р Симидчиев отбеляза, че смъртността от замърсен въздух в България тройно превишава средния показател в Европа. „Това е епидемия, за която в България говорят малко“, сочи специалистът и подчерта, че за изменянето на ситуацията са необходими комплексни мерки по борба със замърсяването на въздуха. \r\nБългария е лидер сред страните-членки на ЕС по ръст на обемите на изхвърлени в страната въглеродни газове на фона на общото снизяване на средния показател на емисиите на ЕС.  Виктор Турмаков", "date": "2017-07-11", "title": "Regnum: Заради мръсния въздух в България ежедневно умират 50 души"}
{"url": "http://www.focus-news.net/news/2017/07/11/2414159/balgariya-komentari-v-svetovnite-medii-agentsiya-fokus.html", "text": "Според представител на белодробното отделение на болница „Лозенец“ в София д-р Александър Симидчиев в България годишно 18 хил. души или по 50 дневно умират от заболявания, предизвикани от мръсния въздух, предаде Regnum.\r\nД-р Симидчиев отбеляза, че смъртността от замърсен въздух в България тройно превишава средния показател в Европа. „Това е епидемия, за която в България говорят малко“, сочи специалистът и подчерта, че за изменянето на ситуацията са необходими комплексни мерки по борба със замърсяването на въздуха.\r\nБългария е лидер сред страните-членки на ЕС по ръст на обемите на изхвърлени в страната въглеродни газове на фона на общото снизяване на средния показател на емисиите на ЕС. \r\n Българският Национален статистически институт съобщи, че през май 2017 г. промишленото производство на страната на годишна основа се е увеличило с 9,6%, предаде Magyar Tavirati Iroda.\r\nПрез април 2017 г. ръстът е 5,1% в сравнение със същия месец от предходната година. Бележи се непрестанен в последните шест години ръст. Данните показват благоприятен ръст от 12,6% в добива на кафявите и лигнитни въглища.\r\nНСИ също така съобщава, че ръстът в строителството през май 2017 г. е 12% в сравнение със същия месец миналата година.\r\nПрезидентът на България Румен Радев призова страните членки на ЕС да си сътрудничат при разработката, развитието и придобиването на военно оборудване, предаде Xinhua.\r\n„Липсата на сътрудничество между страните членки на ЕС в сферата на сигурността и отбраната струва загуби, изчислявани на между 25 и 100 млрд. евро годишно“, заяви Радев по време на конференция, посветена на отбранителната индустрия. Той добави, че в ЕС има 17 вида основни бойни танкове, докато в САЩ те са един вид.\r\nБългарският вицепремиер Томислав Дончев, който също присъства на събитието посочи, че е историческа ирония, че ЕС има силни общи политики в сферата на околната среда и земеделието и насочва много средства към тях, но не предприема подобни действия с сферата на отбраната и сигурността. \r\n Т. нар. \"Гражданско правителство на Македония\" призова в нарочен апел да се спре капитулантския договор с България, предава близкото до ръководството на ВМРО-ДПМНЕ електронно издание \"Република\". Съобщението, което е адресирано до македонския народ, носи заглавието \"Договори за приятелство с окупатори\" и в него се твърди, че \"министърът Никола Димитров е получил готов, капитулантски за Македония, договор и има право само да го подпише\". Според тази досега неизвестна организация \"по същия начин Зоран Заев е получил и т. нар. Тиранска платформа, за да я подпише без каквото и да е право на възражение\". В съобщението се казва още, че договорът с България, за който министрите на външните работи съобщиха, че са постигнали база за компромис, е бил готов още на 3 юли и е бил представен в българския парламент. Според този договор България няма да признае нито македонския език, нито македонската нация, нито македонското малцинство, като за сметка на това т.нар. българско малцинство в Македония ще получи пълна културна автономия със свои театри, училища и просветни центрове. При това македонската държава се задължава да празнува заедно с България общи празници според нуждите на българските държавни интереси, както и да издига български паметници. Според т. нар. \"Гражданско правителство на Македония\" подобен договор се подготвя да бъде подписан и с Гърция.\r\nЛетуващите на Българското Черноморие германци се връщат обратно в родината си със сувенири, свързани с нацисткия лидер Адолф Хитлер, коментира регионалният вестник Die Kölnische Rundschau.\r\nМитническите служители в Дюселдорф съобщават за случай, в който в багажа на 39-годишен мъж са открити 13 чаши с лика на Хитлер. Срещу него е образувано наказателно производство за внос на предмети, на които са изобразени противоконституционни символи. След процедурата чашите са били унищожени. Германецът не е десен екстремист – купил е чашите, защото ги намерил за „забавни“, поясниха митничарите.\r\nВластите обаче отправят предупреждения: чаши за кафе с образа на Хитлер или други нацистки символи са широко достъпни на пазара в България. Вносът на подобни предмети в Германия обаче е строго забранен.\r\n„Това не е тривиален въпрос, това е престъпление“, заяви говорител на германските митнически служби.\r\nБългария работи активно за изграждането на нов газов интерконектор с Турция, Гърция и Сърбия, предава Anadolu Agency.\r\nГоворейки в рамките на сесия на 22-то издание на Световния петролен конгрес в Истанбул, министър-председателят на България Бойко Борисов подчерта, че енергийните ресурси са изключително важни не само за всички икономики, но и за глобалните климатични промени.\r\nБорисов заяви, че природният газ е екосъобразен и чист енергиен ресурс, който е важен за всички, и подчерта значението, което има България при преноса на газ на Балканите.\r\n„България е важен фактор на Балканите и важен фактор в способностите си с газопреносните мрежи. В момента около 16,7 милиарда кубически метра [газ] преминават през българските мрежи благодарение на нашия домакин Турция\", обясни българският премиер.\r\nБорисов отбеляза, че близо 80% от всички компресорни станции на Балканите се намират на българска територия.\r\nТрансграничната връзка Турция-България (ИТБ) включва изграждането на нов газопровод на сушата между двете страни, припомня агенцията.\r\n В понеделник, 10 юли, край украинския град Одеса започват военноморските учения „Морски бриз 2017“, припомня информационната агенция TACC. В тях ще вземат участие общо 17 държави.\r\nВ маневрите ще бъдат задействани повече от 30 плавателни съда, в това число поддържащи кораби и катери, а също и 20 самолета. По информация на Министерството на отбраната на Украйна, в учението ще вземат участие повече от три хиляди души от 17 страни, сред които Белгия, България, Великобритания, Гърция, Грузия, Канада, Франция, Италия, Литва, Молдова, Норвегия, Полша, Португалия, Турция и Швеция.", "date": "2017-07-11", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/07/11/2414160/planinskite-spasiteli-otkriha-zagubila-se-zhena-v-lozenska-planina-obzor.html", "text": "86-годишна жена се изгуби в Лозенска планина на 9 юли вечерта. Сигналът, че жената се е изгубила е подаден в 18.30 часа. Един час след подаването на сигнала 8 планински спасители с куче са започнали да издирват жената, но безуспешно. Жената е била част от група туристи, решили да се разходят в Лозенска планина. Тя се е отделила от групата и е изчезнала. На 10 юли в 11.15 часа група от 10 спасители с куче са открили жената на 3 км от мястото, където се е загубила. 86-годишната туристка е намерена в добро състояние, само с рана на крака. Екипите на ПСС са я транспортирали до болнично заведение. \r\nПредседателят на БЧК Христо Григоров апелира по-възрастните хора да бъдат наблюдавани в планината. Той заяви, че планината е прекрасно място за почивка и за отдих, но крие и големи изненади, ако не сме подготвени и не знаем как да се отнасяме към нея. \r\nБиляна ИВАНОВА", "date": "2017-07-11", "title": "Планинските спасители откриха загубила се жена в Лозенска планина (ОБЗОР)"}
{"url": "http://www.focus-news.net/news/2017/07/11/2414163/ramblerru-v-predgradie-na-cherna-gora-e-izbuhnal-silen-pozhar.html", "text": "В предградието на черногорската столица Подгорица „Дайбабска гора“  е избухнал пожар, като за потушаването му са мобилизирани хеликоптери. Заплашени са жилищни сгради, предаде  Рамблер.ру , позовавайки се на местни медии.\r\nСилният северен вятър усложнява работата на пожарникарите и към операцията са включени хеликоптери. Според директора на спасителната служба Андрий Чадженович огънят се придвижва към града. „Пожарът е голям, но има надежда да го локализираме“, заяви той.\r\nНа върха на хълма в района на пожара се намира знаменитият Дайбабски манастир.  Виктор Турмаков", "date": "2017-07-11", "title": "Рамблер.ру: В предградие на Черна гора е избухнал силен пожар"}
{"url": "http://www.focus-news.net/news/2017/07/11/2414495/metodi-biserkov-obshtina-petrich-istoriyata-na-petrich-prez-srednovekovieto-e-svarzana-s-edna-tragichna-stranitsa-krayat-na-parvoto-balgarsko-tsarstvo.html", "text": "Историята на Петрич през Средновековието е свързана с една трагична страница – краят на Първото българско царство и битката при село Ключ през 1014 година. Това каза за Радио „Фокус“-Пирин Методи Бисерков, началник на отдел „Образование и култура“ към Община Петрич. Той посочи, че именно с това събитие е свързана и известната днес местност „Самуилова крепост“ – нещо, което в момента обуславя развитието на туризма на територията на Община Петрич. \r\n„За щастие в рамките на един продължителен период от време бяха извършени много действия, свързани с опазването, експонирането и реставрирането на обекта. В момента може да се види част от отбранителната система, която е изградена по време на управлението на цар Самуил, и на място да се видят и другите съоръжения, които са били изградени“, заяви Бисерков. Той допълни, че по време на Второто българско царство през района са минавали важни търговски пътища, за което свидетелстват археологически находки, съхранявани в Исторически музей-Петрич. По думите му днес в музея могат да се видят средновековни предмети на бита, известната графито-керамика, материални предмети, свързани с ежедневието и въоръжението. Методи Бисерков каза още през Средновековието Петрич се утвърждава като значим център в долините на реките Струмешница и Средна Струма.\r\n\"Първият писмен източник, в който има споменаване на Петрич, е една грамота от сръбския крал Стефан Душан от 1379 година, каза още Методи Бисерков. Той посочи, че в тази грамота е упоменато, че един от манастирите на Атонския полуостров разполага с доходи от градчето Петрич. По думите му за съжаление няма пряк и достоверен документ, който да доказва откога градът носи това наименование. „Петрич е град, който изобщо през цялото време на своето съществуване, според документите, с които разполагаме, е функционирал като градски център. Историята на Петрич през Средновековието е много интересна и наситена със събития. Част от българската държава, най-вероятно, той става по времето на хан Пресиян. Разбира се, нямаме сигурни данни за това, но в рамките на византийската историография се споменава за местното население“, добави още Методи Бисерков.\r\nНатали СТЕФАНОВА", "date": "2017-07-11", "title": "Методи Бисерков, Община Петрич: Историята на Петрич през Средновековието е свързана с една трагична страница – краят на Първото българско царство"}
{"url": "http://www.focus-news.net/news/2017/07/11/2414165/tass-sergey-lavrov-shte-obsadi-s-federika-mogerini-razvitieto-na-dialoga-mezhdu-rusiya-i-es.html", "text": "Руският външен министър Сергей Лавров и върховният представител на ЕС по въпросите на външните работи и политиката на сигурност Федерика Могерини ще проведат във вторник в Брюксел преговори, на които ще обсъдят перспективите пред сътрудничеството между Русия и ЕС, както и международни въпроси, предаде ТАСС.\r\nПо време на разговорите ще бъдат разгледани някои аспекти от двустранните отношения в контекста на постигнатите договорености за активизация на диалога по темите, представящи взаимен интерес, както и актуалните въпроси от международния дневен ред“, пише в официално заявление на руското МВнР.\r\nВ Брюксел Лавров ще проведе два дни, по време на които ще се срещне с белгийския си колега Дидие Рейндерс.  Виктор Турмаков", "date": "2017-07-11", "title": "ТАСС: Сергей Лавров ще обсъди с Федерика Могерини развитието на диалога между Русия и ЕС"}
{"url": "http://www.focus-news.net/news/2017/07/11/2414155/tass-stsenariyat-za-pregovorite-po-siriya-e-odobren-ot-postoyannite-chlenove-na-saveta-za-sigurnost-na-oon.html", "text": "Специалният пратеник на ООН по Сирия Стефан де Мистура заяви, че на междусирийските преговори, подновени в понеделник в Женева, не се очаква пробив но предстои „много работа“, предаде ТАСС.\r\nДе Мистура проведе закрит брифинг за постоянните членове на Съвета за сигурност на ООН (Великобритания, Китай, Русия, САЩ и Франция), на който представи своята визия за преговорния кръг. „Ние запознахме представителите на тези страни със сценария на преговорите и получихме поддръжка за подходите ни“, добави той.\r\nСпоред постоянния представител на Русия при отдела на ООН в Женева Алексей Бородавкин постоянните членове на Съвета за сигурност поддържат подхода на Де Мистура за преговорите. „Специалният пратеник сподели с нас плановете си как ще води преговорите и ще работи със страните от конфликта“, посочи дипломатът.  Виктор Турмаков", "date": "2017-07-11", "title": "ТАСС: Сценарият за преговорите по Сирия е одобрен от постоянните членове на Съвета за сигурност на ООН"}
{"url": "http://www.focus-news.net/news/2017/07/11/2414499/shte-proveryavat-rabotata-na-prokurorite-otkazali-da-obrazuvat-proizvodstvo-sled-zaplahite-otpraveni-ot-obvineniya-v-ubiystvo-stefan-stanev-obzor.html", "text": "Ще бъде направена проверка на работата на всички прокурори, постановили отказ за образуване на досъдебно производство във връзка с отправяните заплахи за убийство от страна на Стефан Станев, обвинен в убийството на 19-годишната Виола Николова. Това стана ясно от думите на главният прокурор Сотир Цацаров, който заедно с градския прокурор Емилия Русинова даде яснота по резултатите от проверката, направена на работата държавното обвинение по случая. Повод за проверката е била публикация във „Фейсбук“, направена от бившата съпруга на Стефан Станев, в която тя описва по колко много нейни и на нейни роднини сигнали за заплахи е постановен отказ за образуване на досъдебно производство от страна на държавното обвинение. Сотир Цацаров обясни, че проверката установява 5 преписки, водени в Софийска районна прокуратура и свързани със закани за убийство от страна на Стефан Станев, но само по една от тях е образувано на досъдебно производство. Проверката е завършила с доклад, който е констатира слабости и нарушения на прокурори, но и на служители на МВР, но главният прокурор отказа да ги коментира и подчерта, че с доклада ще бъде запознат вътрешният министър. Цацаров допълни, че към настоящия момент Софийска градска прокуратура е отменила всички постановления за отказ. „С ясното съзнание сме, че отмяната на тези постановления по никакъв начин няма да донесе удовлетворение на пострадалите т. е. процесуалният състав категорично не покрива житейския резултат. Не може по никакъв начин да го покрие на фона на демонстрираната прокурорска небрежност“, аргументира се главният прокурор. „Това, за което даваме брифинг в момента, не е повод да се гордеем с работата на прокуратурата“, завърши изказването си той. \r\nОт своя страна градския прокурор Емилия Русинова обясни, че до този момент по случая са извършени множество процесуално-следствени действия - разпитани са много свидетели и е назначена е медицинска психиатрична експертиза, който да провери за евентуално заболяване на обвиняеми. Назначени и няколко други експертизи, целящи да установяват механизма на извършване на деянието. Обвиняемият Стефан Станев се намира в ареста, а прокурор Русинова изрази надежда до края на месец септември да приключи разследването и в СГС да бъде внесен обвинителен акт.\r\nСтефан ПЕТРОВ", "date": "2017-07-11", "title": "Ще проверяват работата на прокурорите, отказали да образуват производство след заплахите, отправени от обвинения в убийство Стефан Станев (ОБЗОР)"}
{"url": "http://www.focus-news.net/news/2017/07/11/2414164/the-guardian-avstraliya-e-gotova-za-sklyuchvane-na-targovsko-sporazumenie-s-velikobritaniya-no-es-ostava-na-parvo-myasto.html", "text": "Австралийският министър-председател Малкълм Търнбул заяви, че страната е готова да сключи споразумение за свободна търговия с Великобритания след Брекзит, но ще остави ЕС на първо място, пише   The Guardian.\r\n„Австралийците не се колебаят, когато става дума за свободна търговия, която е отговорна за просперитета на нацията“, заяви Търнбул след срещата си в Лондон с британския министър-председател Тереза Мей. „Докато Великобритания приключва излизането си от ЕС, ние сме готови да сключим споразумение за свободна търговия с Великобритания, веднага, след като тя може. След като Брекзит бъде постигнат, ние очакваме бързо сключване на споразумение за свободна търговия. Същевременно ние очакваме и сключване на споразумение за свободна търговия с ЕС“, добави той.\r\nТърнбул добави, че има надежда, че споразумението между Австралия и ЕС ще може да си приключи преди Брекзит. На въпрос доколко бързо ще бъде сключено подобно споразумение с Великобритания, той посочи, че то ще се осъществи „колкото се може по-скоро“.  Виктор Турмаков", "date": "2017-07-11", "title": "The Guardian:  Австралия е готова за сключване на търговско споразумение с Великобритания, но „ЕС остава на първо място“"}
{"url": "http://www.focus-news.net/news/2017/07/11/2414166/vitsepremierat-valeri-simeonov-i-grazhdani-ot-asenovgrad-se-sporazumyaha-za-spirane-na-protestite-sreshtu-deystviya-za-otkrivane-na-politseyski-uchastak-v-loznitsa-obzor.html", "text": "Вицепремиерът Валери Симеонов проведе среща с членове на Инициативния комитет в Асеновград, на която беше постигнато споразумение за спиране на протестите за срок от две седмици срещу конкретни ангажименти за въвеждане на ред в квартал „Лозница“. На срещата присъстваха още главния секретар на МВР Младен Маринов и заместник министъра на МРРБ Валентин Йовев.\r\nНа срещата главният секретар на МВР Младен Маринов докладва, че полицията ще запази засиленото присъствие в квартала. По думите му досега проверките са установили десетки незаконни постройки, за които са започнали процедури за принудително отстраняване и 843 лица без адресна регистрация, които вече са напуснали града.\r\nОт своя страна представителите на Инициативния комитет изразиха редица свои притеснения, включително продължаващи заплахи от граждани от ромски произход към работещи близо до квартал „Лозница“, тенденцията на преселване на роми от съседни общини към Асеновград, размера на социалните помощи, стимулиращи преселването на хора без адресни регистрации, както и неясното финансиране за скъпоплатени юристи, защитаващи арестуваните за побоя 11 лица.\r\nГражданите от Инициативния комитет и вицепремиера Валери Симеонов се съгласиха, че държавата е изпълнила своя ангажимент за повече полицейско присъствие в „Лозница“, бързо разследване на извършените престъпления, започване на процедури от страна на общината за премахване на незаконните постройки и проверки на живущите там без адресна регистрация. Въз основа на това, Инициативният комитет се съгласи да преустанови протестите в Асеновград за период от две седмици, срещу поети от вицепремиера Симеонов, главния секретар на МВР и зам.-министъра на МРРБ допълнителни ангажименти за осигуряване на постоянна охрана на спортуващите в язовир „40-те извора“ деца и започване на работа за откриване на полицейски участък в квартал „Лозница“. След разговор с вицепремиера, директорът на Напоителни системи Снежина Динева издаде забрана за преустановяване на къпането в язовир „40-те извора“, като в рамките на 24 часа ще бъдат поставени указателни табели. \r\nПред журналисти представителите на Инициативния комитет Иво Величков и Йордан Тодоров заявиха, че срещата е била конструктивна и са удовлетворени от нея. Тодоров уточни, че след две седмици ще бъде взето решение дали протестите ще бъдат подновени.\r\nНа провела се по-късно през деня в Асеновград кръгла маса вицепремиерът Валери Симеонов отчете направеното до момента от държавата след нападението в Асеновград. Вицепремиерът заяви, че е програмата на настоящата коалиция 2017-2021 г. се предвижда социални помощи да бъдат давани срещу заетост и този процес ще бъде стриктно контролиран.\r\nВицепремиерът коментира и отправените заплахите по интернет към родителите и младите спортисти, потърпевши при инцидента в края на юни и заяви, че сигналите се проверяват сигналите и се издирват извършителите. По думите му още от утре тренировките на отбора по кану-каяк ще се провеждат в присъствието на униформени, за да се обезпечи нормалното им протичане, като това е съгласувано с главния секретар на МВР гл. комисар Младен Маринов по време на днешната среща с протестиращите в Министерски съвет. \r\nПо думите на Симеонов в района на язовир \"40 извора\", където стана нападението над спортисти, ще бъдат сложени допълнителни табели указващи, че къпането във водоема е забранено. Ще бъде засилено и наблюдението върху това забраната да се спазва. \r\nВицепремиерът призова за преустановяване на протестите за 14 дни, когато той лично отново ще докладва пред протестиращите какво от поетите ангажименти се изпълнява от правителството. Той изтъкна че протестите са свързани с много разходи на МВР - десетки хиляди левове и трябва да бъдат прекратени. \"Запазете си готовността и ако разберете, че не се върши работа, започнете отново\", каза още Симеонов.\r\n17 незаконни постройки в циганската махала в Асеновград, които подлежат на събаряне, са описани до момента, съобщи кметът на Асеновград д-р Емил Караиванов. Той заяви, че текат сроковете по Закона за устройство на територията, а комисията продължава своята работа. Кметът на Асеновград подчерта, че знае исканията на протестиращите и вече има започнати действия по поставените задачи. \r\n„Очаквам да формулирате исканията си, които да представите в Общината и пред изпълнителната власт, както и да внесете, ако имате готови подписка и искания“, каза Караиванов и добави, че до настоящия момент в Общината не е постъпвала официална подписка от протестиращите. \r\nДиректорът на ОДМВР-Пловдив комисар Атанас Илков добави, че не са преустановени действията по установяване на още участници в нападението над спортисти в Асеновград. Той уточни, че до момента 9 от нападателите са с наложена постоянна мярка за неотклонение \"задържане под стража\", а двама са пуснати под парична гаранция. Директорът на ОДМВР-Пловдив заяви, че полицията ще съдейства и на кмета на града за премахването на незаконните постройки в циганската махала, както и за установяване на адресните регистрации на живеещите там, за установяване на незаконно пребиваващи. Комисар Илков добави, че от утре органите на реда ще съдействат и за спирането на движението на каруците на забранените за това места. \r\nПо време на кръглата маса стана ясно, че с 14 лица от спортистите от клуба по кану-каяк вече е започнала работа за получаване на помощ от Центъра за обществена подкрепа.", "date": "2017-07-11", "title": "Вицепремиерът Валери Симеонов и граждани от Асеновград се споразумяха за спиране на протестите срещу действия за откриване на полицейски участък в „Лозница“ (ОБЗОР)"}
{"url": "http://www.focus-news.net/news/2017/07/11/2414169/ria-novosti-alzhirskiyat-vanshen-ministar-poiska-speshni-merki-vav-vrazka-s-migrantskiya-napliv.html", "text": "Външният министър на Алжир Абделкадер Месахел смята, че правителството на страната трябва да предприеме „спешни мерки“ във връзка с притока на мигранти от Африка на юг от Сахара, предаде РИА Новости.\r\n„Тези мерки са необходими, защото този последен масивен наплив на мигранти от Африка , южно от Сахара към Алжир има добре организирани мрежи, които си взаимодействат и облекчават този човешки поток“, заяви Месахел. Той не уточни дали тези мерки ще засегнат самите мигранти или тези, които организират превоза.  Виктор Турмаков", "date": "2017-07-11", "title": "РИА Новости: Алжирският външен министър поиска „спешни мерки“ във връзка с мигрантския наплив"}
{"url": "http://www.focus-news.net/news/2017/07/11/2414167/beliya-dom-donald-tramp-i-vladimir-putin-obsadiha-sanktsiite.html", "text": "Белият дом съобщи, че президентите на САЩ и на Русия Доналд Тръмп и Владимир Путин са обсъдили санкциите, свързани с предполагаемата руска намеса на президентските избори в САЩ по време на срещата си  в рамките на събирането на Г-20 в Хамбург от миналата седмица.  По този начин се оспорва по-раното твърдение на Доналд Тръмп за обратното, пише The Hill.\r\n„Има санкции, свързани с намесата на изборите, за които смятам, че са били обсъдени, но нищо повече“, заяви прессекретарят на Вашингтон Сара Хъкаби Сандърс. Тръмп и Путин проведоха първата си лична среща в петък. Тръмп заяви в неделя, че „санкциите не са обсъждани по време на срещата с Путин“ и че „нищо няма да се направи, докато проблемите с Украйна и Сирия не бъдат решени“. \r\nСандърс заяви, че позициите на Тръмп относно санкциите не са се изменили в резултат на срещата. Виктор Турмаков", "date": "2017-07-11", "title": "Белия дом: Доналд Тръмп и Владимир Путин обсъдиха санкциите"}
{"url": "http://www.focus-news.net/news/2017/07/11/2414171/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Австралийският министър-председател Малкълм Търнбул заяви, че страната е готова да сключи споразумение за свободна търговия с Великобритания след Брекзит, но ще остави ЕС на първо място, пише The Guardian.\r\n„Австралийците не се колебаят, когато става дума за свободна търговия, която е отговорна за просперитета на нацията“, заяви Търнбул след срещата си в Лондон с британския министър-председател Тереза Мей. „Докато Великобритания приключва излизането си от ЕС, ние сме готови да сключим споразумение за свободна търговия с Великобритания, веднага, след като тя може. След като Брекзит бъде постигнат, ние очакваме бързо сключване на споразумение за свободна търговия. Същевременно ние очакваме и сключване на споразумение за свободна търговия с ЕС“, добави той.\r\nТърнбул добави, че има надежда, че споразумението между Австралия и ЕС ще може да си приключи преди Брекзит. На въпрос доколко бързо ще бъде сключено подобно споразумение с Великобритания, той посочи, че то ще се осъществи „колкото се може по-скоро“. \r\n Иракският министър-председател Хайдер ал Абади обяви победата над „Ислямска държава“ в град Мосул, посочвайки, че битката бележи „сриването“ на самообявения халифат, пише The Independent.\r\n„Обявявам от тук края, провала и сриването на терористичната държава на лъжа и тероризъм, която терористите от „Ислямска държава“ обявиха в Мосул“, заяви ал Абади по време на реч, излъчена в национален ефир. Иракското правителство е укрепено от победата над „Ислямска държава“, която обяви халифат, след като неочаквано превзе Мосул, вторият по големина град в Ирак.\r\nПравителството на Ирак, което е съставено предимно от мюсюлмани-шиити, сега трябва да реши как ще се справи с най-големия сунитски град в Ирак, който винаги е бил препятствие за властта. Падането на Мосул не е само поражение за „Ислямска държава“, но и за арабите-сунити, които бяха доминиращи в Ирак преди свалянето на диктатора Саддам Хюсеин от власт през 2003 г. \r\n Председателят на Германската социалдемократическа партия Мартин Шулц заяви, че „грабещите банди“ по време на срещата на високо равнище на Г-20, провела се в Хамбург, не могат да твърдят че имат политическа легитимност за своите действия и добави, че имат „характеристиката на терористи“, пише The Daily Express.\r\n„Подобни плиткоумни сблъсъци са работа на хора, които са взели за заложник цял град по почти терористичен начин“, заяви Шулц. Близо 20 хил. полицейски служители сдържаха няколко стотин демонстранти, които изгаряха автомобили, разграбваха магазини и хвърляха камъни и „Коктейли Молотов“ по време на срещата на високо равнище.\r\nНякои политолози разкритикуваха германския канцлер Ангела Меркел за решението ѝ да проведе срещата в Хамбург – пристанище със силна радикално лява традиция, сочейки че нейното желание да демонстрира свобода на словото се е обърнало срещу нея. Но г-н Шулц заяви, че изборът на място за провеждане на срещата е добро и „е ясно, че тя трябва да се проведе в открит и толерантен град като Хамбург“.\r\nСтотици камили са загинали от глад и жажда, след като са били изгонени от Саудитска Арабия заради дипломатическия ѝ спор с Катар, пише The Telegraph.\r\nЖивотните са загинали, след като са били приклещени на границата между двете държави, където няма достатъчно храна и вода. Някои са изоставени да умират край пътищата, след като на собствениците им е даден час да напуснат фермите си. Това се случва, след като саудитските власти изгониха собствениците-катарци на ферми на територията на страната. Така 15 хил. камили и 10 хил. овце остават безпризорни. Повече от 9000 камили са били върнати в Катар, който със своите 11600 кв. км. площ използва пасищата на своя съсед.\r\n„Върнах се от Саудитска Арабия. Видях повече от 100 мъртви камили по пътя, както и стотици загубени камили и овце“, заяви камиларят Хюсеин ал Мари. Друг фермер добави, че е загубил 50 глави добитък.\r\nМиналият месец Саудитска Арабия започна дипломатическа и транспортна блокада срещу Катар. Същевременно тя нареди всички катарци, обитаващи страната, включително и номадите-пастири и техните животни, да напуснат. В Саудитска Арабия остават около 150 хил. катарски камили и все още не е ясно кога или дали ще бъдат изгонени.", "date": "2017-07-11", "title": "Преглед на някои от основните теми в  британския печат (Агенция „Фокус“)"}
{"url": "http://www.focus-news.net/news/2017/07/11/2414172/sdvr-raboti-po-versiyata-che-ohranitelyat-na-krana-demontirasht-pametnika-1300-godini-balgariya-pred-ndk-e-saprichasten-kam-zapalvaneto-mu-obzor.html", "text": "СДВР работи по версията, че охранителят на крана, демонтиращ паметника „1300 години България“, е съпричастен към запалването му. Това съобщи директорът на СДВР ст. комисар Ивайло Иванов пред журналисти. По думите му 42-годишният пазач в момента се проверява, но все още е разглеждан в качеството си на свидетел на случилото се. Според него извършителят е действал професионално, но не и охранителят, тъй като очевидци са подали сигнал на тел. 112 за запалването на крана преди него. Ст. комисар Иванов допълни, че все още няма заподозрени по случая. Той поясни, че е направен първоначален оглед на местопроизшествието, в който са ангажирани много сериозен брой служители. Той коментира, че са иззети камерите от общинска полиция и на тях не е установено „мятането“ на т. нар. коктейл „Молотов“. Ст. комисар Иванов допълни, че това е наложило извършване на повторен оглед в понеделни, за да може да се изясни причината на запалването. Той заяви, че се отхвърля версията кранът да е запален с бутилка, хвърлена отвън загражденията. Ст. комисар Ивайло Иванов коментира, че по-скоро се клони към версията, че кранът е полят вътре с нещо и извършителят е бил вътре зад загражденията. Директорът на СДВР допълни, че е назначена денонощна полицейска охрана до окончателния демонтаж на паметника „1300 години България“. Ст. комисар Иванов заяви, че към момента другите версии, които се разглеждат, са за вандализъм или че случаят е свързан с някои от протестиращите срещу демонтажа на паметника. От БСП излязоха с позиция, че не приемат опитите за внушение, че стоят зад подпалването на крана. \"Осъждаме всяка проява на вандализъм и се надяваме извършителите да бъдат установени и да понесат отговорност\", се посочва още в позицията на БСП. Кметът на Столична община Йорданка Фандъкова коментира пред журналисти, че палежът на крана за демонтиране на паметника пред НДК очевидно е умишлен. Според Фандъкова хората, които са го замислили и са го провели не са помислили затова, че е можело да пострадат и хора. Фандъкова поясни, че палежът на крана до НДК няма да оскъпи махането на паметника „1300 години България“. \r\n„Фокус“ припомня: Кранът, който демонтираше паметника „1300 години България“ от пространството пред НДК, беше подпален в 03.15 часа на 9 юли. Той бе напълно унищожен заедно с цялата командна система, затова ще бъде заменен с друг. От МВР съобщиха, че се работи по изясняване на обстоятелствата около палежа и разкриването на извършителите. Нанесените от палежа щети са около 1 млн. лв. До демонтирането на паметника се стигна след като Столичния общински съвет реши да го направи. Решението датира от 2014 г., но бе неколкократно обжалвано пред съда от неговия автор. След дългогодишни спорове преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство. Срещу събарянето на паметника се обявиха Съюзът на българските художници, Съюзът на архитектите, БСП-София и десетки граждани. През юни се състоя се и протест в защита на монумента. \r\nДеница КИТАНОВА", "date": "2017-07-11", "title": "СДВР работи по версията, че охранителят на крана, демонтиращ паметника \"1300 години България\" пред НДК, е съпричастен към запалването му (ОБЗОР)"}
{"url": "http://www.focus-news.net/news/2017/07/11/2414173/reuters-sloveniya-e-prizovana-da-napravi-poveche-v-pomosht-na-bezhantsite-i-migrantite.html", "text": "Комисарят по правата на човека към Съвета на Европа Нилс Муйжниекс Словения трябва да ускори процедурите за прием на мигранти и да не прилага новия си национален закон, който би и позволил да затваря границите си пред нелегалните  мигранти, предаде  Reuters.\r\nДосега повечето мигранти не искаха да остават в Словения, а да продължат на запад, но граничният контрол в региона се е засилил и все повече искат да искат убежище в балканската държава. \r\n„Словения става страна-дестинация за търсещите убежище и властите трябва да подобрят качеството на услугите, налични за тях, включително и скъсяване на продължителността на процедурите за даване на убежище“, заяви Муйжниекс. \r\nТой призова словенските власти да предоставят езикови курсове и по-лесен достъп до пазара на труда за мигранти, за да може по-лесно да се интегрират.  Виктор Турмаков", "date": "2017-07-11", "title": "Reuters: Словения е призована да направи повече в помощ на бежанците и мигрантите"}
{"url": "http://www.focus-news.net/news/2017/07/11/2414174/nezavisimaya-gazeta-ukrainskite-vlasti-izpolzvat-mita-za-ruskata-zaplaha-za-da-okazvat-vliyanie-na-evropeyskite-polititsi.html", "text": "Според прессекретаря на Кремъл Дмитрий Песков украинските власти използват  мита за руската заплаха, за да оказват влияние на европейските политици, пише Независимая газета.\r\n„Имам предвид налагането на тази същата русофобия и използването на псевдоруската заплаха като основен лост за натиск и манипулация ва европейските политици“, заяви Песков, отговаряйки на въпрос какво точно е имал предвиди президента на Русия Владимир Путин, говорейки по време на пресконференция в Хамбург за русофобията на украинските власти.  Виктор Турмаков", "date": "2017-07-11", "title": "Независимая Газета: Украинските власти използват мита за руската заплаха, за да оказват влияние на европейските политици"}
{"url": "http://www.focus-news.net/news/2017/07/11/2414176/kommersant-rusiya-i-sauditska-arabiya-obsazhdat-sporazumenie-za-orazheyni-prodazhbi.html", "text": "Генералният директор на руската държавна корпорация „Ростех“ Сергей Чемезов заяви, че Русия и Саудитска Арабия са подписали предварителен договор , предвиждащ доставката на въоръжение и техника на сумата от 3,5 млрд. долара, пише „Коммерсант“.\r\n„Сключихме предварителен договор за 3,5 млрд. долара. Наистина, саудитците поставиха условие, че договорът ще влезе в сила, ако им предадем и част от технологията и стартираме производство на територията на кралството“, заяви Чемезов. За последните 15 години Рияд е проявил интереси към широк спектър руска военна продукция: хеликоптери Ми-35М, танкове Т-90, зенитни ракетни системи „Антей 2500“ и С-400 „Триумф“. Директорът на „Ростех“ посочи че саудитците проявяват интерес към оперативно-тактическия комплекс „Искандер“, но уточни, че той е в списъка с продукцията, не подлежаща на износ, „а за тях изключение няма да правим“. \r\nСрещата между краля на Саудитска Арабия Салман ал Сауд с президента на Русия Владимир Путин в момента се обсъжда от външните министерства на двете държави. Смята се, че тя ще изясни доколко са сериозни намеренията на Рияд за закупуване на оръжие.  Виктор Турмаков", "date": "2017-07-11", "title": "„Коммерсант“ : Русия и Саудитска Арабия обсъждат споразумение за оръжейни продажби"}
{"url": "http://www.focus-news.net/news/2017/07/11/2414175/cbs-news-amerikanski-voynik-e-arestuvan-za-vrazki-s-islyamska-darzhava-na-havaite.html", "text": "ФБР съобщава, че войник от армията на САЩ е арестуван в щата Хаваи за връзки с „Ислямска държава“, предаде  CBS News.\r\nПредставител на ФБР идентифицира войника като 34-годишния Ика-ика Ерик Канг. Той е бил от местен произход и е бил базиран в казармите до град „Шофилд“ в Хонолулу. Канг е арестуван в събота и се очаква да бъде изправен пред съда. \r\nЗадържаният е следен от службите в течение на една година. Смята се, че е имал връзки с „Ислямска държава“.  Виктор Турмаков", "date": "2017-07-11", "title": "CBS News: Американски войник е арестуван за връзки с „Ислямска държава“ на Хаваите"}
{"url": "http://www.focus-news.net/news/2017/07/11/2414170/the-daily-express-martin-shults-opredeli-kato-teroristi-protestirashtite-sreshtu-sreshtata-na-visoko-ravnishte-na-g-20.html", "text": "Председателят на Германската социалдемократическа партия Мартин Шулц заяви, че „грабещите банди“ по време на срещата на високо равнище на Г-20, провела се в Хамбург, не могат да твърдят че имат политическа легитимност за своите действия и добави, че имат „характеристиката на  терористи“, пише  The Daily Express.\r\n„Подобни плиткоумни сблъсъци са работа на хора, които са взели за заложник цял град по почти терористичен начин“, заяви Шулц. Близо 20 хил. полицейски служители сдържаха няколко стотин демонстранти, които изгаряха автомобили, разграбваха магазини и хвърляха камъни и „Коктейли Молотов“ по време на срещата на високо равнище. \r\nНякои политолози разкритикуваха германския канцлер Ангела Меркел за решението ѝ да проведе срещата в Хамбург – пристанище със силна радикално лява традиция, сочейки че нейното желание да демонстрира свобода на словото се е обърнало срещу нея. Но г-н Шулц заяви, че изборът на място за провеждане на срещата е добро и „е ясно, че тя трябва да се проведе в открит и толерантен град като Хамбург“.  Виктор Турмаков", "date": "2017-07-11", "title": "The Daily Express: Мартин Шулц определи като „терористи“ протестиращите срещу срещата на високо равнище на Г-20"}
{"url": "http://www.focus-news.net/news/2017/07/11/2414180/komsomolyskaya-pravda-bivshiyat-prezident-na-balgariya-prizova-da-se-pomogne-na-makedoniya-da-stane-chlen-na-es-i-na-nato.html", "text": "Според бившия президент на България Георги Първанов страната трябва да помогне на Македония да стане член на НАТО и на ЕС, което ще помогне за стабилизацията на страната и на региона. Според него е важно България да реши собствените си проблеми с югозападната съседка по отношение на общата история, пише  Комсомольская правда.\r\n„В момента обстановката е благоприятна. Тя може и да не се повтори в следващите 20 години. Затова трябва да се направи всичко възможно за подписването на договор за добросъседство. Скептик съм по отношение на това, че този договор ще реши всички проблеми, но той е в крайна сметка необходим, затова и трябва да го подкрепим. Няма да понижим напрежението, да решим проблемите с един договор. Необходими са години, десетилетия работа. Трябва ни обществен и политически консенсус, друга медийна среда. Това ще създаде множество контакти , диалог“, обясни Първанов. \r\nТой подчерта, че основен проблем на България, който тя трябва да реши с Македония е общата история. Той призова министър-председателя Бойко Борисов да подходи внимателно към въпроса.   Виктор Турмаков", "date": "2017-07-11", "title": "Комсомольская правда: Бившият президент на България призова да се помогне на Македония да стане член на ЕС и на НАТО"}
{"url": "http://www.focus-news.net/news/2017/07/11/2414157/afp-iran-pozdravi-irak-za-pobedata-v-mosul.html", "text": "Правителството на Иран поздрави съседен Ирак за успешното освобождаване на град Мосул от терористите от „Ислямска държава“ и предложи помощ за възстановяването на опустошената държава, предаде AFP.\r\n„Поздравления за храбрия народ и правителство на Ирак за освобождаването на Мосул“, заяви иранският министър на външните работи Мохамад Джавад Зариф. „Когато иракчаните са заедно, няма граници на това, което могат да постигнат“, добави той. \r\nНа свой ред министърът на отбраната Хосеин Дехган и началник-щабът на иранските въоръжени сили генерал-майор Мохамад Багери също поздравиха Ирак, посочвайки, че са готови да засилят връзките по отношение на отбраната и сигурността с Багдад.  Виктор Турмаков", "date": "2017-07-11", "title": "AFP: Иран поздрави Ирак за победата в Мосул"}
{"url": "http://www.focus-news.net/news/2017/07/11/2414178/otkradnaha-bankomat-montiran-na-vhoda-na-kmetstvoto-v-sandanskoto-selo-katuntsi-obzor.html", "text": "Откраднаха банкомат, монтиран на входа на кметството в санданското село Катунци. Инцидентът е станал около 04.00 часа в понеделник. Устройството е изтеглено с помощта на въжета и автомобил, но впоследствие е открит в дере край пътя за Гоце Делчев. В късния следобед, случайно минаващ камион с кран извади устройството. По думите на кмета на селото Иван Коричков парите, намиращи се в устройството, не са били отмъкнати. Не е ясно обаче каква е била наличната сума в банкомата към момента на кражбата.\r\nПолицията издирва извършителите.", "date": "2017-07-11", "title": "Откраднаха банкомат, монтиран на входа на кметството в санданското село Катунци (ОБЗОР)"}
{"url": "http://www.focus-news.net/news/2017/07/11/2414177/mayk-pens-sasht-podkrepyat-reformite-i-evrointegratsiyata-na-makedoniya.html", "text": "Вицепрезидентът на САЩ Майк Пенс проведе телефонен разговор с министър-председателя на Македония Зоран Заев, по време на който предаде поздрави от президента Доналд Тръмп, а също така изрази подкрепата от страна на САЩ към реформите в Македония, предаде македонската версия “24 Вести“.\r\n„Майк Пенс подчерта, че САЩ продължават да подкрепят евроатлантическите стремежи  на Македония и насърчи Заев да даде приоритет на реформите, които да ускорят пътя в тази насока“, пише в официално заявление на Белия дом. \r\nПенс  посочи че с нетърпение очаква да се срещне лично с Заев, както и с други лидери на страните от Западните Балкани, на срещата на върха на страните от Адриатическата харта, който ще се проведе на 2 август в Подгорица, Черна гора. \r\n \"Чух се преди малко с вицепрезидента на САЩ Майк Пенс. Той подкрепя реформите в Македония и предадат поздрав от президента Тръмп. \"- написа Заев в на профила си в социалната мрежа „Туитър“. Виктор Турмаков", "date": "2017-07-11", "title": "Майк Пенс:  САЩ подкрепят реформите и евроинтеграцията на Македония"}
{"url": "http://www.focus-news.net/news/2017/07/11/2414179/ria-novosti-generalniyat-sekretar-na-oon-prizova-da-se-priznae-tragediyata-v-srebrenitsa.html", "text": "Генералният секретар на ООН Антонио Гутереш в годишнината от събитията в Сребреница призова да се признаят трагедиите от миналото, за да не бъдат повтаряни в бъдеще, предаде  РИА Новости.\r\n„На 11 юли ще се навършат 22 години от клането в Сребреница – най-жестокото на европейска земя от момента от основанието на ООН“, пише в официално заявление на Гутереш. „За да се предотврати подобна жестокост в бъдеще, ние трябва честно да погледнем миналото и да признаем, че тези престъпления са били извършени . Сложната задача по възстановяването на доверието заради пълното примирие в Босна и Херцеговина стои пред хората от различните общности в страната. За да се изгради общо бъдеще, тези общности трябва да признаят трагедията от миналото“, добави той.\r\nПравителството на Сърбия признава престъплението, но избягва думата „геноцид“, използвайки случилото се „масови убийства“. Виктор Турмаков", "date": "2017-07-11", "title": "РИА Новости: Генералният секретар на ООН призова да се признае трагедията в Сребреница"}
{"url": "http://www.focus-news.net/news/2017/07/11/2414161/reuters-reks-tilarsan-pristigna-v-kuveyt-za-pregovori-otnosno-krizata-v-katar.html", "text": "Държавният секретар на САЩ Рекс Тилърсън пристигна в Кувейт за да проведе преговори, насочени към разрешаването на дипломатическата криза между Катар и другите арабски държави от региона на Персийския залив, предаде  Reuters.\r\nДържавният департамент на САЩ посочи, че Тилърсън ще проведе преговори с политици от Кувейт, Катар и Саудитска Арабия. Той ще пристигне в Кувейт от Истанбул, където участваше в международна конференция, посветена на петрола. \r\nР.Ц. Хамънд, съветник та Тилърсън, заяви, че целта на посещението е да се открият възможности пред прекратяването на кризата, след като Катар отхвърли 13-те искания на ОАЕ, Саудитска Арабия, Бахрейн и Египет за прекратяването на санкциите спрямо него. \r\nСаудитска Арабия и нейните съюзници обвиняват Катар, че финансира терористични групировки. Катар отрича. Експертите смятат, че наложената върху него блокада е опит на Рияд да „постави юзди“ на все по-независимата външна политика на Катар. Виктор Турмаков", "date": "2017-07-11", "title": "Reuters: Рекс Тилърсън пристигна в Кувейт, за преговори относно кризата в Катар"}
{"url": "http://www.focus-news.net/news/2017/07/11/2414162/the-independent-spored-ministar-predsedatelya-na-irak-pobedata-v-mosul-belezhi-srivaneto-na-islyamska-darzhava.html", "text": "Иракският министър-председател Хайдер ал Абади обяви победата над „Ислямска държава“ в град Мосул, посочвайки, че битката бележи „сриването“ на самообявения халифат, пише  The Independent.\r\n„Обявявам от тук края, провала и сриването на терористичната държава на лъжа и тероризъм, която терористите от „Ислямска държава“ обявиха в Мосул“, заяви ал Абади по време на реч, излъчена в национален ефир. Иракското правителство е укрепено от победата над „Ислямска държава“, която обяви халифат, след като неочаквано превзе Мосул, вторият по големина град в Ирак. \r\nПравителството на Ирак, което е съставено предимно от мюсюлмани-шиити, сега трябва да реши как ще се справи с най-големия сунитски град в Ирак, който винаги е бил препятствие за властта. Падането на Мосул не е само поражение за „Ислямска държава“, но и за арабите-сунити, които бяха доминиращи в Ирак преди свалянето на диктатора Саддам Хюсеин от власт през 2003 г.  Виктор Турмаков", "date": "2017-07-11", "title": "The Independent: Според министър-председателя на Ирак победата в Мосул бележи „сриването“ на „Ислямска държава“"}
{"url": "http://www.focus-news.net/news/2017/07/11/2414181/reuters-donald-tramp-shte-nominira-finansista-lyuis-ayzenberg-za-poslanik-v-italiya.html", "text": "Президентът на САЩ Доналд Тръмп планира номинацията на финансиста Люис Айзенберг за посланик в Италия, предаде Reuters.\r\n„Айзенберг е съосновател на компания „Айрънхил Инвестментс“ и е бил председател на пристанищните власти в щатите Ню Йорк и Ню Джърси в течение на шест години“, пише в официално заявление на Белия дом. \r\nНеобходимо е одобрението на Сената, за да може Айзенберг да заеме поста.  Виктор Турмаков", "date": "2017-07-11", "title": "Reuters: Доналд Тръмп ще номинира финансиста Люис Айзенберг за посланик в Италия"}
{"url": "http://www.focus-news.net/news/2017/07/11/2414183/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Българският министър-председател Бойко Борисов заяви, че страната вече е подписала пътна карта по газопровода „Турски поток“ с обем на доставките по втора линия 15,7 млрд. кубични метра газ, а на 11 юли ще подпише аналогично споразумение със Сърбия, пише   „Московский Комсомолец“.  \r\n„Потокът на газ от България към Сърбия ще е около 10 млрд. кубични метра“, посочи Борисов.\r\nТой добави, че България може да взема газ от „Турски поток“, ако Русия поиска да прекрати транзита през Украйна. \r\nСпоред прессекретаря на Кремъл Дмитрий Песков украинските власти използват мита за руската заплаха, за да оказват влияние на европейските политици, пише   Независимая газета.  \r\n„Имам предвид налагането на тази същата русофобия и използването на псевдоруската заплаха като основен лост за натиск и манипулация ва европейските политици“, заяви Песков, отговаряйки на въпрос какво точно е имал предвиди президента на Русия Владимир Путин, говорейки по време на пресконференция в Хамбург за русофобията на украинските власти. \r\n Според бившия президент на България Георги Първанов страната трябва да помогне на Македония да стане член на НАТО и на ЕС, което ще помогне за стабилизацията на страната и на региона. Според него е важно България да реши собствените си проблеми с югозападната съседка по отношение на общата история, пише   Комсомольская правда.  \r\n„В момента обстановката е благоприятна. Тя може и да не се повтори в следващите 20 години. Затова трябва да се направи всичко възможно за подписването на договор за добросъседство. Скептик съм по отношение на това, че този договор ще реши всички проблеми, но той е в крайна сметка необходим, затова и трябва да го подкрепим. Няма да понижим напрежението, да решим проблемите с един договор. Необходими са години, десетилетия работа. Трябва ни обществен и политически консенсус, друга медийна среда. Това ще създаде множество контакти , диалог“, обясни Първанов.\r\nТой подчерта, че основен проблем на България, който тя трябва да реши с Македония е общата история. Той призова министър-председателя Бойко Борисов да подходи внимателно към въпроса. \r\n Генералният директор на руската държавна корпорация „Ростех“ Сергей Чемезов заяви, че Русия и Саудитска Арабия са подписали предварителен договор , предвиждащ доставката на въоръжение и техника на сумата от 3,5 млрд. долара, пише   „Коммерсант“.  \r\n„Сключихме предварителен договор за 3,5 млрд. долара. Наистина, саудитците поставиха условие, че договорът ще влезе в сила, ако им предадем и част от технологията и стартираме производство на територията на кралството“, заяви Чемезов. За последните 15 години Рияд е проявил интереси към широк спектър руска военна продукция: хеликоптери Ми-35М, танкове Т-90, зенитни ракетни системи „Антей 2500“ и С-400 „Триумф“. Директорът на „Ростех“ посочи че саудитците проявяват интерес към оперативно-тактическия комплекс „Искандер“, но уточни, че той е в списъка с продукцията, не подлежаща на износ, „а за тях изключение няма да правим“.\r\nСрещата между краля на Саудитска Арабия Салман ал Сауд с президента на Русия Владимир Путин в момента се обсъжда от външните министерства на двете държави. Смята се, че тя ще изясни доколко са сериозни намеренията на Рияд за закупуване на оръжие.", "date": "2017-07-11", "title": "Преглед на някои от основните теми в  руския печат (Агенция „Фокус“)"}
{"url": "http://www.focus-news.net/news/2017/07/11/2414185/mississippi-news-now-voenen-samolet-e-pretarpyal-katastrofa-v-sasht.html", "text": "На-малко петима души са загинали при катастрофата на американски военно-транспортен самолет С-130 в щата Мисисипи, предаде Mississippi News Now.\r\nНа борда на самолета са се намирали осем души. На мястото на катастрофата работят противопожарни екипи. Самолетът е превозвал муниции.  Виктор Турмаков", "date": "2017-07-11", "title": "Mississippi News Now: Военен самолет е претърпял катастрофа в САЩ"}
{"url": "http://www.focus-news.net/news/2017/07/11/2414182/moskovskiy-komsomolets-balgariya-shte-podpishe-sporazumenie-sas-sarbiya-po-turski-potok.html", "text": "Българският министър-председател Бойко Борисов заяви, че страната вече е подписала пътна карта по газопровода „Турски поток“ с обем на доставките по втора линия 15,7 млрд. кубични метра газ, а на 11 юли ще подпише аналогично споразумение със Сърбия, пише  „Московский Комсомолец“.\r\n„Потокът на газ от България към Сърбия ще е около 10 млрд. кубични метра“, посочи Борисов.\r\nТой добави, че България може да взема газ от „Турски поток“, ако Русия поиска да прекрати транзита през Украйна.  Виктор Турмаков", "date": "2017-07-11", "title": "„Московский Комсомолец“ : България ще подпише споразумение със Сърбия по „Турски поток“"}
{"url": "http://www.focus-news.net/news/2017/07/11/2414186/futbol-fabinyo-tavaresh-shte-se-premesti-ot-monako-v-atletiko-madrid.html", "text": "Защитникът на Монако  Фабиньо Тавареш ще стане играч на Атлетико Мадрид. \r\nТрансферът на бразилеца е съгласуван на 45 млн. евро-. Футболистът ще се присъедини към новия отбор през януари 2018 г. , защото дотогава Атлетико Мадрид има забрана от ФИФА да извършва трансфери.", "date": "2017-07-11", "title": "Футбол: Фабиньо Тавареш ще се премести от Монако в Атлетико Мадрид"}
{"url": "http://www.focus-news.net/news/2017/07/11/2414187/regnum-teroristi-sa-ubili-shestima-poklonnitsi-v-kashmir.html", "text": "Най-малко шестима хиндуистки поклонници са загинали в индийския щат Кашмир при нападение на терористи, предаде Regnum.\r\n„Поклонниците са били убити по време на атака на терористи срещу полицейски отряд в град Анантнаг“, съобщи представителят на местната полиция Мунир Ахмад Хан. Трима полицаи и шестима поклонници са ранени. \r\nВ края на юни индийското разузнаване съобщи, че терористите планират нападения срещу поклонниците, които посещават пещерите Амарнатх – хиндуистки светини. Виктор Турмаков", "date": "2017-07-11", "title": "Regnum: Терористи са убили шестима поклонници в Кашмир"}
{"url": "http://www.focus-news.net/news/2017/07/11/2414189/tass-prezidentat-na-yuzhna-koreya-otlozhi-naznachavaneto-na-ministar-na-otbranata.html", "text": "Президентът на Южна Корея Мун Джей-ин отложи назначаването на двама нови министри, включително и на този на отбраната, предаде  ТАСС, позовавайки се на местни медии.\r\nРешението е прието от президента по молба на управляващата Демократическа партия. Опозицията е била против кандидатурите за поста министър на отбраната и министър на труда, принуждавайки управляващата партия да отстъпи. \r\nОт Демократическата партия не могат да посочат колко време ще отнемат преговорите по въпроса с опозицията.  Виктор Турмаков", "date": "2017-07-11", "title": "ТАСС: Президентът на Южна Корея отложи назначаването на министър на отбраната"}
{"url": "http://www.focus-news.net/news/2017/07/11/2414190/regnum-pri-patna-katastrofa-kray-ruskiya-grad-krasnodar-sa-postradali-12-dushi.html", "text": "При пътно произшествие между пътнически микробус и камион край руския град Краснодар са пострадали 12 души, в това число и четирима непълнолетни, предаде  Regnum.\r\nПо предварителни данни микробусът се е врязал в камион. Петима души, включително двама непълнолетни са хоспитализирани.  Виктор Турмаков", "date": "2017-07-11", "title": "Regnum: При пътна катастрофа край руския град Краснодар са пострадали 12 души"}
{"url": "http://www.focus-news.net/news/2017/07/11/2414191/futbol-manchestar-yunayted-obyavi-che-podpisva-dogovor-s-romelu-lukaku.html", "text": "Манчестър Юнайтед обяви, че приема нападателя на Евъртън Ромелу Лукаку. \r\nБелгийският футболист е подписал договор за пет години. През последния сезон Лукаку проведе 39 мача за Евъртън, отбелязвайки 26 гола.  Виктор Турмаков", "date": "2017-07-11", "title": "Футбол: Манчестър Юнайтед обяви, че подписва договор с Ромелу Лукаку"}
{"url": "http://www.focus-news.net/news/2017/07/11/2414193/aktualna-patna-obstanovka.html", "text": "През нощта ще бъде ясно, а на 11.07.2017г. отново слънчево и горещо. Ще духа слаб, в Източна България до умерен вятър от изток-югоизток. Максимални температури между 33° и 38°, по-ниски в източните райони от страната – от 25° до 31-32°, в София около 34°. Това съобщиха от пресцентъра на Агенция \"Пътна инфраструктура\" (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.; област Стара Загора: Допълнение на пътен възел Плодовитово: \r\nI етап: От км 165+202 до км 167+790 без отбиване на движението по обходни маршрути, ограничаване на скоростта до 60 км/ч на лявото платно и забрана за ползване на аварийната лента.\r\nII етап: От км 165+500 до км 167+850 без отбиване на движението по обходни маршрути с ограничаване на скоростта до 60 км/ч на лявото платно и забрана за ползване на изпреварващата лента. Срок до 12.07.2017г.; област Пазарджик: от км 62+000 до 65+000 в посока София при Церово – косене и рязане на храсти в средната разделителна ивица. Срок до 11.07.2017г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: от км 407+000 до км 422+000 посока Варна – ремонтни дейности на асфалтовата настилка. Движение с повишено внимание. Срок до 12.07.2017 г.; от Неофит Рилски-Варна от км 393+000 до км 407+000 – косене. Срок до 14.07.2017 г.;от км 422+000 до км 407+000 посока София – ръчно косене. Срок до 14.07.2017 г.; при км 422+000 – п.в. „Летище” – рязане на храсти и полагане на хоризонтална маркировка. Срок до 14.07.2017г.\r\nАМ „Струма“: област Благоевград: в участъка п.в. Ново Делчево-граница Гърция от км 160+000 до км 166+500 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.; от км 12+000 до км 18+000 – ремонт на унищожена предпазна телена ограда. Срок 11.07.2017г.;\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; Белотинци-Сумер – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 14.07.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане на пътното тяло. Стесняване на една от лентите за движение. Срок: 17.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 373+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.; между Струмяни и начало АМ Струма от км 414+000 до км 426+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Джурово от км 151+000 до км 164+000 – полагане на напречна хоризонтална маркировка. Срок до 15.07.2017г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 07.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: в участъка Венец-Айтос от км 428+200 до км 470+800 – направа на хоризонтална маркировка на пътното платно. Движение с повишено внимание. Срок до 14.07.2017 г.; в участъка Венец-Черноград от км 428+200 до км 456+170 – машинно и ръчно косене на банкети. Движение с повишено внимание. Срок до 14.07.2017 г.; от км 447+000 до км 468+000 Карнобат-Айтос – направа на хоризонтална маркировка. Срок до 14.07.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; в участъка Крушевец-ГКПП Малко Търново от км 263+000 до км 318+000 – почистване на отпадъци. Срок до 12.07.2017 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 7+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 14.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 отклонението за с. Аврамово-с. Дагоново от км 61+500 до км 90+000 – изпълнение на подвижни работи – подравняване на банкети, косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.; път III-106 Благоевград до граница Македония от км 4+000 до км 24+500 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.;  път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-Петрич от км 62+000 до км 70+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nпът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nпът II-79 Желязково-Константиново  от км 38+000 до км 77+000– ремонт на пътната настилка. Срок до 14.07.2017 г.; път II-99 от км 67+000 до км 69+000 Изгрев-Българи – машинен ремонт на пътната настилка. Срок 14.07.2017 г.;път II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до 15.07.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 14.07.2017 г.; път III-101 Криводол-Бойчиновци от км 21+000 до км 28+000  – частични ремонти на асфалтовата настилка. Срок до 14.07.2017 г.; път III-133 Бяла Слатина-Алтимир км 0+000 до км 12+100 – изсичане на храсти. Стесняване на една от лентите за движение. Срок до 15.07.2017г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1306 Сухаче-Върбица от км 30+000 до км 44+000 – частични ремонти на асфалтовата настилка. Една от лентите е затворена за движение. Срок: 17.07.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 14.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: \r\nПът ІI-11 от км 70+000 до км 72+000 – машинно полагане  на асфалтова настилка. Движението се осъществява в свободната лента и се регулира от сигналисти. Срок до 14.07.2017 г.;път ІІІ-1621 от км 0+000 до км 9+866 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 14.07.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-376 Батак-Ракитово от км 0+000 до км 13+000 – частичен ремонт на пътната настилка. Срок до 11.07.2017г.; път ІІІ-377 Брацигово-Равногор от км 15+000 до км 20+000 – частични ремонтни дейности на асфалтовата настилка. Срок до 11.07.2017г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 Ореш-Лозица от км 64+500 до км 84+000 – частичен ремонт на пътна настилка. Срок до 13.07.2017 г.;\tпът ІІІ-305 в с. Садовец от  км 19+000 до км 20+000 – частичен ремонт на пътна настилка. Срок до 14.07.2017 г.;\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна)  до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 18.07.2017 г.\r\nРемонтни дейности: \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nПът ІІІ-2001 Ветово-Глоджево-Кубрат от км 10+000 до км 31+430 – ремонтни дейности по асфалтовата настилка. Срок до 14.07.2017 г. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г;  път ІІІ-197 Борино-Грохотно от км 67+000 до км 81+000 – оформяне на земни окопи и почистване на пътното платно от наноси. Движение с повишено внимание в свободната лента, съобразно създадената организация на движение. Срок до 12.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8683 Смилян-Горна Арда от км 12+122 до км 29+650 – частични ремонти на асфалтовата настилка. Срок до 14.07.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът III-8223 Живково-Веринско от км 0+000 до км 6+650 – движение с повишено внимание, поради частични ремонтни дейности и в двете ленти. Срок до 11.07.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово“:\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути , с ограничаване на скоростта до 50 км /ч и стесняване на лява лента. Срок до 12.07.2017 г. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-11", "title": "Актуална пътна обстановка"}
{"url": "http://www.focus-news.net/news/2017/07/11/2414188/pregled-na-mezhdunarodnite-novini-do-6-chasa-agentsiya-fokus.html", "text": "Споразумението за примирие в Сирия може да опрости конфликта и да доведе до фаза на стабилизация в страната.\r\nТакива споразумения трябва да са временни мерки, и да се избягва разпокъсване на страната, заяви специалният пратеник на ООН за Сирия Стефан де Мистура.\r\nПо време на петдневните преговори в Женева, де Мистура каза, че в йорданската столица Аман се провеждат дискусии, с цел да се следи прилагането на постигнатото от САЩ и Русия примирие за югозападна Сирия.\r\n„Споразумението като цяло се държи, доста добре. Всички споразумения имат период на приспособяване, които ние следим внимателно. Можем да заявим, че вярваме, че има доста добър шанс това да проработи“, заяви Стефан де Мистура.\r\n***Министър-председателят на Македония Зоран Заев проведе разговор с германският държавен секретар към Министерството на външните работи Михаел Рот. На срещата присъстваше и германският посланик в Македония Кристине Алтхаузер.\r\nМихаел Рот поздрави Зоран Заев за новия му пост, заявявайки, че страната му подкрепя дейността на новото македонско правителство в първия месец от съставянето му.\r\nСпоред германския представител, Македония има напредък, който показва резултати от гледна точка на интеграционния процес за Европейския съюз.\r\nМихаел Рот коментира и включването на гражданския сектор в реформените процеси, както и политиката за добросъседство, която новото правителство предприема.\r\nНовото македонско правителство е силно ангажирано с реформите, както и със създаването на мостове на сътрудничество с македонските съседи и международни приятели, които подкрепят демократичния процес в страната.\r\n***. Генералният секретар на ООН Антонио Гутереш подкрепя обявените от Йордания, Русия и САЩ зони за деескалация в Сирия.\r\nВ изявление Гутереш каза, че това е значителна стъпка към „ограничаването на насилието, както и увеличаването на хуманитарния достъп“ в Сирия. Антонио Гутереш призова всички страни да запазят правото на сирийците да търсят убежище, и да се ползват от статута на бежанци, докато условията в родната им страна не станат подходящи за „сигурно и достойно завръщане“.\r\n***. Комисарят по правата на човека към Съвета на Европа Нилс Муйжниекс Словения трябва да ускори процедурите за прием на мигранти и да не прилага новия си национален закон, който би и позволил да затваря границите си пред нелегалните мигранти.\r\nДосега повечето мигранти не искаха да остават в Словения, а да продължат на запад, но граничният контрол в региона се е засилил и все повече искат да искат убежище в балканската държава.\r\n„Словения става страна-дестинация за търсещите убежище и властите трябва да подобрят качеството на услугите, налични за тях, включително и скъсяване на продължителността на процедурите за даване на убежище“, заяви Муйжниекс.\r\nТой призова словенските власти да предоставят езикови курсове и по-лесен достъп до пазара на труда за мигранти, за да може по-лесно да се интегрират. \r\n***. Правителството на САЩ приветства освобождаването на град Мосул, посочвайки, че това е „важно събитие“ в борбата срещу „Ислямска държава“.\r\n„От името на президента Доналд Тръмп и от народа на САЩ, поздравявам иракския министър-председател Хайдер ал Абади и иракския народ за това, че са освободили Мосул“, заяви държавният секретар на САЩ Рекс Тилърсън. „Това е важно събитие в глобалната борба срещу „Ислямска държава“ и подчертава успеха на международните усилия, водени от иракските сили за сигурност“, добави той.\r\nНа свой ред президентът на САЩ Доналд Тръмп приветства иракската победа над „Ислямска държава“. „Победата в Мосул е знак, че дните на „Ислямска държава“ в Ирак и в Сирия са преброени“, заяви Тръмп. \r\n***. Кюрдските „Отряди за самоотбрана“ в Сирия заявиха, че са се сблъскали с турски военни в северозападната част на страната.\r\nГоворител на „Отрядите за самоотбрана“ за областта Африн заяви, че турските Въоръжени сили и сирийски бунтовници подкрепяни от тях, са обстреляли Тал Рифат, Шейх Иса и други градове на север от Алепо.\r\nТурските сили са открили огън с „артилерия и ракетни пускови установки“, убивайки двама, и ранявайки седем души.\r\n***. Япония и съюзниците й трябва да притиснат Русия да поеме по-голяма роля в справянето със севернокорейските ядрени амбиции.\r\n„Русия има важна роля в справянето със севернокорейския проблем, и ние насърчаваме Русия да поеме по-голяма роля в денуклеаризацията на Корейския полуостров“, заяви говорителят на японското външно министерство Норио Маруяма.\r\nТой добави, че Япония „не вижда голям ефект върху икономиката“, въпреки негативната реакция на стоковия пазар към напрежението на Корейския полуостров.\r\n***. Повече от десет пожара бушуват в американския щат Калифорния, което принуди хиляди граждани да напуснат домовете си.\r\nНа север, в канадската провинция Британска Колумбия, е обявено извънредно положение. Канадски пожарникарски екипи също се борят с огнената стихия.\r\nНай-големият пожар в Калифорния бе пожарът Аламо в община Сан Луис Обиспо. При него изгоряха близо 117 квадратни километра площ, според калифорнийското Противопожарно и горско управление.\r\nПовече от 1200 души се опитват да изгасят пожара Аламо.\r\nНад 8 хиляди граждани бяха евакуирани в Калифорния, а над 10 хиляди избягаха от домовете си в Британска Колумбия.\r\nКюрдските отряди и съюзниците им са отвърнали на огъня.\r\nБазираната във Великобритания „Сирийска обсерватория за човешки права“ заяви, че действително двете групи са разменили огън. Все още няма коментар от турска страна.", "date": "2017-07-11", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/11/2414192/albanian-daily-news-edi-rama-obsadi-obshti-proekti-s-redzhep-tayip-erdogan.html", "text": "Албанският министър-председател Еди Рама проведе среща с президента на Турция Реджеп Тайип Ердоган по време на посещението си в Истанбул в   рамките на Световния конгрес за петрола, пише   Albanian Daily News.\r\nДвамата са обсъдили по време на своя 90-минутен разговор на затворени врати редица общи проекти.\r\n„Реновацията на летището в град Вльора и новата албанска авиолиния с логистичната подкрепа и съдействие на „Турските авиолинии“ бяха част от ударенията по време на срещата“, съобщи Еди Рама.  Виктор Турмаков", "date": "2017-07-11", "title": "Albanian Daily News: Еди Рама обсъди общи проекти с Реджеп Тайип Ердоган"}
{"url": "http://www.focus-news.net/news/2017/07/11/2414195/predstoyashti-mezhdunarodni-sabitiya-za-11-yuli-agentsiya-fokus.html", "text": "Британският премиер Тереза Мей ще изнесе реч, в която призовава опозицията да помогне за Брекзит.\r\n*** Европейската гранична агенция Фронтекст ще проведе техническа среща с италианска делегация.\r\n*** Руският външен министър Сергей Лавров ще присъства на неформална среща на Организацията за сигурност и сътрудничество в Европа\r\n***Руският външен министър Сергей Лавров ще се срещне с Федерика Могерини.\r\n*** Босна отбелязва 22-рата годишнина от клането в Сребреница.\r\n*** Държавният секретар на САЩ Рекс Тилърсън ще проведе разговори с Кувейт, Катар и Саудитска Арабия.", "date": "2017-07-11", "title": "Предстоящи международни събития за 11 юли /Агенция „Фокус“/"}
{"url": "http://www.focus-news.net/news/2017/07/11/2414198/ria-novosti-v-yaponiya-e-registrirano-zemetresenie-s-magnitud-52.html", "text": "Земетресение с магнитуд 5,2 по скалата на Рихтер е регистрирано в югозападната японска префектура Кагошима, предаде РИА Новости.\r\nЕпицентърът на земетресението се намира в залива Кагошима на дълбочина от 10 км. То е било усетено в съседните префектури. \r\nНяма данни за жертви и разрушения. Не е обявявана опасност за появата на вълни цунами.  Виктор Турмаков", "date": "2017-07-11", "title": "РИА Новости: В Япония е регистрирано земетресение с магнитуд 5,2"}
{"url": "http://www.focus-news.net/news/2017/07/11/2414197/darzhavniyat-glava-rumen-radev-shte-poseti-cherna-gora-i-italianskata-republika.html", "text": "Президентът Румен Радев ще бъде на двудневно посещение в Черна гора по покана на президента Филип Вуянович. Това съобщиха от прессекретариата на държавния глава. В Подгорица държавният глава Румен Радев ще проведе среща „на четири очи“ със своя черногорски колега Филип Вуянович, след което двамата президенти ще ръководят пленарните разговори на делегациите на двете държави. В рамките на визитата си в Черна гора президентът Радев ще проведе срещи с министър-председателя Душко Маркович и с председателя на Скупщината Иван Брайович. \r\nНа 13 юли по покана на президента на Италианската република Серджо Матарела българският държавен глава ще бъде на посещение в Рим. Президентите на България и Италия ще направят преглед на двустранните отношения, търговско-икономическото сътрудничество, както и партньорството на двете държави в ЕС и НАТО.", "date": "2017-07-11", "title": "Държавният глава Румен Радев ще посети Черна гора и Италианската република"}
{"url": "http://www.focus-news.net/news/2017/07/11/2414200/zam-ministar-denitsa-nikolova-shte-uchastva-v-rabotna-sreshta-po-vaprosite-v-oblastta-na-teritorialnoto-sblizhavane-i-gradskata-politika-v-grad-talin.html", "text": "Заместник-министърът на регионалното развитие и благоустройството Деница Николова ще участва в работна среща на Триото на Председателството на Съвета на ЕС, включващо Естония, България и Австрия. Това съобщиха от пресцентъра на МРРБ. Събитието ще се проведе на 11 юли в град Талин и се организира по покана на Естония. \r\nУчастниците в срещата ще обсъдят планираните от Триото дейности в областта на териториалното сближаване и градската политика през следващите 18 месеца. Предвижда се да бъде изготвен съвместен работен документ на Триото за този период.", "date": "2017-07-11", "title": "Зам.-министър Деница Николова ще участва в работна среща по въпросите в областта на териториалното сближаване и градската политика в град Талин"}
{"url": "http://www.focus-news.net/news/2017/07/11/2414199/ministar-ekaterina-zaharieva-shte-uchastva-v-sreshta-na-ministrite-na-vanshnite-raboti-na-darzhavite-ot-osse-v-avstriya.html", "text": "Заместник-министър председателят по правосъдната реформа и министър на външните работи Екатерина Захариева заминава за Австрия, където ще води българската делегация по време на Неформалната среща на министрите на външните работи на държавите-участнички в Организацията за сигурност и сътрудничество в Европа (ОССЕ), съобщиха от пресцентъра на Министерство на външните работи.\r\nСрещата се провежда в рамките на Австрийското председателство на ОССЕ и включва една пленарна сесия, която ще продължи с две дискусионни теми: предотвратяване на насилствения екстремизъм и радикализация, водещи до тероризъм, и развитие на структурирания диалог за настоящите и бъдещи предизвикателства и рискове за сигурността в пространството на ОССЕ. \r\nВ рамките на участието си министър Захариева ще проведе днес и утре двустранни срещи с Едвард Налбандян, външен министър на Република Армения, Андрей Галбур, външен министър на Република Молдова, и Павло Климкин, външен министър на Украйна. \r\nВ програмата на българския вицепремиер е предвиден и разговор с италианския министър на външните работи Анджелино Алфано, по време на който двамата ще обсъдят бъдещото взаимодействие между България и Италия по време на предстоящите през 2018 г. председателства на двете страни, съответно на Съвета на Европейския съюз и на ОССЕ.", "date": "2017-07-11", "title": "Министър Екатерина Захариева ще участва в среща на министрите на външните работи на държавите от ОССЕ в Австрия"}
{"url": "http://www.focus-news.net/news/2017/07/11/2414196/nimh-dnes-shte-bade-goreshto-maksimalnite-temperaturi-shte-sa-mezhdu-33-i-38.html", "text": "Днес ще е слънчево и горещо. Ще духа слаб, в Източна България до умерен вятър от изток-югоизток. Максимални температури между 33° и 38°, в източните райони на страната – от 25° до 31-32°, в София около 34°. Атмосферното налягане е по-високо от средното за юли, през деня ще се задържи почти без промяна. Това съобщи за Агенция „Фокус“ дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде слънчево с до умерен вятър от изток-югоизток. Максимални температури между 25° и 28°. Температурата на морската вода е 22°-26°. Вълнението на морето ще бъде около 2 бала.\r\nИ над планините ще бъде слънчево. След обяд, главно над масивите в Западна България ще има временни увеличения на облачността, но валежи са малко вероятни. Ще духа слаб до умерен северозападен вятър. Максималната температура на височина 1200 метра ще е около 28°, на 2000 метра – около 21°.", "date": "2017-07-11", "title": "НИМХ: Днес ще бъде горещо, максималните температури ще са между 33° и 38°"}
{"url": "http://www.focus-news.net/news/2017/07/11/2414201/zam-ministar-valentin-yovev-shte-prisastva-na-parva-kopka-za-izgrazhdaneto-na-prechistvatelna-stantsiya-za-piteyni-vodi-v-grad-kotel.html", "text": "Заместник-министърът на регионалното развитие и благоустройството инж. Валентин Йовев ще присъства на официална церемония по първа копка за строителството на пречиствателна станция за питейни води в град Котел. Това съобщиха от пресцентъра на Министерството на регионалното развитие и благоустройството. Събитието ще се състои утре – 11 юли 2017 г., от 15.00 часа в \"Парк Изворите\", помпена станция на В и К.", "date": "2017-07-11", "title": "Зам.-министър Валентин Йовев ще присъства на първа копка за изграждането на пречиствателна станция за питейни води в град Котел"}
{"url": "http://www.focus-news.net/news/2017/07/11/2414204/denyat-11-yuli-v-balgarskata-istoriya.html", "text": "1991 г. \r\nПубликувано е обръщение на президента Желю Желев по повод новата конституция. Според него тя е несъвършена, но е основа за осъществяване на демократичните процеси в България. Конституцията е основният закон на всяка държава, който урежда политическата, икономическата и социалната система. Конституцията е правна основа на законодателната дейност и на цялото законодателство. В историческото си развитие България има 4 конституции: Конституция на Българското княжество, изработена от Учредителното събрание в Търново през 1879 г., поради което е известна като Търновска конституция; Конституция на Народна република България – 1947 г., известна още като Димитровска конституция; Конституция на Народна република България – 1971 г., известна още като Живкова, и Конституция на Република България, изработена от VII Велико народно събрание – 1991 г.1979 г. \r\nВ периода 9 – 11 юли Тодор Живков е на приятелско посещение в Турция.1969 г. \r\nВ периода 8 - 11 юли на официално посещение в България е първият секретар на ЦК на Унгарската социалистическа работническа партия Янош Кадар.1953 г. \r\nПровежда се пленум на ЦК на БКП, който привежда политическата и икономическата политика на партията към идващите от Москва нови инструкции след смъртта на Сталин (5 март 1953 г.) и отстраняването на Лаврентий Берия. Те са за снижаване темповете на индустриализация, насочване на значителна част от капиталовложенията към селското стопанство с цел да се постигне подем в него и оттам да се подобри жизненото равнище, силно влошено след годините на ускорена индустриализация. Предвижда се увеличаване на продукцията за широко потребление и снижаване на цените. Спира се форсирането на кооперирането в селското стопанство, като към момента задачата е да се стабилизира постигнатото. Пленумът решава от трудовите лагери (ТВО) да се освободят всички, с изключение на \"най-опасните за социалния ред елементи\", и да се обсъди необходимостта от съществуването на лагерите. На 5 август 1953 г. след решението на пленума на ЦК на БКП от 11 юли същата година министърът на вътрешните работи Георги Цанков издава заповед за освобождаване от лагера в Белене на 858 души от категорията \"политически\". В лагера остават още 1055 души, от които 181 са за криминални престъпления.1944 г. \r\nВ хода на Втората световна война (1939–1945 г.) под натиска на правителството немското нападателно оръжие е изтеглено от българска територия.1913 г. \r\nВ периода 28 юни – 11 юли след Балканската война (1912-1913 г.) и в навечерието на Междусъюзническата война – 1913 г. (Втора балканска война) Румъния обявява война на България.1911 г. \r\nВоенното министерство се преименува в Министерство на войната. Военното министерство е създадено с княжески указ от 17 юли 1879 г. Според Привременното положение за българската войска от 17 декември същата година изпълнителната власт по военното управление принадлежи на военния министър, който действа под надзора и ръководството на княза. Във Военното министерство се съсредоточават управлението и командването на войските, щабовете и военните учреждения. Организационната структура на Военното министерство от 1879 г. до 1911 г. търпи непрекъснати промени. В началото на ХХ в. (според Закона за устройството на въоръжените сили на България от 1903 г.) тя придобива следния вид: Щаб на армията с оперативно, военно-инженерно и мобилизационно отделение, картографска и топографска част, административна и военностроителна част, инспектор на пехотата, Артилерийска инспекция, Кавалерийска инспекция и военносъдебна част. През 1905 г. при военния министър се създава Военен съвет със съвещателни функции. Има за задача да разглежда въпроси от законодателен и административен характер.1884 г. \r\nСъставено е Правителство на България, начело с Петко Каравелов.1842 г. \r\nЗа да се избегнат дипломатическите усложнения с Високата порта, Йоанис Ризос, гръцки министър на външните работи, нарежда на Александър Маврокордато, гръцкия пълномощен министър в Цариград, да освободи и изпрати в чужбина Георги Раковски след пристигането му в турската столица.\r\nГеорги Стойков Раковски е пръв идеолог на националното революционно движение, писател, публицист, етнограф. Роден е в Котел през февруари 1821 г. в будно търговско-занаятчийско семейство. Учи в родния си град, в Карлово и в гръцкото училище в Куручешме край Цариград. Там се свързва с дейци на движението за църковна свобода. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но понеже е гръцки поданик, трябва да бъде изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. През 1860 г. се установява в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи. Според плана в България трябва да бъдат създадени тайни комитети. Поради това той организира и ръководи в Белград Първата българска легия (1862 г.). Работи за създаване на съюз на балканските християнски народи за борба срещу турското робство (1863 г.), основава сред българските емигранти революционна организация \"Върховно народно българско тайно гражданско началство\" (1866 г.), разработва \"Привременен закон за народните горски чети за 1867-о лето\". Умира през 1867 г. от туберкулоза край Букурещ.1829 г. \r\nВ хода на Руско-турската война (1828 - 1829) руски отряди овладяват Месемврия (днес Несебър) и Анхиало (днес Поморие). През ХVІІІ и ХІХ в. Русия води поредица войни с Османската империя. В резултат на войните от 1710 - 1713 г., 1735 - 1739 г., 1768 - 1774 г. и 1787 - 1791 г. Русия се превръща в черноморска държава и укрепва своите позиции на Балканите. С войните през XIX в. (1806 - 1812 г., 1828 - 1829 г. и 1877 - 1878 г.) тя се стреми да утвърди своето влияние на Балканите, но и да завладее Проливите. Проведените войни допринасят за освобождаването на балканските народи. През избухналата през 1828 г. нова Руско-турска война руското командване е възложено на полк. Ив. П. Липранди. В корпуса на Липранди се стичат около 1500 български бежанци от Влашко, Молдова и Бесарабия.1773 г. \r\nВ хода на Руско-турската война (1768 - 1774) руските войски, командвани от генерал Петър Александрович Румянцев-Задунайски, преминават на юг от р. Дунав. Целта на генерал Румянцев е да разгроми основните турски сили разположени в Шуменската крепост, но опитът на руската армия да настъпи в тази посока се проваля.На 3 октомври 1768 г. подтикван от френския посланик в Цариград Шарл дьо Вержен, султан Мустафа III (1757 - 1774) обявява война на Русия. Като повод за войната служи намесата на Русия в полските дела, но целта на Високата порта е да възвърне влиянието и престижа си като европейска сила. В хода на бойните действия руската армия, командвана от генерал Румянцев, успява да се прехвърли на юг от р. Дунав, нанасяйки поредица от поражения на турските войски. Войната от 1768-1774 г. променя политическото статукво в Европейския югоизток, като политическото влияние на Русия върху балканските християнски народи нараства неимоверно.\r\nГраф Петър Александрович Румянцев-Задунайски (1725 - 1796) е руски фелдмаршал. Отличава се в Седемгодишната война и става губернатор на Малорусия (днешна Украйна). Във войната с Турция от 1768-1774 г. е главнокомандващ на руските войски, спечелва битката при Кагул и налага на Турция Кючуккайнарджанския мир. Взема участие и в следващата война с Турция (1787-1791 г.), обсажда крепостта Силистра и след това Варна, без да успее да ги превземе. През 1794 г. ръководи похода на Суворов срещу поляците. Фелдмаршалския си жезъл и титлата Задунайски получава след сключването на мира в Кючук Кайнарджа.На тази дата са родени:1964 г. \r\nРоден е Княз Кирил Преславски, херцог Саксонски (Сакс-Кобург-Гота) – син на Симеон II, кръстен е на чичо си (принц Кирил). Завършва теоретична и квантова физика в Принстънския университет. Специализира финаси, живее и работи в Лондон като банков експерт в централите на финансова къща “Лемън Брадърс” в Ню Йорк и Лондон (1991-2001 г.). Икономист е в лондонската фирма “Джи Ел Джи партнърс”, ръководител е на отдел за разпределение на инвестициите (от януари 2001 г.). Създател е на “Bulgarian City Club” (български клуб в Лондонското сити). Съветник е на българския президент Петър Стоянов по макроикономика (1997-2001 г.). Женен е за изкуствоведката Росарио Надал-и Фустер-Луигдорфила, от която има 3 деца – Мафалда, Олимпия и Тасило.1939 г. \r\nВ с. Видима, Ловешка област, е роден писателят Марко Семов (1939 - 2007). Марко Семов е есеист, публицист, народопсихолог. Завършва ВИИИ в София (1962). Работи като литературен сътрудник във в-к “Работническо дело” (1962 - 1972), главен редактор в Комитета за радио и телевизия (1972 - 1982), заместник-главен редактор на в-к “Работническо дело” (1982 - 1984). Наблюдател е по вътрешнополитически въпроси в Комитета за радио и телевизия (1984 - 1989). Защитава докторска дисертация на тема “Народопсихологията в творчеството на Захари Стоянов, Антон Страшимиров и Иван Хаджийски” (1984). Професор е в Софийски университет “Св. Климент Охридски” (1985). Изследва динамиката на обществените процеси и влиянието им върху душевността и морала на съвременния българин. Широк отзвук получават неговите пътеписни книги. Автор е на първия учебник по народопсихология (1993). Съчинения: “Колелото на историята” (1970), “Тридесет и три крачки към зрелостта” (1974), “Силуети по магистралата” (1975), “Шарени сенки” (1978), “По стъпалата на живота” (1979), “Четиридесет крачки зрелост” (1981), “Земя и обич” (1982), “Мисли насаме” (1982), “Душевност и оцеляване” (1982), “За Япония като за Япония” (1984), “Трите ключа” (1985), “Баба знае две и двеста” (1985), “Фул Макс” (1986), “Монголия, каквато ще я помня” (1986), “От зимата нататък” (1988), “Там, гдето” (1990), “И за Америка като за Америка” (1991), “Бизнес и морал” (1992). Автор е на сценарий за филма “Синята лампа”. Умира на 11 януари 2007 г. в София.1901 г. \r\nРоден е Илия Бешков (1901 - 1958), художник, карикатурист. От 1940 г. е професор във Висшия институт за изобразително изкуство \"Н. Павлович\". Един от най-добрите български илюстратори и карикатуристи. Оформя и илюстрира над 60 книги, пише прозаични откъси, психологически портрети, есета, мисли за изкуството и живота (\"Словото на Бешков\", сб., 1965 г.). Умира на 23 януари 1958 г.1864 г. \r\nВ с. Николаевка, Варненско, е роден Петър Дънов - Учителя (1864 - 1944). Петър Николаев Дънов е български богослов, основател на учението дъновизъм. Син е на свещеник. Завършва гимназия във Варна. Следва богословие и медицина в Америка (1888). След като се завръща в България, се занимава с френологични изследвания, после се отдава на чисто духовна работа – проповед и живот в съгласие със своите схващания. Към 1918 г. основава Бялото братство. Представя се за един от мировите учители, които се появяват на всеки 2000 години, за да обновят света чрез учението си. Автор е на книгата \"Науката и възпитанието. Началата на човешкия живот\", част І (1896 г.; ІІ издание – 1949 г.) и на множество беседи.  Умира на 28 декември 1944 г. в София.На тази дата умират:1925 г. \r\nВ София е убит публицистът Никола Габровски (1864 - 1925). Той е един от основателите на Българската работническа социалдемократическа партия (БРСДП) (1891). Роден е на 6 септември 1864 г. в Търново (дн. Велико Търново). Редактира и издава \"Българска социалдемократическа библиотека\" и вестник \"Работник\" (1892 - 1894). Народен представител е от листата на БРСДП (1894 - 1900 г., 1902 - 1903 г.). През 1914 г. преминава към социалдемократите – тесни социалисти. Автор е на статии по проблеми на българското работническо и социалистическо движение. През 1919 - 1923 г. е народен представител от листата на тесните социалисти.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-11", "title": "Денят 11 юли в българската история"}
{"url": "http://www.focus-news.net/news/2017/07/11/2414206/tenis-rafael-nadal-zagubi-ot-zhilya-myuler-na-osminafinala-na-uimbaldan.html", "text": "Испанецът Рафаел Надал загуби от Жиля Мюлер от Люксембург на осминафинала на турнира в Уимбълдън. \r\nСрещата приключи с поражение за испанеца с  3:6, 4:6, 6:3, 6:4, 13:15. Играта продължи 4 часа и 50 минути.  На четвъртфинала Мюлер ще играе с хърватина Марин Чилич.  Виктор Турмаков", "date": "2017-07-11", "title": "Тенис: Рафаел Надал загуби от Жиля Мюлер на осминафинала на Уимбълдън"}
{"url": "http://www.focus-news.net/news/2017/07/11/2414202/afp-16-dushi-sa-zaginali-pri-samoletnata-katastrofa-v-misisipi.html", "text": "16 души са загинали при катастрофата на американски военен самолет в южния щат Мисисипи, предаде  AFP.\r\n„Всичките 16 жертви да били на борда на самолета, собственост на корпуса на морската пехота на САЩ. Няма оцелели“, заяви директорът на местната служба за извънредни ситуации Фред Рандъл.  Виктор Турмаков", "date": "2017-07-11", "title": "AFP: 16 души са загинали при самолетната катастрофа в Мисисипи"}
{"url": "http://www.focus-news.net/news/2017/07/11/2414205/komisiyata-po-obrazovanieto-i-naukata-shte-bade-domakin-na-tseremoniyata-po-zakrivaneto-na-liderska-akademiya-za-direktori-na-uchilishta.html", "text": "Комисията по образованието и науката ще бъде домакин на церемонията по закриването на Лидерска академия за директори на училища, съобщиха от пресцентъра на Народното събрание. Събитието ще се проведе от 12.00 часа в зала „Изток” на Народното събрание. Председателят на парламента Димитър Главчев ще поздрави директорите, участвали в проекта. Над 20 директори на училища от София и областта ще получат своите сертификати за квалификация от председателя на Комисията по образованието и науката Милена Дамянова и от председателя на Управителния съвет на Съвета на жените в бизнеса в България Боряна Манолова. \r\n„Лидерска академия – квалификация за успешни директори на училища” се организира от Съвета на жените в бизнеса в България съвместно с Комисията по образованието и науката. Пилотното издание на проекта бе открито на 13 декември 2016 г. в Народното събрание. Управление на екип, насърчаване на инициативността, методи за комуникация и взаимодействие с представителите на училищната общност – държавни институции, педагогически специалисти, родители и деца са сред темите на обучението.", "date": "2017-07-11", "title": "Комисията по образованието и науката ще бъде домакин на церемонията по закриването на Лидерска академия за директори на училища"}
{"url": "http://www.focus-news.net/news/2017/07/11/2414168/the-telegraph-stotitsi-izostaveni-kamili-umirat-zaradi-diplomaticheskiya-spor-mezhdu-sauditska-arabiya-i-katar.html", "text": "Стотици камили са загинали от глад и жажда, след като са били изгонени от Саудитска Арабия заради дипломатическия ѝ спор с Катар, пише   The Telegraph.\r\nЖивотните са загинали, след като са били приклещени на границата между двете държави, където няма достатъчно храна и вода. Някои са изоставени да умират край пътищата, след като на собствениците им е даден час да напуснат фермите си. Това се случва, след като саудитските власти изгониха собствениците-катарци на ферми на територията на страната.  Така 15 хил. камили и 10 хил. овце остават безпризорни. Повече от 9000 камили са били върнати в Катар, който със своите 11600 кв. км. площ използва пасищата на своя съсед. \r\n„Върнах се от Саудитска Арабия. Видях повече от 100 мъртви камили по пътя, както и стотици загубени камили и овце“, заяви камиларят Хюсеин ал Мари. Друг фермер добави, че е загубил 50 глави добитък. \r\nМиналият месец Саудитска Арабия започна дипломатическа и транспортна блокада срещу Катар. Същевременно тя нареди всички катарци, обитаващи страната, включително и номадите-пастири и техните животни, да напуснат. В Саудитска Арабия остават около 150 хил. катарски камили и все още не е ясно кога или дали ще бъдат изгонени.  Виктор Турмаков", "date": "2017-07-11", "title": "The Telegraph: Стотици изоставени камили умират заради дипломатическия спор между Саудитска Арабия и Катар"}
{"url": "http://www.focus-news.net/news/2017/07/11/2414208/reuters-yuzhnokoreyskoto-razuznavane-sochi-che-kndr-nyama-tehnologiya-za-povtorno-navlizane-v-atmosferata-na-raketi.html", "text": "Разузнаването на Южна Корея не вярва КНДР да разполага с технология да нейната програма за междуконтинентални балистични ракети, предаде  Reuters.\r\nСпоред южнокорейския депутат, член на парламентарната комисия по разузнаване И Уан-Йон Националната разузнавателна агенция не е забелязала необичайна дейност на полигоните на Южна Корея.\r\nСеверна Корея изстреля наскоро обект, за който твърдеше, че е способна да пренася ядрена бойна глава междуконтинентална балистична ракета.  Виктор Турмаков", "date": "2017-07-11", "title": "Reuters: Южнокорейското разузнаване сочи, че КНДР няма технология за повторно навлизане в атмосферата на ракети"}
{"url": "http://www.focus-news.net/news/2017/07/11/2414184/reuters-sasht-velikobritaniya-i-kuveyt-prizovaha-kam-barzo-razreshavane-na-katarskata-kriza.html", "text": "САЩ, Великобритания и Кувейт призоваха всички страни от дипломатическата криза в Персийския залив да разрешат спора помежду си колкото се може по скоро чрез диалог, предаде  Reuters, позовавайки се на местни медии.\r\nДържавният секретар на САЩ Рекс Тилърсън и съветникът по национална сигурност на Великобритания Марк Седуил посетиха Кувейт, който служи като посредник в конфликта, за да разрешат спора между страните, които са и съюзници на Запада.\r\nДържавният департамент на САЩ заяви, че Тилърсън ще проведе преговори с политици от Кувейт, Катар и Саудитска Арабия. САЩ се притесняват, че кризата може да навреди на антитерористичните операции в региона и ще увеличи регионалното влияние на Техеран. Виктор Турмаков", "date": "2017-07-11", "title": "Reuters: САЩ, Великобритания и Кувейт призоваха към бързо разрешаване на катарската криза"}
{"url": "http://www.focus-news.net/news/2017/07/11/2414207/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "бщинските съветници от ПП ГЕРБ в град Пловдив ще проведат приемни с гражданите днес, съобщиха от пресцентъра на партията. Общинският съветник от ПП ГЕРБ в Общински съвет – Пловдив Иван Вичков ще приема граждани от 16.00 до 18.00 часа в офиса на ПП ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 12 юли, ще се проведат приемни с граждани на общински от ПП ГЕРБ в Общински съвет - Пловдив, както следва:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nГеорги Василев, от 16.00 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nД-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул. „Академик Петър Динеков”№1А. \r\nАни Лафчиева, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5. \r\nЕмил Русинов, от 17:30 до 19:00 часа в офиса на ПП ГЕРБ в район „Източен” на ул. „Коста Паница”№5. \r\nВ четвъртък, 13 юли, общинските съветници от ПП ГЕРБ в Пловдив ще проведат приемни с гражданите, както следва:\r\nПетър Попов ще се срещне с граждани от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nГошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул. „Академик Петър Динеков” № 1А.", "date": "2017-07-11", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/07/11/2414209/denyat-11-yuli-v-svetovnata-istoriya.html", "text": "2014 г. \r\nОколо 30 украински войници и граничари загиват при обстрел от страна на руски сепаратисти с ракетна система „Град“ на граничен пункт по границата с Русия.2013 г. \r\nМинистър-председателят на Люксембург Жан-Клод Юнкер подава оставка.2006 г. \r\nНад 170 души загиват, а други 400 са ранени, в резултат на серия терористични атаки в Бомбай, столица на индийския щат Махараштра. Взривовете са избухнали в пътнически влак и на няколко железопътни гари в града.2006 г. \r\nНа гробището в Мемориалния център в Поточари е отбелязана 11-тата годишнина от клането в Сребреница и са погребани 505 идентифицирани жертви, убити през юли 1995 г. Религиозният лидер на мюсюлманите в Босна мюфтията Мустафа Черич извършва религиозен обред пред около 20 000 души, сред които за първи път е и главният прокурор на Трибунала в Хага Карла дел Понте. Пред журналисти Дел Понте заявява, че е дошла в Поточари заради жертвите, но и заради онези, които са преживели “ужасния геноцид”. В Поточари присъстват и държавни представители на Босна и Херцеговина, чуждестранни посланици, политически и военни представители на международната общност и други.1996 г. \r\nМеждународният трибунал за бивша Югославия издава заповед за арестуването на босненските сръбски лидери Радован Караджич и Ратко Младич по обвинения в геноцид и военни престъпления. Трибуналът за престъпления, извършени в бивша Югославия е създаден през 1993 г. Официалното му наименование е “Международен трибунал за обвинение на хората отговорни за сериозните нарушения на международното хуманитарно право, извършени на територията на бивша Югославия след 1991 г.” Намира се в град Хага, Холандия.1995 г. \r\nВ босненския град Сребреница е извършено най-голямото клане в Европа след Втората световна война, при което загиват около 8000 мюсюлмани. На 11 юли 1995 г. започва едноседмичната кампания на етническо прочистване на босненски мюсюлмани в Сребреница, Източна Босна. В града, поставен тогава под протектората на ООН и обявен за зона за сигурност, армията на босненските сърби нахлува в мюсюлманския анклав и след превземането му, извършва масово клане. В резултат на кампанията 8000 души (предимно мъже и момчета) загиват или изчезват, други 25 - 30 хиляди, предимно жени и деца, са депортирани. 15 000 жители на Сребреница успяват да се спасят преди това. Клането се определя като най-голямото престъпление и нарушаване на човешките права в Европа след Втората световна война. Международният трибунал за военни престъпления в Хага постановява, че масовото унищожаване на мюсюлманите в Сребреница през 1995 г. има характера на геноцид. За директно отговорни за кланетата са смятани бившият политически и военен лидер на босненските сърби Радован Караджич и генерал Ратко Младич, обвинени на два пъти за военни престъпления в бивша Югославия (за обсадата на Сараево и за избиването на хиляди мюсюлмани в Сребреница).1987 г. \r\nОт 11 юли 1987 г., с раждането на 5-милиардния жител на планетата, се отбелязва Световният ден на народонаселението. Наричат го още Ден на 5-те милиарда.1982 г. \r\nНа финала на Световното първенство по футбол в Испания, отборът на Италия побеждава ФРГ с 3:1 и става световен шампион. \"Златното момче\" на италианския футбол става Паоло Роси.1971 г. \r\nСъстои се премиерата на рок-операта “Исус Христос - суперзвезда” от Ендрю Лойд Уебър и Тим Райс. През годините получава множество награди и предизвиква множество спорове както сред критиците, така и сред религиозни групи.1970 г. \r\nОткрит е първият тунел под Пиринеите, свързващ Франция и Испания.1942 г. \r\nПо време на най-дългата бомбардировка във военната история 1750 британски самолета атакуват окупираното от Хитлеристка Германия полско пристанище Гданск.1941 г. \r\nПриет е Закон за данък върху еврейското имущество. Еврейският въпрос е условно обозначение на расовата и етническата дискриминация спрямо еврейското население в Европа в навечерието и по време на Втората световна война 1939–1945. Проповядва се най-открито от немските националсоциалисти. След идването на А. Хитлер на власт в Германия (1933 г.) става и официална държавна доктрина. Под натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от лумпенизирани елементи – членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на професор Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилият обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември 1944 г.1934 г. \r\nФранклин Делано Рузвелт става първият американски президент, който прекосява Панамския канал. Франк Рузвелт е ХХХІІ президент на САЩ. Роден е на 30 януари 1882 г. в Ню Йорк. Член е на Демократическата партия. Завършва Харвардския университет през 1904 г. и Юридическия факултет на Колумбийския университет през 1907 г. От 1910 г. е сенатор от щата Ню Йорк. Рузвелт заема и отговорни постове в различни фирми и банки от 1921 г. до 1933 г. През 1921 г. заболява тежко и остава инвалид, но това не възпрепятства активната му политическа дейност. През 1928 г. е избран за губернатор на щата Ню Йорк. Усъвършенства значително трудовото законодателство на щата. През 1933 г. е избран за президент на САЩ, след което е преизбиран през 1936 г., 1940 г. и 1944 г. Рузвелт отменя сухия режим и успява да възпрепятства световна икономическа криза (1929-1933 г.), от която най-много негативи поема САЩ. Политиката му е определяна като \"Нов курс\". Рузвелт провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. След началото на Втората Световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и други материали на страните, участващи във войната против Хитлеристка Германия. Рузвелт участва при изработването на Атлантическата харта (1941 г.), в Техеранската (1943 г.) и Кримската (февруари 1945 г.) конференции. Умира малко преди края на Втората световна война на 12 април 1945 г. в Уорм Спрингс, Джорджия.1921 г. \r\nСлед активната намеса на Червената армия, Монголия става втората социалистическа държава в света.1903 г. \r\nВ ирландския град Корк се провеждат първите състезания на яхти с парен двигател.1804 г. \r\nПровежда се най-знаменитият дуел в историята на САЩ. Вицепрезидентът Аарон Бер смъртоносно ранява първия финансов министър на страната Александър Хамилтън.1700 г. \r\nВ Берлин се открива Германската академия на науките.1613 г. \r\nКоронясан е Михаил Романов - създател на последната династия, управлявала Русия до революцията през 1917 г.1533 г. >\r\nПапа Климент VІІ отлъчва от църквата английския крал Хенри VІІІ. В отговор крал Хенри VІІІ обявява създаването на самостоятелна английска църква.\r\nКарл IV е избран за император на Свещената Римска империя.\r\nРоден е мексиканският футболист Уго Санчес. Дебютира през 1977 г. Привлечен е в испанския “Атлетико”, където играе до 1985 г. Същата година става голмайстор на испанския шампионат и е определен за Спортист № 1 на страната си. От сезона 1985 - 1986 г. Санчес играе в “Реал” Мадрид, с който печели 5 титли на Испания, 2 пъти е носител на Купата на страната, а през 1986 г. и на Купата на УЕФА, още 4 пъти е голмайстор на испанската лига. През 1990 г. спечелва “Златната обувка” за най-добър реализатор в Европа. Санчес взема участие в 3 световни първенства.\r\nРоден е Джон Куинси Адамс - американски политик и VI президент на САЩ. Той е второ дете и най-голям син на втория президент на САЩ Джон Адамс. През 1787 година завършва право в Харвард и работи като адвокат в Бостън. През 1797 година става посланик на САЩ в Прусия, където остава до 1801 г. През 1803 година е избран в Сената, но напуска преди края на мандата си. През 1809-1814 г. е посланик в Русия; участва в преговорите в Гент за края на войната с Великобритания. През 1815-1817 г. е посланик във Великобритания, а след завръщането му е назначен за държавен секретар на президента Мънро. През 1825 е избран за президент на САЩ като мандата му продължава до 1829 г.\r\nВ Кордова е роден испанският поет Луис де Гонгора-И-Арготе (1561 - 1627). Единственият негов сборник \"Съчинения в стихове от испанския Омир\" излиза в годината на смъртта му - 1627. Той е представител на барока. Създава школа, известна под името гонгоризъм. Усложнява синтаксиса, претрупва стиховете с митологични образи, неологизми, сложни метафори, перифрази.\r\nВ Юлбъри, близо до Оксфорд, умира английският археолог Артър Еванс (1851 - 1941). От 1899 г. до 1930 г. извършва разкопки на остров Крит, където открива развалините на двореца в Кносос и изучава подробно културата от бронзовата епоха (дворцовия и стопанските комплекси, произведения на изкуството, глинени таблички с пиктографско линейно писмо). Еванс нарича тази култура минойска и определя нейните периоди. На базата на археологическите данни, реконструира държавния строй, религията и етапите от развитието на критското общество.\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-11", "title": "Денят 11 юли в световната история"}
{"url": "http://www.focus-news.net/news/2017/07/11/2414213/narodniyat-predstavitel-ot-bsp-za-balgariya-georgi-svilenski-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Георги Свиленски и общинският съветник Иван Таков ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на ГС на БСП - София. Желаещите могат да се запишат предварително на телефон 02/987 20 86.", "date": "2017-07-11", "title": "Народният представител от „БСП за България“ Георги Свиленски и общинският съветник Иван Таков ще проведат приемна за граждани"}
{"url": "http://www.focus-news.net/news/2017/07/11/2414214/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Във връзка с подмяна на водомерен възел на ул. „Траян Танев“ кв. „Суходол“ се налага спиране на водоподаването от 9.00 до 12:00 часа на клиентите а „Софийска вода”, живеещи в района на:\r\nул. „Траян Танев“, ул. „Хармония“, ул. „Прохладен път“, ул. „Проф. Димитър Михалчев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: „Проф. Димитър Михалчев“ ъгъла с ул. „Траян Танев“. Това съобщиха от пресцентъра на дружеството.\r\nНа 11 юли 2017 г. (вторник), във връзка с подмяна на сградно водопроводно тклонение на ул. „Стар Беловодски път“ вилна зона „Беловодски път“ се налага спиране на водоподаването от 10.00 до 18:00 часа на клиентите а „Софийска вода”, живеещи в района на:\r\nпо ул. „Стар Беловодски път“ от ул. „Беловодски път“ до ул. „Акация“\r\nпо ул. „Планинарска песен“ от ул. „Стар Беловодски път“ до ул. „Планинарска песен“ №16\r\nул. „Егреците“, ул. „Малкото копито“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акация“ ъгъла с ул. „Стар Беловодски път“.\r\nНа 11 юли 2017 г. (вторник), във връзка с подмяна на сградно водопроводно тклонение на ул. 7 кв. „Обеля“ се налага спиране на водоподаването от 9.30 до 13:30 часа на клиентите а „Софийска вода”, живеещи в района на:\r\nпо ул. 7-ма от ул. „Акад. Лихачов“ до ул. 12-та\r\nпо ул. 12-та от ул. 7-ма до ул. 8-ма\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7-ма ъгъла с ул. 12-та.\r\nНа 11 юли 2017 г. (вторник), във връзка с реконструкция на уличен водопровод на бул. „Рожен“ кв. „Илиянци“ се налага спиране на водоподаването от 09.00 до 21:00 часа на клиентите а „Софийска вода”, живеещи в района на:\r\nпо бул. „Рожен“ от ул. „Жасмин“ до ул. „Братия“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Рожен“ на площада пред кметството.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017-07-11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/11/2414216/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ - Варна Борислав Нанков, Николай Малев, Славчо Славов и Надя Георгиева ще се срещнат с граждани в дните до 14 юли. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Борислав Нанков е на 11 юли /вторник/, на Николай Малев – на 12 юли /сряда/, на Славчо Славов – на 13 юли /четвъртък/, на Надя Георгиева – на 14 юли /петък/.", "date": "2017-07-11", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2017/07/11/2414215/nimh-zhalt-kod-za-opasno-visoki-temperaturi-e-obyaven-za-18-oblasti-na-stranata.html", "text": "Жълт код за опасно високи температури е обявен за 18 области на страната, показва справка на сайта на Националния институт по метеорология и хидрология (НИМХ) при БАН. Предупреждението е в сила за областите Видин, Монтана, Враца, Ловеч, Плевен, Габрово, Велико Търново, Русе, Софийска област, София-град, Перник, Кюстендил, Благоевград, Пазарджик, Пловдив, Стара Загора, Кърджали и Хасково. Очаква се горещо време с максимални температури между 34° и 37°. При жълт код за екстремно високи температури са възможни здравни проблеми за чувствителни и болни хора, възрастни и деца.", "date": "2017-07-11", "title": "НИМХ: Жълт код за опасно високи температури е обявен за 18 области на страната"}
{"url": "http://www.focus-news.net/news/2017/07/11/2414219/telegraf-sarbiya-pravitelstvoto-na-sarbiya-obnovyava-stara-voenna-tehnika.html", "text": "През последните години Сърбия влага сериозни усилия за модернизиране на армията и за първи път от десетилетие насам има технически напредък във войската. Освен закупуване на ново военно оборудване обаче, правителството на Александър Вучич обновява и старо, като по този начин Белград спестява огромна сума пари, пише белградският вестник Telegraf.\r\nСпоред военнополитическия експерт Мирослав Лазански през последните години чрез различни оръжейни сделки и модернизацията на стара военна техника качеството на сръбската армия се е подобрило. В допълнение към това много от остарелите ресурси, хвърлени на склад, са въведени отново в експлоатация след необходимата модернизация.\r\n„Може да се каже, че за за първи път през последните 10 г. нашата армия се движи напред“, коментира експертът. \r\nСпоред Лазански и предишното правителство е било в състояние да се погрижи за подобряване на състоянието на въоръжените сили, но не им е обърнало достатъчно внимание. В това отношение обаче Александър Вучич е взел правилното решение. Тереза Герова", "date": "2017-07-11", "title": "Telegraf (Сърбия): Правителството на Сърбия обновява стара военна техника"}
{"url": "http://www.focus-news.net/news/2017/07/11/2414221/sofiya-vavezhda-se-vremenna-organizatsiya-na-dvizhenieto-za-izgrazhdane-na-kanalizatsiya-po-bul-lazar-mihaylov.html", "text": "Въвежда се временна организация на движението за изграждане на канализация по бул. „Лазар Михайлов”. Това съобщиха от пресцентъра на Столична община. От 00.00 часа на 16 август 2017 г. до 24.00 часа на 13 септември 2017 г. се забранява влизането на пътни превозни средства по източната половина от пътното платно на бул. „Лазар Михайлов”, между ул. „Руски войн” и ул. „Знание”. Движението ще се извършва в западната половина от пътното платно на булеварда, като същото се регулира с преносима светофарна уредба. \r\nЗа същия период се извършва и изместване на съществуващи автобусни спирки: \r\n- от 04.30 часа до 24.00 часа на 15 август 2017 г. както следва: \r\n- спирка с код 0039 „60-ТО ОУ” на бул. „Лазар Михайлов” в посока Околовръстен път и се измести със 100 м назад в посока Център; \r\n- спирка с код 0040 „60-ТО ОУ” на бул. „Лазар Михайлов” в посока Център се измества напред след ул. „Наука” в посока Център; \r\nОт 04.30 часа на 16 август 2017 г. до 24.00 часа на 14 септември 2017 г., както следва: \r\n-спирка с код 0040 „60-ТО ОУ” на бул. „Лазар Михайлов” в посока Център се измества назад със 100 м в посока Околовръстен път; \r\n- спирка с код 0039 „60-ТО ОУ” на бул. „Лазар Михайлов” се измества напред с 50 м в посока Околовръстен път.", "date": "2017-07-11", "title": "София: Въвежда се временна организация на движението за изграждане на канализация по бул. „Лазар Михайлов”"}
{"url": "http://www.focus-news.net/news/2017/07/11/2414220/haskovo-obshtina-sklyuchi-dogovor-s-veterinari-za-ogranichavane-populatsiyata-na-bezdomni-kucheta.html", "text": "Договор с „Ветеринарни практики ЗД“ ООД за ограничаване популацията на бездомни кучета сключи Община Хасково, като той ще действа до завършването на приюта за безстопанствени животни и пускането му в действие. Това съобщиха от Община Хасково. Мобилната амбулатория на клиниката е разположена до изградените помещения за приют в бившата ОСМА. Трима лекари започват улавяне на бездомните кучета в Хасково в ранните часове днес. Те ще бъдат придружени от служители на Общинско предприятие „Екопрогрес“ . Общинското предприятие ще координира работата на ветеринарите. Сигнали за безстопанствени кучета вече се приемат на телефон 038 62 20 20 , след работно време сигналите се записват от телефонен секретар. \r\nЖивотните ще бъдат упоявани със стрелички. След това с автомобил отговарящ на изискванията на закона ще бъдат отвеждани в мобилната амбулатория. Там ще бъдат обезпаразитявани външно и вътрешно, ваксинирани срещу бяс, кастрирани, чипирани, ще им бъде поставяна и ушна марка. Обработените кучета ще остават в помещенията на бившата ОСМА за 24 часа, след което съгласно изискванията на закона ще бъдат връщани на местата от където са уловени.\r\nОсвен това лекарите могат да евтаназират кучета при условията на чл 179 ал.3 от Закона за ветеринарно-медицинската дейност. \r\nВетеринарите ще изготвят и регистър на обработените кучета. Залавянето на кучетата ще става с възлагателно писмо от Общината. За акцията ще бъдат уведомени и хасковски дружества за защита на животните, които ако проявят интерес могат да присъстват на акциите по улавяне и обработка на животните.", "date": "2017-07-11", "title": "Хасково: Община сключи договор с ветеринари за ограничаване популацията на бездомни кучета"}
{"url": "http://www.focus-news.net/news/2017/07/11/2414218/krasimir-uzunov-v-makedoniya-periodichno-se-deystva-po-stariya-sindrom-ot-nyakogashna-yugoslaviya-za-balgariya-ili-losho-ili-nishto.html", "text": "В Македония периодично се действа по стария синдром от някогашна Югославия – за България или лошо, или нищо. Това Красимир Узунов, президент на Радио и Агенция „Фокус“ в интервю за предаването „Денят започва“ по БНТ. „Езиковият спор е от 1993 г., 1992 признахме Македония. До 1998 г. се натрупаха едни договори, които никой не ги подписваше. През 1999 г. по времето на премиера Иван Костов и на Любчо Георгиевски беше подписана една декларация, която за да заобиколи спорните въпроси се въведе формулировката конституционните езици на двете страни. Така и се подписаха документите“, обясни Узунов.\r\n„Няма признаване на нацията. Бог да прости президента Желев, вкарани в един казус – признавам държавата, не признавам нацията. Ако бяхме спрели дотук нямаше да има никакъв проблем. Това не означава, че тези сили, които и в момента водят борба срещу България, нямаше да работят по този начин“, допълни той. „Пак по времето на президента Петър Стоянов те спряха книгите за България. Там периодично, всичко за България, по стария синдром от някогашна Югославия – за България или лошо, или нищо“, каза още Узунов. \r\nВъв връзка с това откъде идват парите на бившия премиер Никола Груевски за финансирането на медиите, Узунов коментира: „При 10 години управление трябва да се направи ревизия на държавата“. \r\n„На 15 октомври в Македония са местни избори, както вървят нещата там ще настъпи време разделно“, заяви той. По думите му за сегашния премиер Зоран Заев ще бъде успех ако има 20 или 15 общини. \"Ако не това означава, че парламентарните избори няма да бъдат по-късно от 3 до 6 месеца\", добави Узунов. \r\n\"В Македония всеки ден се занимават с Джамбазки, с Божидар Димитров\", каза още той.", "date": "2017-07-11", "title": "Красимир Узунов: В Македония периодично се действа по стария синдром от някогашна Югославия – за България или лошо, или нищо"}
{"url": "http://www.focus-news.net/news/2017/07/11/2414225/pregled-na-dobr.html", "text": "„Виетнамският бизнес търси партньорство в региона“, съобщава на първа страница вестник „Нова добруджанска трибуна“. Разцвет бележи стокообменът между България и Виетнам, това е съобщила в Добрич по време на кръгла маса посланикът на Социалистическа република Виетнам у нас Н. Пр. Г-жа Нгуен Тхи Хонг Оан. Тя е запознала участниците и гостите на бизнес форума с политическата, икономическа и социална обстановка във Виетнам. В кръглата маса е участвала и е зам.-председателят на Българската стопанска камара Маргарита Попова. За ценно дарение на актрисата Грациела Бъчварова за Регионален исторически музей – Добрич съобщава изданието. Това е пишещата машина „Марица“ на писателката Севда Костова. Дарението е включено във фонд „Добруджански творци“ на Дом-паметника „Йордан Йовков“. По повод дарението музеят изказва огромна благодарност и увереност, че така е поставено началото на ползотворно сътрудничество. Всекидневникът съобщава за концерт за концерт „Романтична серенада с две флейти и китара“. Той ще се състои на 13 юли от 18.30 часа в Огледална зала „Нели Божкова“. Входът е свободен. Концертът ще е с участието на проф. Георги Спасов – флейта, Росица Бояджиева – флейта, и Нели Недева-Илиева – китара. В програмата са включени потпури от любими опери на Верди. „Ядрено магнитен резонанс работи вече в добричката болница“, съобщава на първа страница другият регионален вестник „Добруджанска трибуна“. Вчера официално е била открита специализирана лаборатория за медико-диагностични дейности, която разполага със съвременния апарат. Инвестицията е в рамките на около половин милион лева и се прави от немска компания. Първоначално изследванията с тази апаратура ще са платени. „Предстои рехабилитация на пътя Добрич-Албена“, съобщава изданието. Новината са съобщили на пресконференция на ПП ГЕРБ в Добрич. Народният представител Живко Мартинов е припомнил, че вече се работи по ремонт на пътя Варна-Добрич. Предстои рехабилитация на околовръстни пътища в областта, както и на други пътни отсечки. „Ботаническата градина в Балчик кани доброволци“, съобщава всекидневникът. Научно-образователният съвет на Балкански Екологичен център към Университетска ботаническа градина – Балчик продължава инициативата за насърчаване на доброволчеството. До 20 юли желаещите да се включат имат възможност да подадат заявления. Работата ще е за период от 7 дни, осигурени са възможности за настаняване.", "date": "2017-07-11", "title": "Преглед на добруджанския печат"}
{"url": "http://www.focus-news.net/news/2017/07/11/2414224/praznik-na-chudotvornata-ikona-na-presveta-bogoroditsa-troeruchitsa-v-troyanskata-sveta-obitel.html", "text": "На 12 юли Светата Православна Църква почита чудотворния образ на Пресвета Богородица „Троеручица”, която се съхранява и в Троянската света обител \"Успение Богородично\". Във връзка с това днес от 20.30 часа в съборния манастирски храм ще бъде отслужено всенощно бдение и св. Литургия в чест на Пресвета Богородица, предаде репортер  \r\nНикола Петков", "date": "2017-07-11", "title": "Празник на чудотворната икона на Пресвета Богородица Троеручица в Троянската света обител"}
{"url": "http://www.focus-news.net/news/2017/07/11/2414222/25-dushi-sa-raneni-pri-katastrofi-prez-izminaloto-denonoshtie-v-stranata.html", "text": "25 души са ранени при катастрофи през изминалото денонощие. Това съобщиха от пресцентъра на МВР. В страната са станали 20 пътнотранспортни произшествия, при които има двама с опасност за живота. На територията на столицата са станали  95  леки и три тежки пътни инцидента, при които има петима ранени.", "date": "2017-07-11", "title": "25 души са ранени при катастрофи през изминалото денонощие в страната"}
{"url": "http://www.focus-news.net/news/2017/07/11/2414210/krasimir-uzunov-isteriyata-v-makedoniya-e-dalboko-rezhisirana-skeptik-sam-za-gotovnostta-na-zoran-zaev-da-ponese-otgovornostta-i-da-vzeme-reshenie.html", "text": "Истерията в Македония е дълбоко режисирана, скептик съм за готовността на Зоран Заев да понесе отговорността и да вземе решение. Това Красимир Узунов, президент на Радио и Агенция „Фокус“ в интервю за предаването „Денят започва“ по БНТ. Във връзка с атаките от страна на опозиционната ВМРО – ДПМНЕ, Красимир Узунов поясни, че една такава организация, с подобна абревиатура в името си, която е тясно свързана с българската история, се оказва в момента най-антибългарската политическа сила в Македония, която води една откровена кампания, обвинявайки и министъра на външните работи и премира си в разпродажба не само на история, но и на национални интереси.\r\n„За мен има сценарий в Македония – това беше обявяването от така нареченото Гражданско правителство, воля на Македония, което призова да не се подписва \"Договорът за приятелство с окупаторите\". Обяснено е, сдъвкано е какво ще получи България и какво ще даде Македония. Тоест Македония няма да има право на т.нар. собствено малцинство в България, собствена история, език и самоличност. Напротив България ще получи за т.нар. си малцинство в Македония театри, училища, културни центрове“, коментира Узунов.\r\n„Цялата тази истерия за мен е дълбоко режисирана. Скептик съм за готовността да Зоран Заев да понесе цялата тази отговорност и да вземе решение. Разговорите между делегациите в Македония отприщиха една вълна на негативизъм срещу договора, респективно срещу България“, поясни той.\r\n\"Сценарият на ВМРО-ДПМНЕ е следният – притеснения максимално, недопускане да се разкъса обръчът, защото е обяснено, че всички балкански държави са душмани на Македония, най-много ние с Гърция, много по-приятелска Сърбия, проблемна Албания, но там ги е страх да говорят. Когато този народ се държи затворен, той много по-лесно се управлява\", добави Красимир Узунов.", "date": "2017-07-11", "title": "Красимир Узунов: Истерията в Македония е дълбоко режисирана, скептик съм за готовността на Зоран Заев да понесе отговорността и да вземе решение"}
{"url": "http://www.focus-news.net/news/2017/07/11/2414227/varna-zhgerb-primorski-organizira-diskusiya-za-otgovornoto-roditelstvo.html", "text": "По инициатива на женската организация на ПП ГЕРБ във варненския район „Приморски” ще се проведе дискусия, посветена на отговорното родителство, съобщиха пресцентъра на партията. Събитието ще се състои от 17.30 часа в конферентната зала на хотел „Реверанс”, на бул. „Осми Приморски полк” 58. \r\nЦелта на форума е да бъдат обсъдени възможностите за подобряване на диалога между учители и родители, както и ефективни мерки срещу агресията сред децата. Набелязаните предложения ще бъдат изпратени в Министерството на образованието и науката, което вече стартира обсъждане за промени в нормативната уредба.\r\nПоканени да вземат участие в срещата – разговор са директори на училища и детски градини, учители, членове на обществени съвети, родители.", "date": "2017-07-11", "title": "Варна: ЖГЕРБ - Приморски организира дискусия за отговорното родителство"}
{"url": "http://www.focus-news.net/news/2017/07/11/2414229/pazardzhik-remont-na-patnata-nastilka-se-izvarshva-po-napravleniyata-batak-rakitovo-i-bratsigovo-ravnogor.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Ограничено до края на деня е движението по автомагистрала „Тракия“, в района от 62 км до 65 км, заради косене и рязане на храсти в средната разделителна ивица. Частичен ремонт на пътната настилка се извършва по пътя Батак – Ракитово, от 1 км до 13 км, както и по пътя Брацигово - Равногор, от 15 км до 20 км. Ремонтите са в сила до края на деня. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. Опасност от падащи камъни има в Родопската част на областта, по направленията Пещера - Батак - Широка поляна, Варвара - Гара Костандово и Белово - Юндола.\r\nАлбена ЖИЛЕКОВА", "date": "2017-07-11", "title": "Пазарджик: Ремонт на пътната настилка се извършва по направленията Батак – Ракитово и Брацигово - Равногор"}
{"url": "http://www.focus-news.net/news/2017/07/11/2414217/die-welt-sled-sreshtata-na-g-20-v-hamburg-kasmetat-napusna-olaf-sholts.html", "text": "Трудно може да си представим политик, който ще оцелее след катастрофа като тази, на която станахме свидетели през последните дни в Хамбург, коментира германският национален ежедневник Die Welt. Само преди две седмици един от водещите вестници в страната - Die Frankfurter Allgemeine Zeitung, описа правителствения лидер на свободния ханзейски град като \"дете на съдбата\". Олаф Шолц бе спряган като \"изобретател на данъчния подход на ГСДП\", бляскав \"домакин на Г-20\" и \"надежда за периода\" след ерата на Ангела Меркел. И сега изведнъж сякаш всичко свърши. \r\nТова, което се случи, може да бъде видяно в снимките от горящите автомобили, ограбените магазини, летящите коктейли \"Молотов\" и от кадрите в един цял квартал, в който крайнолевите екстремисти дни наред безчинстваха пред очите на безсилната полиция и власт. Сега единственият въпрос, който остава, е дали Олаф Шолц ще успее да остане на поста си или ще бъде принуден да подаде оставка, след като успя да гарантира сигурността на делегатите, участвали в срещата на върха Г-20, но не и тази на гражданите. \r\nПоемането на лична политическа отговорност за събития от подобен тип е рядко срещано явление в Германия. Тереза Герова", "date": "2017-07-11", "title": "Die Welt: След срещата на Г-20 в Хамбург: Късметът напусна Олаф Шолц"}
{"url": "http://www.focus-news.net/news/2017/07/11/2414230/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Бандити изтръгнаха с джип банкомата в сградата на кметството в Катунци, при бягството го „изгубиха“ с близо 50 хил. лв.“. В статията пише, че свидетели са заснели кражбата чрез мобилните си телефони. Друго заглавие е „60-г. петричанин Николай Барбутов, обвинен като съучастник на ексченгето Георги Комов за наркотици, издъхна в ареста“. В ежедневника има и статия за катастрофа с македонци на автомагистрала „Струма“. Друго заглавие от ежедневника е „Пиян мъж обърка хотелската си стая, вместо до поръчаната проститутка, легна до семейство гърци“. В изданието има публикувано интервю с ловеца Марко Марков.", "date": "2017-07-11", "title": "Преглед на основните теми в благоевградския печат"}
{"url": "http://www.focus-news.net/news/2017/07/11/2414228/sliven-okrazhniyat-sad-shte-gleda-deloto-sreshtu-73-godishniya-mazh-ubil-paraliziranata-si-sapruga-ot-revnost.html", "text": "Окръжен съд – Сливен  гледа днес дело срещу 73 – годишен мъж, убил парализираната си съпруга от ревност, съобщиха от институцията. Срещу него са повдигнати обвинения по  чл. 116, ал. 1, т. 5, вр. чл. 115 от НК. Подсъдимият  Христо и съпругата му живеели в къща в село Градец, общ. Котел. Около 10 години преди смъртта си тя получила тежък инсулт. В резултат на това тя била парализирана, като е можела да движи само лявата си ръка, с която се е хранела. Била постоянно на легло, не можела да ходи, а подсъдимият се грижел за нея. На 5 декември 2016 г. около 01:00 часа след полунощ двамата се събудили и започнали да разговарят. В процесът на разговор жената започнала да споделя за бившите си връзки с други мъже преди брака им. Тя споделила на подсъдимия, че преди да се оженят е живяла на семейни начела с трима мъже, през различни периоди от време и едва след като била изгонена от тях се е омъжила за него. Това предизвикало подсъдимият да нанесе побой над съпругата си, независимо от това, че тя не можела да се защити. Христо В. взел едно дърво от подготвените за горене в печката и нанесъл множество удари по главата на съпругата си. Виждайки потеклата кръв, подсъдимият се уплашил и извикал бърза помощ. Въпреки намесата на лекарите, пострадалата починала ден по-късно.", "date": "2017-07-11", "title": "Сливен: Окръжният съд ще гледа делото срещу 73-годишния мъж, убил парализираната си съпруга от ревност"}
{"url": "http://www.focus-news.net/news/2017/07/11/2414231/gabrovo-propadnal-uchastak-zatrudnyava-dvizhenieto-v-uchastak-ot-patya-mezhdu-oblastniya-tsentar-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Нека водачите се движат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление - Габрово. Условията за пътуване в Габровска област са нормални. Настилките са сухи, трафикът интензивен. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец.\r\nЛуиза ТРАНЧЕВА", "date": "2017-07-11", "title": "Габрово: Пропаднал участък затруднява движението в участък от пътя между областния център и връх Шипка"}
{"url": "http://www.focus-news.net/news/2017/07/11/2414232/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва:\r\nДо 19.00 часа днес и от 07.00 до 19.00 часа на 12 юли: \r\n- на пл. „Кн. Александър І”; \r\n- на ул. „Съборна” между ул. „Цар Калоян” и пл. „Св. Неделя”.", "date": "2017-07-11", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/07/11/2414237/pazardzhik-mikrobiolozi-ot-rzi-se-otlichiha-s-dve-nagradi-ot-konkursa-agar-art.html", "text": "Представители от Микробиологична лаборатория в РЗИ - Пазарджик взеха участие в на конкурса Агар Арт за рисунка с микроорганизми върху петри, като се отличиха на четвърто място, съобщи за Радио „Фокус“ – Пазарджик Таня Чомакова, експерт в Здравната инспекция. На предизвикателството да представят своите способности и възможностите на науката експертките Силвия Велева и Силвия Ветренска нарисуваха върху хранителни среди много рисунки, от които селектираха и изпратиха. „Рисунките на състезаващите се бяха оценявани за първи път от професионално жури. Журито, съставено от четирима млади творци – художници, с отношение към природата и науката, класира творбата на двете микробиоложки „Етно“ на четвърто място“, уточни Чомакова. Тя допълни, че тандемът от РЗИ - Пазарджик спечели и наградата на RIDACOM с творбата “Панда“.\r\nАлбена ЖИЛЕКОВА", "date": "2017-07-11", "title": "Пазарджик: Микробиолози от РЗИ се отличиха с две награди от конкурса Агар Арт"}
{"url": "http://www.focus-news.net/news/2017/07/11/2414235/burgas-30-godishen-motorist-e-zaginal-pri-katastrofa.html", "text": "30-годишен моторист е загинал при катастрофа. Това съобщиха за Агенция „Фокус“ от ОДМВР - Бургас. Мотористът се е движил по улица „Иван Вазов“, при десен завой не е успял да овладее превозното средство и е излязъл от пътя. В катастрофата не са участвали други превозни средства. Инцидентът е станал около 7.30 часа тази сутрин.\r\nСтефан ПЕТРОВ", "date": "2017-07-11", "title": "Бургас: 30-годишен моторист е загинал при катастрофа"}
{"url": "http://www.focus-news.net/news/2017/07/11/2414211/ekathimerini-turskiyat-prezident-prizova-kompaniite-da-ne-dobivat-energiyni-resursi-v-kipar.html", "text": "На фона на провалените преговори за обединяването на Кипър президентът на Турция Реджеп Тайип Ердоган призова компаниите да не участват в добива на енергийни ресурси край брега на острова, ако „не искат да загубят приятел като Турция“, пише   Ekathimerini.\r\n„Не е възможно да се оцени, че някои енергийни компании действат заедно, или че стават част от някои безотговорни мерки, предприети от кипърските гърци. Искам да им напомня, че те могат да загубят приятел като Турция“, заяви Ердоган, без обаче да назовава по име въпросните компании. Френската „Тотал“ спечели лиценз от Кипър да добива енергийни ресурси край бреговете му. \r\nПравителството на Кипър миналия месец съобщи, че началото на добива ще започне между юли и октомври 2017 г. Турция е срещу това, сочейки, че природните ресурси на острова принадлежат и на гръцката и на турската му част.  Виктор Турмаков", "date": "2017-07-11", "title": "Ekathimerini: Турският президент призова компаниите да не добиват енергийни ресурси в Кипър"}
{"url": "http://www.focus-news.net/news/2017/07/11/2414238/blagoevgrad-dvizhenieto-se-izvarshva-v-edna-lenta-na-tretoklasen-pat-1972-mezhdu-selata-blatska-i-ablanitsa-pri-km-7700-zaradi-aktiviziralo-se-svlachishte.html", "text": "Двупосочно движение в една пътна лента се извършва на главен път Е-79, между Благоевград и Кресненското ханче, от км 363+000 до км 392+000, заради косене от двете страни на пътя. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. В лявата или дясната лента се извършва движението на автомагистрала „Струма“, в участъка от км 160+000 до км 166+500, при пътен възел Ново Делчево – граница Гърция, поради косене. Шофьорите да се движат с повишено внимание на второкласен път 84 Звъничево - Ветрен дол - Велинград - Юндола - Якоруда - о.п. Разлог, при км 98+500, тъй като е стеснен участък поради дестабилизиран банкет в ляво. Движението е урегулирано с необходимите пътни знаци. В една пътна лента се извършва движението на второкласен път 19, между Симитли и прохода Предел, от км 7+000 до км 21+500, поради косене от ляво и дясно на пътя. Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра.\r\nНатали СТЕФАНОВА", "date": "2017-07-11", "title": "Благоевград: Движението се извършва в една лента на третокласен път 1972, между селата Блатска и Абланица, при км 7+700, заради активизирало се свлачище"}
{"url": "http://www.focus-news.net/news/2017/07/11/2414240/sliven-zasilena-e-opasnostta-ot-padashti-kamani-po-patya-stara-reka-sliven-i-patya-sliven-ichera.html", "text": "Натоварено е движението по основните пътища на територията на област Сливен, съобщиха за Радио „Фокус“ – Сливен от Областно пътно управление. Трафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е интензивен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. Забранено е преминаването на тежки камиони над 10 тона през проходите \"Твърдишки\", както и по пътя Сливен – Ичера – Градец. Котленският проход е отворен за всички моторни превозни средства. Опасност от падащи камъни има по пътя Стара река – Сливен и пътя Сливен – Ичера. \r\nВ област Ямбол заради пропаднала настилка в една лента е движението в част от пътя Елхово – Изгрев и по пътя между селата Малък Манастир и Голям Манастир, където има пропаднали настилка и насип.", "date": "2017-07-11", "title": "Сливен: Засилена е опасността от падащи камъни по пътя Стара река – Сливен и пътя Сливен – Ичера"}
{"url": "http://www.focus-news.net/news/2017/07/11/2414241/voa-voennosluzhesht-na-sasht-e-arestuvan-po-obvineniya-v-terorizam.html", "text": "Сержант от американската армия, служил в Ирак и Афганистан, а към настоящия момент стациониран в Хаваи, е арестуван по подозрение за подпомагане на екстремистите от близкоизточната радикална групировка „Ислямска държава“. Това съобщиха от Федералното Бюро за Разследване (ФБР) на САЩ, предава радио Voice of America.\r\nИкайка Канг, на 34 г., е разследван от армията и ФБР повече от година и е задържан в събота, става ясно от разпространеното съобщение. \r\nСъгласно разпространените данни, Канг се е заклел във вярност на „Ислямска държава“. Освен това той е обвинен в опит да предаде военни документи и да обучава членове на групировката.\r\nАмериканските власти вярват, че става въпрос „единичен случай“, който не е свързан с организации, които биха представлявали заплаха за Хаваите или САЩ..Тереза Герова", "date": "2017-07-11", "title": "VOA: Военнослужещ на САЩ е арестуван по обвинения в тероризъм"}
{"url": "http://www.focus-news.net/news/2017/07/11/2414203/vremennata-parlamentarna-komisiya-za-ndk-shte-provede-parvoto-si-zasedanie-izslushvat-vitsepremier-i-dvama-ministri.html", "text": "Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз ще проведе първото си заседание. Това предвижда програмата за работа на Народното събрание. Заседанието е насрочено за 14.00 часа и ще се проведе в зала „Запад“ на парламента. Проектът на дневен ред на Комисията предвижда членовете й да изслушат вицепремиера Томислав Дончев, министъра на Българското председателство на Съвета на Европейския съюз 2018  Лиляна Павлова и министъра на културата Боил Банов. „Фокус“ припомня: На 30 юни Народното събрание реши да създаде Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.  Създаването на комисията бе по предложение на ПГ на „БСП за България“ след скандалите с уволняването на директора на двореца Мирослав Боршош от министъра на председателството Лиляна Павлова и последващото връщане на Боршош на поста от премиера Бойко Борисов. Комисията ще работи в срок от един месец. За председател на комисията бе избрана народният представител от ГЕРБ Диана Йорданова, а членове от квотата на партията ще бъдат: Снежана Дукова, Диана Саватева, Младен Шишков, Петя Аврамова, Георги Динев, Дилян Димитров и Тома Биков. От „БСП за България“ за членове на комисията бяха избрани: Атанас Костадинов, Румен Гечев, Жельо Бойчев, Никола Динков, Любомир Бонев и Димитър Георгиев. От „Обединени патриоти“ част от комисията ще бъдат: Йордан Апостолов и Маргарита Николова, от ДПС - Велислава Кръстева и Адлен Шевкет и от „Воля“ - Дора Христова. Няколко часа, след създаването на комисията в отворено писмо до медиите Мирослав Боршош обяви, че се оттегля от поста изпълнителен директор на НДК до приключване на проверките.", "date": "2017-07-11", "title": "Временната парламентарна комисия за НДК ще проведе първото си заседание - изслушват вицепремиер и двама министри"}
{"url": "http://www.focus-news.net/news/2017/07/11/2414243/prof-atanas-tasev-energien-ekspert-balgariya-ne-e-zachertana-kato-seriozna-destinatsiya-za-tranzitiraneto-na-gaz-v-regiona.html", "text": "България не е зачертана като сериозна дестинация за транзитирането на газ в региона и знак за това е участието на страната ни в Световния петролен конгрес, както и предстоящата реализация на проекта за газов хъб „Балкан“. Това коментира в сутрешния блок „Добро утро, България“ на Радио „Фокус“ енергийният експерт проф. Атанас Тасев. „Ние сме много в остра конкуренция, защото практически възможностите за реализация на подобни идеи като газови хъбове по отношение на Румъния, която има собствен добив на газ, при това с много ясна перспектива – скоро Румъния ще стане нетен износител на газ. Освен това през Турция се преплитат огромни газопреносни маршрути, така че при това положение ние просто можем да бъдем някакъв компромис за преразпределяне на определени количества газ, разбира се в рамките на очертаващата се като реалност идеята за газовия хъб „Балкан“, обясни проф. Атанас Тасев. Той коментира още, че с реализацията на газовия хъб „Балкан“ страната ни на практика ще минимизира загубите от спирането на Трансбалканския газорповод през 2019 г.", "date": "2017-07-11", "title": "Проф. Атанас Тасев, енергиен експерт: България не е зачертана като сериозна дестинация за транзитирането на газ в региона"}
{"url": "http://www.focus-news.net/news/2017/07/11/2414244/pregled-na-osnovnite-temi-vav-velikotarnovskiya-pechat.html", "text": "„Семейство, чиято къща беше залята от жестокото наводнение в с. Царевец: Съсипани сме! Целият ни живот остана под водата и калта“ е заглавие от първа страница на областния всекидневник „Янтра Днес”. Жестокото наводнение на 3 юли 2017 година на обяд в свищовското село Царевец зарина в кал животът на един български дом, в който живеят Илияна и Анатоли Ангелови. Само за половин час от пороите се препълва близкото дере до къщата на Ангелови, а ударната вълна пом8ита цялата покъщнина… Повече за неволите на семейството, прочетете на страниците на ежедневника. „Започна изграждането на кръгово кръстовище в центъра на Г. Оряховица“ е друго заглавие от днешното издание. С официална церемония започна изграждането на кръгово кръстовище между сградите на Общината и Пощата в центъра на горна Оряховица. Подробности за проекта, научете от всекидневника. „Обновяват още две детски площадки, други вече са изпочупени от вандали“, пише още вестникът. Започна ремонтът и обновяването на детски площадки в Целодневна детска градина „Соня“ и Детска ясла „Мечо Пух“. Новите съоръжения са съвременни и отговарят на всички изисквания за безопасна игра. Информация за ремонтите, ще намерите на страниците на „Янтра днес“. „Баща, осъден за наплащане 6 години издръжка, обжалва условна присъда“ е новина от криминалната хроника. На страниците на вестника ще откриете и статия, разказваща за коронясването на цар Калоян в двореца на Царевец. \r\n„Започнаха изграждането на ново кръгово кръстовище в Горна Оряховица“ е заглавие от другия областен ежедневник „Борба“. С традиционната вече бутилка шампанско, която символично бе разбита в строителния багер, вчера кметът на община Горна Оряховица инж. Добромир Добрев стартира изграждането на поредния строителен обект в железничарския град. Подробности за него, научете от страниците на ежедневника. „Новият президент на Ротари клуб е известен с мощна имотна агенция, създадена с пари от гурбет“ е друга тема от всекидневника. Калоян Ганев е бил гурбетчия от 2000 до 2004 година Първо в Холандия, после в Испания. Работи всичко, на най-вече в сферата на туризма като сервитьор и като готвач. Повече за него и поста му, прочетете във вестника. „Търновски лекари спасиха 16-годишно момче от Австралия“, пише още ежедневника. 16-годишен австралиец бе спасен от екип на Първа хирургия в търновската болница, научи „Борба“. Тинейджърът е опериран по спешност заради перитонит, получен вследствие на перфорация на апендикса. Момчето, което живее със семейството си в дряновското село Катранджии, постъпва в края на юни в инфекциозно отделение заради болки в корема и повръщане. Подробности, научете от „Борба“. На страниците на  днешното издание е поместен и материал за свободните места в паралелките с прием след VII клас в областта.", "date": "2017-07-11", "title": "Преглед на основните теми във великотърновския печат"}
{"url": "http://www.focus-news.net/news/2017/07/11/2414242/plovdiv-ogranicheno-e-dvizhenieto-na-kamioni-s-visochina-nad-4-m-prez-tunelite-po-patya-asenovgrad-narechenski-bani-obhodniyat-marshrut-e-prez-patya-krichim-devin.html", "text": "Ограничено е движението на камиони с височина над 4 м през тунелите по пътя Асеновград – Нареченски бани. Това съобщи за Радио „Фокус“ – Пловдив дежурен в Областно пътно управление. Обходният маршрут за тези коли е през пътя Кричим – Девин. Ремонти се извършват и по пътя Асеновград – Лясково. По тази причина са въведени временни ограничения на движението в района над Асеновата крепост. Ограничено е и преминаването на камиони над 12 тона по пътя Поповица – Болярци. Забранено остава движението на камиони над 5 тона по пътя Плодовитово – Първомай – Асеновград, заради влошено състояние на стоманен мост на река Марица. Обходният маршрут за водачите е през път ІІ-66 Стара Загора – Поповица и път І-8 Пловдив – Свиленград. Ограничено е движението на всички моторни превозни средства по пътя Белица – Загражден – Давидково, в участъка от км 13 до км 18, поради разрушена пътна настилка. Затворен за движение на всички моторни превозни средства е пътят Тополово – Леново – Поройна, в района на км 19. Проходът Троян – Кърнаре вече е отворен за движение за всички превозни средства.\r\nЦветана ТОНЧЕВА", "date": "2017-07-11", "title": "Пловдив: Ограничено е движението на камиони с височина над 4 м през тунелите по пътя Асеновград – Нареченски бани, обходният маршрут е през пътя Кричим – Девин"}
{"url": "http://www.focus-news.net/news/2017/07/11/2414245/kyustendil-vavedena-e-vremenna-organizatsiya-na-dvizhenieto-v-uchastak-ot-patya-mezhdu-bobov-dol-i-zhedna-v-rayona-na-14-km-poradi-svlachishte.html", "text": "Въведена е временна организация на движението в участък от пътя между Бобов дол и Жедна. Това съобщи за Радио „Фокус” – Кюстендил дежурният в Областно пътно управление – Кюстендил. Временната организация на движението е в района на 14 километър от пътя поради свлачище. Срокът на действие е до 31 юли 2017 година. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево“.\r\nВенцеслав ИЛЧЕВ", "date": "2017-07-11", "title": "Кюстендил: Въведена е временна организация на движението в участък от пътя между Бобов дол и Жедна, в района на 14 км, поради свлачище"}
{"url": "http://www.focus-news.net/news/2017/07/11/2414246/liderat-na-bsp-korneliya-ninova-shte-govori-za-predizvikatelstvata-pred-savremennite-lideri-v-nyu-york.html", "text": "Заседанието на Социалистическия интернационал започна със среща на президиума в Ню Йорк. В него участие взе председателят на БСП Корнелия Нинова, която е и вицепрезидент на световната организация. Основните теми на срещата днес бяха борбата с бедността, защитата на човешките права, мястото на жените и равенството на половете. Утрешното заседание на форума, който се провежда в централата на ООН, ще бъде открито от Антонио Гутериш, генерален секретар на ООН. На него ще бъдат обсъдени конфликтите в Близкия изток, проблемите с миграцията и бежанците. Лидерът на БСП Корнелия Нинова ще говори за предизвикателствата пред съвременните лидери и за политиките за промяна.\r\nВ заседанието участват държавни и партийни лидери от цял свят - Австрия, Белгия, Финландия, Чили, Израел, Мексико, Бразилия, Турция, Молдова, Венецуела, Русия, Палестина и др., с които Нинова ще проведе двустранни срещи.\r\nСоциалистическият интернационал е световна организация, състояща се от социалдемократически, социалистически и работнически партии. Понастоящем тя обхваща 153 политически партии и организации от над 100 държави от всички континенти. В момента 53 партии от Интернационала оглавяват правителства. Социалистическият интернационал има специален статут към ООН, като сферите й на компетентност включват борбата с бедността, развитието на демокрацията, защитата на човешките права.", "date": "2017-07-11", "title": "Лидерът на БСП Корнелия Нинова ще говори за предизвикателствата пред съвременните лидери в Ню Йорк"}
{"url": "http://www.focus-news.net/news/2017/07/11/2414236/sliven-mnogonatsionalno-uchenie-saber-guardian-2017-zapochva-na-poligon-novo-selo.html", "text": "Многонационално учение „Saber Guardian – 2017“  започва днес на полигон „Ново село“ край Сливен. Учението ще се проведе от днес до 20 юли 2017 г. на територията на България, Унгария и Румъния, съобщиха от Министерството на отбраната. Учението се ръководи от Командването на Сухопътните войски на САЩ в Европа и в него ще участват около 25 000 военнослужещи от 22 съюзнически и партньорски държави. По време на учението са предвидени ВИП-дни. Провеждано ежегодно от 2013 г., SG17 се редува през България, Румъния и Украйна и служи като част от Програмата за съвместни учения (Joint Exercise Program или JEP) на Европейското командване на Въоръжените сили на САЩ. SG17 е най-мащабното учение от серията “Saber Guardian” досега и ще подсили съвместната и смесена оперативна съвместимост при многообразие от набори от мисии със съюзнически и партньорски държави.\r\nSG17 е най-голямото учение от 18-те учения в Черноморския регион тази година. Подготвителните и интегрирани учения включват:\r\nResolute Castle 2017 – Строително учение, водено от Силите на САЩ, което ще се състои в периода 14 април – 30 септември 2017 г. на множество местоположения в Полша и Румъния. Подготвя за SG17 чрез провеждането на инженерни мисии на множество военни съоръжения за учение и полигони в Чинку, Михаил Когълничану, Бабадаг и Смардан в Румъния.\r\nОбщо 18 съюзнически и партньорски учения на Командването на сухопътните войски на САЩ в Европа (USAEUR) ще се проведат в Черноморския регион през 2017 г. с участието на 40 000 военнослужещи от 23 нации, като SG17 ще бъде най-мащабното. Докато всяко едно е отделно и различно, като цяло тези учения демонстрират изключителните съвместни и обединени способности на САЩ, нашите съюзници, партньори и НАТО, и подчертават нашата колективна воля за защита от регионална агресия.", "date": "2017-07-11", "title": "Сливен: Многонационално учение „Saber Guardian – 2017“ започва на полигон „Ново село“"}
{"url": "http://www.focus-news.net/news/2017/07/11/2414247/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-7-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 7 населени места в областта. Това съобщи за Радио „Фокус“ - Пирин Зоя Драгова, технически секретар във водоснабдителното дружество, обслужващо района. Почистването се извършва по предварителен график. До 17.00 часа днес се извършва почистване на резервоарите в село Садово, община Хаджидимово. До 17.00 часа на 12 юли се почистват резервоарите в село Градево, община Симитли. Утре приключва дезинфекцията и на резервоар „23 септември“ в Разлог. В село Кремен, община Банско, почистването приключва утре вечер. До 14 юли продължава почистването в село Вълкосел, община Сатовча. В 17.00 часа днес ще бъде завършено почистването в село Фъргово, община Сатовча. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nНатали СТЕФАНОВА", "date": "2017-07-11", "title": "Благоевград: Почистване и дезинфекция на резервоарите и водопроводната мрежа се извършва в 7 населени места в областта"}
{"url": "http://www.focus-news.net/news/2017/07/11/2414234/ibna-balgarskiyat-ministar-predsedatel-obsadi-energiyni-proekti-s-turtsiya-i-rusiya.html", "text": "В рамките на 22-то издание на Световния петролен конгрес в Истанбул, министър-председателят на България Бойко Борисов проведе разговори с представители на Русия и Турция относно развитието на енергийната инфраструктура в района на Югоизточна Европа, предава Independent Balkan News Agency.\r\nБойко Борисов и Бинали Йълдъръм имат сходно разбиране за развитието на газопреносната мрежа, която трябва да покрие региона, осигурявайки по-голяма сигурност на газовите доставки в Европа, се разбраха българският  Бойко Борисов и неговия турски колега Бинали Йълдъръм.\r\nТе се съгласиха, че добрите икономически връзки между България и Турция, както и тяхната географска позиция, предопределят важността на двустранните енергийни отношения, се казва в съобщение на българското правителство. Борисов е споделил, че голяма стъпка в това отношение би била изграждането на газов интерконектор между двете страни. Той също така подчерта подкрепата на страната за развитието на Южен газов коридор .\r\nБорисов също така  „отбеляза напредъка, направен в отношенията с Русия в енергийния сектор“. Той е описал като крачка в правилната посока „пътната карта“, подписана между българския енергиен министър Теменужка Петкова и председателя на Управителния съвет на „Газпром” Газпром Алексей Милер.Тереза Герова", "date": "2017-07-11", "title": "IBNA:  Българският министър-председател обсъди енергийни проекти с Турция и Русия"}
{"url": "http://www.focus-news.net/news/2017/07/11/2414239/pazardzhik-dvizhenieto-na-am-trakiya-pri-kalugerovo-v-posoka-burgas-se-izvarshva-v-edna-lenta-poradi-ptp.html", "text": "Движението на АМ \"Тракия\", при Калугерово, в посока Бургас, се извършва в една лента, поради ПТП. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, като спазват поставената пътна сигнализация.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "Пазарджик: Движението на АМ \"Тракия\", при Калугерово, в посока Бургас, се извършва в една лента, поради ПТП"}
{"url": "http://www.focus-news.net/news/2017/07/11/2414251/blagoevgrad-obshtinata-osiguryava-voda-v-goreshtite-dni-za-zhiteli-i-gosti-na-grada.html", "text": "По нареждане на кмета на община Благоевград д-р Атанас Камбитов,  са поставени апарати за вода в града за предпазване на гражданите от инциденти, поради високите температури. Те са монтирани в сграда на Общината, както и в Туристическия културно-информационен център. Това съобщиха от пресцентъра на Община Благоевград. Апаратите са поставени на закрити места, за да могат да охлаждат водата.\r\nОстава предупреждението към гражданите да не излизат в най-горещите часове на деня освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2017-07-11", "title": "Благоевград: Общината осигурява вода в горещите дни за жители и гости на града"}
{"url": "http://www.focus-news.net/news/2017/07/11/2414249/plovdiv-do-dva-dni-shte-bade-otvoreno-za-dvizhenie-iztochnoto-platno-na-bul-ruski-v-grada.html", "text": "До два дни ще бъде отворено за движение източното платно на бул. „Руски”, в участъка от кръстовището с ул. „Гладстон” до ул. „Преслав”. Това съобщи пред журналисти кметът на Пловдив Иван Тотев, предаде репортер на Радио „Фокус” - Пловдив. Очаква се съгласуване с КАТ. В момента в посочената отсечка се полага основният пласт от пътната настилка. Паралелно се работи и по тротоарите до завършването им. „След приключването на реконструкцията на бул. „Руски” започва полагането на първите пластове асфалт и на северното платно на бул. „Шести септември”, каза кметът. По думите му северното платно на бул. „Шести септември” ще бъде готово до края на следващата седмица. След това ще се работи по южната страна на булеварда.\r\nЦветана ТОНЧЕВА", "date": "2017-07-11", "title": "Пловдив: До два дни ще бъде отворено за движение източното платно на бул. „Руски” в града"}
{"url": "http://www.focus-news.net/news/2017/07/11/2414253/gartsiya-razbuntuvali-se-bezhantsi-zapaliha-palatki-i-konteyneri-v-lager-na-ostrov-lesbos.html", "text": "Разбунтували се бежанци запалиха палатки и контейнери в приемен център в Мория на остров Лесбос и не допуснаха в продължение на часове намесата на полицейските и противопожарните екипи, предава електронното издание на вестник Рrotothema.\r\nДо инцидента се е стигнало, след като група бежанци започнали протест срещу лошите условия на живот и срещу предстоящото си репатриране в Турция. \r\nПолицията, изпратена да въведе ред в центъра била посрещната с канонада от камъни, дървета и бутилки, което наложило употребата на сълзотворен газ.\r\nПостепенно бунтът обхванал голяма част от лагера, като протестиращите бежанци запалили палатки и контейнери.\r\nЧетирите противопожарни екипа не били допуснати да влязат в лагера, а от камъните пострадал един автомобил. \r\nДо вечерта лагера е останал под полицейска блокада.Тереза Герова", "date": "2017-07-11", "title": "Гърция: Разбунтували се бежанци запалиха палатки и контейнери в лагер на остров Лесбос"}
{"url": "http://www.focus-news.net/news/2017/07/11/2414254/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Сутрешните температури са от 10 до 24 градуса. Времето е ясно, по билата духа слаб до умерен вятър. Работят втора и четвърта линия на лифта на Пампорово, Ситняковският лифт на Боровец и кабинковият в  Банско. Няма регистрирани инциденти в планината през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017-07-11", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/11/2414258/cnn-voenen-samolet-se-razbi-v-misisipi-zaginali-sa-16-dushi.html", "text": "Шестнадесет души са загинали в катастрофа на военен самолет в американския щат Мисисипи, предава новинарският канал CNN.\r\nСъгласно данните от местните власти, всички жертви са се намирали на борда на машината. Няма оцелели. На мястото на произшествието са изпратени агенти на Федералното бюро за разузнаване (ФБР). \r\nАмериканските военни потвърдиха инцидента в съобщение, публикувано в социалната мрежа „Туитър“. Към момента не се привеждат други подробности за трагедията, включително и за причините, довели до нея..Тереза Герова", "date": "2017-07-11", "title": "CNN: Военен самолет се разби в Мисисипи, загинали са 16 души"}
{"url": "http://www.focus-news.net/news/2017/07/11/2414250/ekosistemite-v-zemite-s-ryadka-rastitelnost-sa-v-dobro-sastoyanie-sochat-rezultatite-ot-priklyuchil-proekt.html", "text": "Екосистемите в земите с рядка растителност са в добро състояние. Констатацията е направена след приключване на проект „Картиране и оценка на екосистемните услуги в земи с рядка растителност в България“. Това съобщиха от пресцентъра на Министерство на околната среда и водите (МОСВ). Проектът е изпълнен от Института по биоразнообразие и екосистемни изследвания – Българска академия на науките по Програмa BG03 Биологично разнообразие и екосистеми чрез Финансовия механизъм на ЕИП 2009-2014 г. с Програмен оператор МОСВ. Целите постигнати от реализацията на проекта са прецизиране на разпространението на местообитанията, отнасящи се към екосистеми в земи с рядка растителност извън защитените зони от мрежата Натура 2000.\r\nПреобладаващата част от териториите, заети от земи с рядка растителност са оценени с бал 2 и 3 по отношение на възможностите за предоставяне на услуги. Оценките отразяват реално капацитета на този тип екосистеми, предвид съвкупността от специфични характеристики по отношение на биотично разнообразие, абиотични фактори, разпространение в България и потенциал за ползване. \r\nТериториите на Черноморското крайбрежие са с по-голяма стойност и потенциал като места, предлагащи условия за туризъм в съчетание на места с достъп до обекти на културно-историческото и археологическото наследство. Предлагат възможност за обучение, научни изследвания и съхраняват специфично биоразнообразие.\r\nСкалните и сипейните местообитания във вътрешността на страната досега са били основно използвани за научни проучвания в областта на биологичното разнообразие, но определено имат потенциал като ландшафтни обекти с естетическа стойност, особено по-достъпните от тях, намиращи се в близост до населени места, туристически обекти и маршрути.\r\nРезултатите от изпълнението на проекта могат да се използват от общинските и областните административни структури, туристически агенции, структурите на МОСВ, училища, НПО и заинтересовани страни при планиране на дейности в областта на природосъобразния туризъм и рекреация, обучението и популяризиране на природни забележителности. Създадената база данни, слоеве в ГИС и карти предоставят по удобен начин възможност за използване на резултатите от проекта.", "date": "2017-07-11", "title": "Екосистемите в земите с рядка растителност са в добро състояние, сочат резултатите от приключил проект"}
{"url": "http://www.focus-news.net/news/2017/07/11/2414260/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Община Свищов е един от първенците по реализиране на различни проекти, подобряващи живота на гражданите. Основно място сред тях заемат тези, които са съсредоточени в образователната среда. Благодарение на един такъв проект, местната администрация закупи народни носии за децата от няколко градини в региона. Повече за реализацията на дейностите и основната идея ще ни разкаже в днешното издание на предаването „Добре дошли в Свищов“ на Радио „Фокус“ – Велико Търново Маргарита Перникова, началник на отдел „Социално-икономическа политика и финансиращи програми” в местната администрация. През миналата седмица началникът на пожарната в крайдунавския град бе отличен от Министерство на вътрешните работи. Призът му бе връчен по време на официална церемония, по случай празника на МВР. Повече за наградата ще ни разкаже директорът на РС ПБЗН Светлин Михайлов. В минутите на предаването ще Ви запознаем и с дейността на Общинското предприятие „Обреди Свищов“. Директорът Димитър Димитров разкри, че за последната година приходите са значително увеличени. На какво се дължи това ще научите в днешното издание на „Добре дошли в Свищов“. Телефонът за връзка със студиото е 0885 303 375.", "date": "2017-07-11", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/07/11/2414259/smolyan-treti-den-prodalzhava-izdirvaneto-na-momcheto-blasnalo-petima-peshehodtsi-kray-selo-trigrad.html", "text": "Трети ден продължава издирването на момчето, блъснало петима пешеходци край село Триград. Това съобщиха за Агенция „Фокус“ от ОДМВР – Смолян. Продължават оперативно-издирвателните мероприятия на територията на цялата страна. Няма развитие по случая до този момент, все още 16-годишното момче е в неизвестност. Извършителят е обявен за общодържавно издирване и е известен на полицията. В издирването около село Триград са се включили полицейски и горски служители и хора, които познават младежа. \r\nПо първоначални данни пешеходците са били седем, като от тях четирима са пострадали.  Впоследствие се оказва, че са пострадали петима. Сред пострадалите е 6-годишно момиче. Те са настанени в болницата в Смолян и са извън опасност за живота. Имат телесни повреди, но са в стабилно състояние. В момента се лекуват.  „Фокус“ припомня:  По първоначални данни преди три дни 16-годишно момче е блъснало четирима пешеходци в района на Триград. Момчето е било без книжка и е избягало от мястото на инцидента. Случаят се наблюдава от Районната прокуратура в Девин, образувано е досъдебно производство. Изясняват се обстоятелствата около възникването на инцидента.\r\nДеница КИТАНОВА", "date": "2017-07-11", "title": "Смолян: Трети ден продължава издирването на момчето, блъснало петима пешеходци край  село Триград"}
{"url": "http://www.focus-news.net/news/2017/07/11/2414261/burgas-mobilni-telefoni-i-chuzhda-valuta-sa-otkradnati-ot-zhilishtna-sgrada-v-sozopol.html", "text": "Мобилни телефони и чужда валута са откраднати от жилищна сграда в Созопол. Това съобщиха от ОДМВР - Бургас. На 10 юли, около 05.00 часа, в Районно управление - Созопол е получено съобщение от 27-годишен молдовски турист, отседнал в Созопол за това, че от стаята му, намираща се на първия етаж в кооперация на ул. \"Каваци\", в която е проникнато вероятно през незатворената балконска врата, е извършена кражба на: два мобилни телефона, ръчен  часовник, сумата от 700 долара, 220 евро, 200 румънски леи и 1 000 молдовски леи и други лични вещи. Работата по случая продължава от служители на Районно управление – Созопол.", "date": "2017-07-11", "title": "Бургас: Мобилни телефони и чужда валута са откраднати от жилищна сграда в Созопол"}
{"url": "http://www.focus-news.net/news/2017/07/11/2414262/the-local-frantsiya-mozhe-da-spre-edna-treta-ot-yadrenite-si-reaktori.html", "text": "Новият министър на околната среда на Франция Никола Юло заяви, че една трета от ядрените реактори в страната може да бъдат изведени от експлоатация с оглед на плановете да се намали делът на енергията, произвеждана от АЕЦ, съобщава вестник The Local.\r\nПрез 2015 г. тогавашното правителство на социалистите прие закон, който задължава страната до 2025 г. да намали електроенергията, произвеждана от атомни централи,  до 50%. Към момента нейният дял е 75%.\r\n„Ние разбираме, че за да достигнем тази цел, ще се наложи да спрем част от реакторите ни“, заяви Никола Юло пред местно радио. „Най-вероятно ще се наложи да спрем 17 реактора, но това все още не е уточнено“, обясни министърът. \r\nЮло, известен природозащитник, бе назначен за министър на екологията в правителството на новия президент на Франция Еманюел Макрон. \r\nТой представи амбициозен план за климата, който включва няколко амбициозни цели за намаляването на вредните емисии, като например спирането на продажбата на автомобили с бензинови и дизелови двигатели до 2040 г., но срещна силна критика заради липсата на детайли как точно това би се случило.\r\nФранция притежава 58 атомни реактора, под шапката на държавната корпорация EDF,  които произвеждат електроенергия на най-ниските цени в Европа. Страната печели по 3.4 млрд. долара годишно от износа ѝ към съседни държави.\r\nОстаряващата мрежа от ядрени централи някога е била повод за национална гордост, но подкрепата за по-нататъшното ѝ развитие отбеляза рязък спад след катастрофата в японската АЕЦ „Фукушима“ от 2011 г. \r\nВ момента френското правителство прави усилия страната да премине към използването на повече възобновяеми енергийни източници.Тереза Герова", "date": "2017-07-11", "title": "The Local: Франция може да спре една трета от ядрените си реактори"}
{"url": "http://www.focus-news.net/news/2017/07/11/2414264/shumen-lyatna-zabavachnitsa-organizira-kashta-muzey-panayot-volov-v-grada.html", "text": "Лятна „Забавачница“ организира къща музей „Панайот Волов“ в Шумен. Тя ще се проведе от днес до 15 юли, съобщи за Радио „Фокус“ - Шумен Милена Андреева, гл. уредник. Заниманията ще бъдат от 10.00 до 16.00 часа. Предвидени са основно за деца в предучилищна възраст, а за по-големите ще бъдат организирани паралелни занимания, за да бъде интересно на всички. Занятията са концентирани основно в девет тематични направления - запознаване с особеностите на възрожденската къща, занимания и занаяти на старите българи, Ден на българската народна приказка, запознаване с творчеството за деца на Стилиян Чилингиров. Децата ще научат легенди и предания за шуменските герои, ще се докоснат до старинни и ценни книги, ще научат повече за професията „музеен работник“, ще пътешестват из миналото на шуменския край. Ежедневно в рамките на „Забавачницата“ ще има минути и за приложна работа „Сръчни ръчички“, като децата сами ще изработват предмети и сувенири, свързани с българската традиция и фолклорно изкуство. „Предвидили сме и тема за пътя на изкуството, така че мисля, че ще предложим на децата на Шумен една интересна програма“, каза Милена Андреева. „Забавачницата“ в къща музей „Панайот Волов“ ще има и второ издание, в периода от 1 до 5 август.\r\nИвелина ИВАНОВА", "date": "2017-07-11", "title": "Шумен: Лятна „Забавачница“ организира къща музей „Панайот Волов“ в града"}
{"url": "http://www.focus-news.net/news/2017/07/11/2414265/sport-bayern-myunhen-vzima-pod-naem-futbolist-na-real-madrid.html", "text": "Германският шампион Байерн Мюнхен ще вземе под наем полузащитника на Реал Мадрид Хамес Родригес, предава телевизионният канал ZDF.\r\nНа 25-годишния колумбиец ще бъде предложено да премине в баварския тим за срок от две години с последващо право за закупуването му. \r\nДействащият договор на Родригерс с Реал Мадрид е до 2020 г.", "date": "2017-07-11", "title": "Спорт: Байерн Мюнхен взима под наем футболист на Реал Мадрид"}
{"url": "http://www.focus-news.net/news/2017/07/11/2414248/der-spiegel-sreshtata-na-g-20-tezhki-shteti-za-hamburg-nula-problemi-za-angela-merkel.html", "text": "Градусът на напрежението в северния ханзейски град Хамбург остава висок и след закриването на двудневната среща на високо равнище на \"групата на двайсетте\". Равносметката изглежда простичка: репутацията на регионалния правителствен лидер Олаф Шолц (ГСДП) пострада силно - от редиците на Християндемократическия съюз (ХДС) поискаха оставката му, а в медиите се появиха коментари за провала му да гарантира сигурността при провеждането на форума на Г-20, въпреки че лично отправи предупреждения, съгласно които градът не е подходящо място за провеждането на събитие от подобен мащаб. От друга страна обаче, канцлерът Ангела Меркел излезе от ситуацията без никакви политически щети, коментира изданието Der Spiegel. \r\n\"Срещата на върха може да бъде проведена\", увери Меркел далеч назад във времето, когато бе избиран град, в който да бъдат поканени лидерите на водещите индустриални и развиващи се страни. Дори и на фона за изострящата се предизборна борба, изглежда, че събитията от предходната седмица в Хамбург няма да се превърнат в перфектната политическа буря за непоклатимия канцлер. \r\nНо дали всичко наистина е наред? За Меркел, от стратегическа гледна точка, отговорът категорично е \"да\". Различните обществени възприятия са факт: евентуална бъдеща кандидатура на Шолц за канцлерския пост стана по-малко вероятна след събитията в Хамбург, докато Меркел може да продължи уверено напред и след кошмара на насилието в северния германски град. \r\nОт редакцията на изданието обаче услужливо припомнят политическата отговорност на канцлера за събитията, които съпровождаха срещата на Г-20.\r\nАнгела Меркел бе тази, която настояваше форумът да бъде проведен в голям град. Хамбург, нейният роден град, бе инициатива и решение тъкмо на германския канцлер. Опасенията на органите за сигурност и доказателствата за силната автономна сцена в града очевидно не попречиха на Меркел да наложи мнението си, че градът е \"перфектен домакин\" за срещата. От редиците в Берлин все още не се чува самокритика за грешната й преценка. Със затворена уста по темата е и правителственият говорител Щефан Зайберт. \r\nАргументът, че само няколко големи градове в Германия от гледна точка на логистиката са в състояние да бъдат домакин на събитие от подобен мащаб, както и че Берлин и Мюнхен са елиминирани заради куп други аргументи, е разбираем. Въпреки това последната среща на Г-20 бе напълно различна от предишните. Има сериозни щети и пострадали - резултати, които едва ли някой е очаквал. Остават редица отворени въпроси, но до момента по всичко личи, че никой в Германия не иска да ги свърже с управляващия канцлер, за да получи отговорите. Тереза Герова", "date": "2017-07-11", "title": "Der Spiegel: Срещата на Г-20: Тежки щети за Хамбург, нула проблеми за Ангела Меркел"}
{"url": "http://www.focus-news.net/news/2017/07/11/2414263/pazardzhik-dvizhenieto-na-avtomagistrala-trakiya-pri-kalugerovo-v-posoka-burgas-se-izvarshva-v-edna-lenta-poradi-pochistvane-na-patnata-nastilka.html", "text": "Движението на автомагистрала „Тракия“, при Калугерово, в посока Бургас, се извършва в една лента, поради почистване на останали части от автомобил при старо пътнотранспортно произшествие, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че в днешния ден няма пътен инцидент в този участък. „Служители на АПИ почистват останали парчета и автомобилни части от предишен пътен инцидент. Почистването е с цел те да не пречат на движението. За това движението е в едната пътна лента“, обясни Стоянов.\r\nВаня НИКОЛОВА", "date": "2017-07-11", "title": "Пазарджик: Движението на автомагистрала „Тракия“, при Калугерово, в посока Бургас, се извършва в една лента поради почистване на пътната настилка"}
{"url": "http://www.focus-news.net/news/2017/07/11/2414266/pregled-na-osnovnite-temi-vav-varnenskiya-pechat.html", "text": "„Англичаните и руснаците отново с интерес към ваканционни имоти по Черноморието“ е заглавие то първа страница в днешния брой на варненския вестник „Черно море“. Подем при покупките на жилищни имоти в големите градове и на ваканционни имоти по Черноморието показва изследване за първото тримесечие на 2017 г. на една от големите агенции за недвижими имоти, проведено на територията на цялата страна. Според експертите ефектът в сегмента „Ваканционни имоти“ се изразява в преодоляване на кризата от отлива на руските и британските купувачи, стабилизация на цените и поддържане на траен интерес и обеми продажби. „След проверка на министър Ангелкова събарят три незаконни заведения на централния плаж в Кабакум“ е друго заглавие в ежедневника. Масирана проверка на централния плаж на Кабакум извърши министърът на туризма Николина Ангелкова съвместно с представители на други контролни институции, включително НАП и МВР. Проверката установи, че три заведения на тази ивица извършват неправомерно търговска дейност на плаж, който е със статут на неохраняем. „15 август ще бъде почивен ден за варненци“ е друга тема в изданието. За поредна година 15 август – празник на Варна и Успение на Пресвета Богородица, ще бъде празничен и неприсъствен ден за варненци. Това решиха общинските съветници от ПК „Култура и духовно развитие“ по предложение на кмета Иван Портних. Решението на комисията трябва да бъде гласувано и на сесия на Общинския съвет. Тази година се навършват 25 години, откакто празникът на Варна се отбелязва в деня на Успение на Пресвета Богородица. „Почетоха първия български контраадмирал, командвал флота“, четем още в броя. 126 години от рождението на контраадмирал Иван Вариклечков бяха отбелязани с военен ритуал пред щаба на ВМС. Той е първият действащ контраадмирал на Българския военноморски флот. В историята остава с това, че по време на коронен съвет преди втората световна война обявява, че България трябва да запази неутралитет и не бива да се включва на страната на Германия, тъй като немците ще бъдат победени. Това му струва командването на военноморските сили и бива преведен в запаса. В следващите години той се бори за препитанието на семейството си. Иван Вариклечков е желан и търсен преподавател както от курсантите и кадетите, така и от академичната общност във Военноморското училище, чак до края на дните си. „Моряшкият синдикат нарече обвиненията „некомпетентни“ е озаглавен седмичният коментар в „Народно дело Седмицата“. „Изявленията в средствата за масова информация на вицепремиера Валери Симеонов относно приватизацията на БМФ е, меко казано, некомпетентна, емоционална и създава погрешна представа за последствията от приватизацията на Параходство БМФ. Това се казва в официална декларация на Моряшкия синдикат, подписана от неговия председател Красимир Вълчев. Моряшки синдикат декларира, че при тази продължителна криза, ако Параходство БМФ беше останало държавно, то сега нямаше да съществува, щеше да е фалирало и работните места щяха да са нула. След приватизацията бяха предприети мерки за оздравяване на фирмата в условията на невиждана и безпрецедентна по дълбочина криза и най-ниските в историята на корабоплаването нива на фрахтовия пазар“, посочва изданието. „Втори новопостроен 42 300-тонен кораб на Параходство БМФ АД вдигна флаг и поема в своя първи рейс“, е друго заглавие в седмичника. От Китай идва поредното потвърждение, че „Параходство Български морски флот“ АД развива с бързи темпове своя флот. На 6 юли 2017 г. в китайската корабостроителница Jiangsu Hongqiang Marine Heavy Industry, Qidong (недалече от Шанхай), бе вдигнат флагът на новопостроения 42 300-тонен бълкер (кораб за насипни товари) „Рила“. „Вдигат огради около държавните и общински терени в „Максуда“, информира изданието. Общинските и държавни терени в ромския квартал „Максуда” ще бъдат оградени с цел там да не се допуска ново незаконно строителство и поддържане на площите чисти, каза кметът на Иван Портних пред „Дарик“, посочва седмичникът. През последните няколко години в ромската махала са премахнати над 130 незаконни обекта, изградени върху частни или общински терени. Предстои събарянето на други 25 незаконни постройки, за които има влезли в сила заповеди. Към събаряне и тук ще се пристъпи след приключване на процедурата по избор на изпълнител, обясни Портних.", "date": "2017-07-11", "title": "Преглед на основните теми във варненския печат"}
{"url": "http://www.focus-news.net/news/2017/07/11/2414269/izplaten-e-ostatakat-ot-zadalzheniyata-kam-edin-ot-finansovite-kreditori-na-bdzh.html", "text": "БДЖ успя да изплати оставащите задължения на стойност 13.650 млн. лева към „Еврофима” (Европейското дружество за финансиране закупуването на подвижен жп състав). Това съобщиха от пресцентъра на БДЖ. След като няколко дни преди това бяха погасени 5.497 млн. лева, дългът към финансовата институция вече е напълно изплатен.\r\nЗаемът от „Еврофима” е на обща стойност от 40 млн. лева и е използван за закупуване на рециклиран подвижен състав в края на 2008 г. Изплащането на общо 19.147 млн. лева в рамките само на една седмица е резултат от изпълнението на извършените реформи за оздравяване и развитие на дружеството през последните години, с което задълженията към „Еврофима” са изцяло погасени.\r\nВ края на 2009 г. БДЖ се намираше в тежко финансово състояние със задължения в размер на 849 млн. лева. Чрез извършените реформи в дружеството са подобрени финансовата стабилност и структурата на компанията. Благодарение на предприетите мерки общите задължения на дружеството към настоящия момент възлизат на 393 млн. лева. като изцяло изплатени са два отделни заема към „Еврофима”, Първият облигационен заем и два отделни заема към KFW IPEX BANK.", "date": "2017-07-11", "title": "Изплатен е остатъкът от задълженията към един от финансовите кредитори на БДЖ"}
{"url": "http://www.focus-news.net/news/2017/07/11/2414267/oblastnite-upraviteli-na-plovdiv-i-lovech-obsadiha-bezopasnoto-provezhdane-na-natsionalnata-koloezdachna-obikolka-posvetena-na-180-godini-ot-rozhdenieto-na-vasil-levski.html", "text": "Областните управители на Пловдив и Ловеч обсъдиха безопасното провеждане на Националната колоездачна обиколка, посветена на 180 години от рождението на Васил Левски, предаде репортер на Радио „Фокус” - Пловдив. Освен областните управители на  срещата присъстваха старши комисар Атанас Илков – директор на ОДМВР - Пловдив и представители на „Пътна полиция” и „Охранителна полиция“ в двете области, както и консултанти по техническите въпроси. На срещата бяха обсъдени по-проблемните и тежки участъци по маршрута, броят на необходимите служители за охрана, времетраенето на мероприятието, начините за обезопасяване на трасето, както и синхронизирането на действията и комуникацията между службите за охрана на двете области. Старши комисар Атанас Илков увери двамата областни управители, че въпреки сезона на отпуските и тежката ситуация в Асеновград, ще се осигури спокойното и безпроблемно провеждане на мероприятието.\r\nНационалната колоездачна обиколка ще се проведе на 16 и 17 юли по маршрут Карлово – Баня – с. Васил Левски – Сопот – Троян – Ловеч. В  нея ще участват всички професионални колоездачни отбори от страната, които в момента са в България. В обиколката ще може да се включат и любители на колоезденето от всички възрасти и от цялата страна.\r\nЦветана ТОНЧЕВА", "date": "2017-07-11", "title": "Областните управители на Пловдив и Ловеч обсъдиха безопасното провеждане на Националната колоездачна обиколка, посветена на 180 години от рождението на Васил Левски"}
{"url": "http://www.focus-news.net/news/2017/07/11/2414233/prof-emil-botev-seizmolog-nyama-pryaka-vrazka-mezhdu-seizmichnite-zoni-v-makedoniya-i-balgariya.html", "text": "Няма пряка връзка между сеизмичните зони в Македония и България. Това каза в сутрешния блок “Добро утро, България“ на Радио „Фокус“ сеизмологът проф. Емил Ботев по повод серията трусове в югозападната ни съседка. Той коментира, че подобна пряка връзка е невъзможна дори при съседни сеизмични зони. „Дори и в една и съща зона, в съседство с две земетръсни огнища, няма правило, установено в сеизмологията, че деактивизацията на достатъчно слаби земетръсния в едното огнище, следва в скоро време активизация на съседното. Давам пример с Пернишкото огнище – с магнитуд 5,6 не се пробуди активизация в съседната, разположена само на 20 км - Витошка разломна система, която е част от софийската сеизмична зона“, обясни проф. Емил Ботев. Той коментира още, че в момента у  нас се наблюдава затишие на микросеизмичната активност, което означава, че реална опасност от силно земетресение няма.", "date": "2017-07-11", "title": "Проф. Емил Ботев, сеизмолог: Няма пряка връзка между сеизмичните зони в Македония и България"}
{"url": "http://www.focus-news.net/news/2017/07/11/2414268/padnala-e-stroitelna-konstruktsiya-na-hotel-v-smolyan-pri-intsidenta-nyama-postradali.html", "text": "Паднала е строителна конструкция на хотел в Смолян няма пострадали. Това съобщиха за Агенция „Фокус“ от ОДМВР – Смолян. На 10 юли около 19.00 часа е получен сигнал за паднала строителна конструкция на хотел в град Смолян. Хотелът е с преустановена дейност и с видимо самосрутващи се конструкции. Екипи на пожарната са били на място. Оказали са съдействие и полицаи, за да ограничат мястото с предпазна лента и да обезопасят сградата. На място има полицейски служители в случай, че се наложи да бъде извършена временна организация на движението.\r\nДеница КИТАНОВА", "date": "2017-07-11", "title": "Паднала е строителна конструкция на хотел в Смолян, при инцидента няма пострадали"}
{"url": "http://www.focus-news.net/news/2017/07/11/2414270/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Румъния и България са сред страните от Европейския съюз с най-силно намаляващо население, съобщава електронното издание Romania Insider,  като се позовава на данни от Европейската статистическа служба (Евростат).\r\nПрез 2016 г. населението в 18 държави от Общността бележи ръст. Най-голямо относително увеличение се наблюдава в Люксембург (+19,8 на 1000 жители), Швеция (+ 14,5 ‰), Малта (+ 13,8 ‰), Ирландия (+ 10,6 ‰), Австрия (+ 9.5 ‰),  Германия и Кипър ( + 7.6 ‰).\r\nС намаление от -6,2 на 1000 жители, Румъния регистрира петия най-голям спад в ЕС след Литва (-14,2 ‰), Латвия (-9,6 ‰), Хърватия (-8,7 ‰) и България (-7,3 ‰).\r\nМеждувременно общото население на ЕС се е увеличило, показват данните на Евростат. На 1 януари 2017 г. в страните от Общността са регистрирани общо 511,8 млн. жители – с 1,5 млн. повече, отколкото са били година по-рано.\r\n*** Новият министър на околната среда на Франция Никола Юло заяви, че една трета от ядрените реактори в страната може да бъдат изведени от експлоатация с оглед на плановете да се намали делът на енергията, произвеждана от АЕЦ, съобщава вестник The Local.\r\nПрез 2015 г. тогавашното правителство на социалистите прие закон, който задължава страната до 2025 г. да намали електроенергията, произвеждана от атомни централи,  до 50%. Към момента нейният дял е 75%.\r\n„Ние разбираме, че за да достигнем тази цел, ще се наложи да спрем част от реакторите ни“, заяви Никола Юло пред местно радио. „Най-вероятно ще се наложи да спрем 17 реактора, но това все още не е уточнено“, обясни министърът. \r\nЮло, известен природозащитник, бе назначен за министър на екологията в правителството на новия президент на Франция Еманюел Макрон. \r\nТой представи амбициозен план за климата, който включва няколко амбициозни цели за намаляването на вредните емисии, като например спирането на продажбата на автомобили с бензинови и дизелови двигатели до 2040 г., но срещна силна критика заради липсата на детайли как точно това би се случило.\r\nФранция притежава 58 атомни реактора, под шапката на държавната корпорация EDF,  които произвеждат електроенергия на най-ниските цени в Европа. Страната печели по 3.4 млрд. долара годишно от износа ѝ към съседни държави.\r\nОстаряващата мрежа от ядрени централи някога е била повод за национална гордост, но подкрепата за по-нататъшното ѝ развитие отбеляза рязък спад след катастрофата в японската АЕЦ „Фукушима“ от 2011 г. \r\nВ момента френското правителство прави усилия страната да премине към използването на повече възобновяеми енергийни източници.\r\n*** Градусът на напрежението в северния ханзейски град Хамбург остава висок и след закриването на двудневната среща на високо равнище на \"групата на двайсетте\". Равносметката изглежда простичка: репутацията на регионалния правителствен лидер Олаф Шолц (ГСДП) пострада силно - от редиците на Християндемократическия съюз (ХДС) поискаха оставката му, а в медиите се появиха коментари за провала му да гарантира сигурността при провеждането на форума на Г-20, въпреки че лично отправи предупреждения, съгласно които градът не е подходящо място за провеждането на събитие от подобен мащаб. От друга страна обаче, канцлерът Ангела Меркел излезе от ситуацията без никакви политически щети, коментира изданието Der Spiegel. \r\n\"Срещата на върха може да бъде проведена\", увери Меркел далеч назад във времето, когато бе избиран град, в който да бъдат поканени лидерите на водещите индустриални и развиващи се страни. Дори и на фона за изострящата се предизборна борба, изглежда, че събитията от предходната седмица в Хамбург няма да се превърнат в перфектната политическа буря за непоклатимия канцлер. \r\nНо дали всичко наистина е наред? За Меркел, от стратегическа гледна точка, отговорът категорично е \"да\". Различните обществени възприятия са факт: евентуална бъдеща кандидатура на Шолц за канцлерския пост стана по-малко вероятна след събитията в Хамбург, докато Меркел може да продължи уверено напред и след кошмара на насилието в северния германски град. \r\nОт редакцията на изданието обаче услужливо припомнят политическата отговорност на канцлера за събитията, които съпровождаха срещата на Г-20.\r\nАнгела Меркел бе тази, която настояваше форумът да бъде проведен в голям град. Хамбург, нейният роден град, бе инициатива и решение тъкмо на германския канцлер. Опасенията на органите за сигурност и доказателствата за силната автономна сцена в града очевидно не попречиха на Меркел да наложи мнението си, че градът е \"перфектен домакин\" за срещата. От редиците в Берлин все още не се чува самокритика за грешната й преценка. Със затворена уста по темата е и правителственият говорител Щефан Зайберт. \r\nАргументът, че само няколко големи градове в Германия от гледна точка на логистиката са в състояние да бъдат домакин на събитие от подобен мащаб, както и че Берлин и Мюнхен са елиминирани заради куп други аргументи, е разбираем. Въпреки това последната среща на Г-20 бе напълно различна от предишните. Има сериозни щети и пострадали - резултати, които едва ли някой е очаквал. Остават редица отворени въпроси, но до момента по всичко личи, че никой в Германия не иска да ги свърже с управляващия канцлер, за да получи отговорите.\r\n*** На фона на провалените преговори за обединяването на Кипър президентът на Турция Реджеп Тайип Ердоган призова компаниите да не участват в добива на енергийни ресурси край брега на острова, ако „не искат да загубят приятел като Турция“, пише  Ekathimerini.\r\n„Не е възможно да се оцени, че някои енергийни компании действат заедно, или че стават част от някои безотговорни мерки, предприети от кипърските гърци. Искам да им напомня, че те могат да загубят приятел като Турция“, заяви Ердоган, без обаче да назовава по име въпросните компании. Френската „Тотал“ спечели лиценз от Кипър да добива енергийни ресурси край бреговете му. \r\nПравителството на Кипър миналия месец съобщи, че началото на добива ще започне между юли и октомври 2017 г. Турция е срещу това, сочейки, че природните ресурси на острова принадлежат и на гръцката и на турската му част.\r\n*** Иракският министър-председател Хайдер ал Абади обяви победата над „Ислямска държава“ в град Мосул, посочвайки, че битката бележи „сриването“ на самообявения халифат, пише The Independent.\r\n„Обявявам от тук края, провала и сриването на терористичната държава на лъжа и тероризъм, която терористите от „Ислямска държава“ обявиха в Мосул“, заяви ал Абади по време на реч, излъчена в национален ефир. Иракското правителство е укрепено от победата над „Ислямска държава“, която обяви халифат, след като неочаквано превзе Мосул, вторият по големина град в Ирак.\r\nПравителството на Ирак, което е съставено предимно от мюсюлмани-шиити, сега трябва да реши как ще се справи с най-големия сунитски град в Ирак, който винаги е бил препятствие за властта. Падането на Мосул не е само поражение за „Ислямска държава“, но и за арабите-сунити, които бяха доминиращи в Ирак преди свалянето на диктатора Саддам Хюсеин от власт през 2003 г.\r\n***", "date": "2017-07-11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/11/2414271/plovdiv-obshtinskiyat-savet-shte-razglezhda-predlozhenie-za-finansirane-na-mashtabni-infrastrukturni-obekti.html", "text": "Общинският съвет в Пловдив ще разглежда предложение за финансиране от общинския бюджет на мащабни инфраструктурни обекти. Предложението е включено в дневния ред на Общински съвет - Пловдив. Сумата, която трябва да бъде заделена, е в размер на 700 000 лева. Между обектите е и реконструкция на „Рогошко шосе” и нов надлез, който ще свързва районите „Южен“ и „Тракия“. Ремонтните дейности трябва да започнат догодина.\r\nВ дневния ред на сесията е и предложение за отпускането на 240 000 лв. за спешно укрепване на сградата на „Жълтото училище“ и 11 000 лв. за ремонт на климатичната система на Римския стадион.", "date": "2017-07-11", "title": "Пловдив: Общинският съвет ще разглежда предложение за финансиране на мащабни инфраструктурни обекти"}
{"url": "http://www.focus-news.net/news/2017/07/11/2414252/atanas-kostadinov-bsp-remontat-na-ndk-se-prevrashta-v-palen-absurd.html", "text": "„Има три фази във всеки един проект – подготовка, изпълнение и контрол. По наша информация, във всяка една фаза на този проект има достатъчно компрометиращи неясни неща, които биха довели проекта до абсурден край. Искаме да се запознаем с всички обективни данни, за да може комисията за НДК да даде някаква насока”. Това заяви народният представител от „БСП за България” Атанас Костадинов по БНР по повод създадената комисия за ремонта на НДК, съобщиха от пресцентъра на НС на БСП. По думите му за пореден път парламентът създава временна или анкетна комисия за неща, които са приоритет на властта.\r\n„Хаосът по този казус е такъв, че някой трябва да сложи точка и изясни публично действията на изпълнителната власт. За два месеца, два пъти се сменя принципалът, който отговаря за българското председателство и респективно за този прословут ремонт на НДК”, посочи Костадинов. Той каза още, че от 1 август 2016 г., когато се е увеличил капиталът на търговското дружество, до момента, всяко едно действие компрометира този процес, вместо да го облекчава или да го води до реален край.", "date": "2017-07-11", "title": "Атанас Костадинов, БСП: Ремонтът на НДК се превръща в пълен абсурд"}
{"url": "http://www.focus-news.net/news/2017/07/11/2414274/vidin-zadarzhani-sa-chetirima-mazhe-zapodozreni-v-saprichastnost-kam-nezakonen-dobiv-na-darven-material.html", "text": "Четирима мъже, заподозрени в съпричастност към незаконен добив на дървен материал, са задържани за срок до 24 часа. Това съобщиха от ОДМВР - Видин. Вчера, на територията на РУ - Кула била проведена специализирана полицейска операция за противодействие на престъпленията, свързани с незаконна сеч и превоз на дървесина. В проверките участвали и служители от Държавно горско стопанство – Видин. Около 14.30 часа, в землището на село Подгоре, униформените установили товарен автомобил ГАЗ с 5.3 куб. м дърва и влекач „Скания” с прикачено полуремарке и натоварени в него 43 куб. м дърва. Дървеният материал, както и един моторен трион, били иззети. По първоначални данни отношение към сечта имали трима мъже от град Димово и един от село Макреш. Четиримата са задържани в полицейския арест. Работата на разследващите продължава, в РУ-Кула е образувано досъдебно производство по чл.235, ал.1 от Наказателния кодекс.", "date": "2017-07-11", "title": "Видин: Задържани са четирима мъже, заподозрени в съпричастност към незаконен добив на дървен материал"}
{"url": "http://www.focus-news.net/news/2017/07/11/2414275/eksperti-na-bsp-savetvat-stolichani-iziskvayte-ot-kmeta-na-sofiya-doklada-ot-obsledvaneto-na-sgradata-predi-sanirane.html", "text": "Експертите от постоянната приемна за енергийна ефективност и саниране на БСП – София Валентина Узунова и Цветко Шоков бяха поканени на общо събрание на сдружение на собствениците в блок в ж.к. “Надежда”. Това съобщиха от пресцентъра на БСП - София. В срещата взе участие и народният представител от „БСП за България“ Петър Витанов.\r\nЖеланието на гражданите бе да научат повече за правилата на Програмата за енергийна ефективност в многофамилните жилищни сгради, за да могат да вземат информирано решение за подписване на договор за включване в нея.\r\nЕкспертите на БСП обърнаха специално внимание на това, че важен момент, в целия процес на саниране, е работата на специалистите, които ще изготвят енергийното, конструктивното и техническото обследване на сградата и изготвения от тях доклад.  По силата на подзаконови актове на Закона за устройство на територията и Закона за енергийната ефективност, общото събрание на собствениците трябва да приеме този доклад с протокол.\r\n“За съжаление на много места в страната това не се случва. Собствениците са пренебрегвани и не им се дава достъп до тези доклади. Резултатите от енергийните, техническите и конструктивните обследвания са важни, тъй като там са представени реалните технически характеристики на сградата и нейното актуално състояние. В доклада са записани и препоръките за обновяване на сградата. Ако не са запознати с него, собствениците остават без информация какви са предвидените строително-монтажни работи и не могат да отправят свои предложения, забележки и коментари“, обясни Валентина Узунова.\r\nЕдин от съществените въпроси, който вълнува хората е конструктивното състояние на сградата и дали ще се финансират укрепващи дейности. Отговорът на експертите е \"Да\", но само ако са включени като задължителни препоръки във въпросния доклад от обследванията.\r\nЕто защо, според експертите, е важно гражданите да изискват тези доклади от своя пълномощник по договора за включване в Програмата за енергийна ефективност в многофамилните жилищни сгради, в случая на столичани - кмета на София.\r\nПриемната на БСП – София по въпросите на енергийната ефективност и санирането на сгради ще продължи да работи през целия юли – четвъртък от 15.00 до 17.00 часа. Експертите имат готовност да откликнат и на други покани от сдружения на собственици, на място да се запознаят и консултират гражданите по всеки конкретен случай.", "date": "2017-07-11", "title": "Експерти на БСП съветват столичани: Изисквайте от кмета на София доклада от обследването на сградата преди саниране"}
{"url": "http://www.focus-news.net/news/2017/07/11/2414272/silistra-547-kgdka-e-sredniyat-dobiv-ot-echemik-v-oblastta.html", "text": "547 кг/дка е средният добив от ечемик в област Силистра. Това съобщиха за Радио „Фокус“ - Шумен от Областната дирекция „Земеделие“. На 100% са реколтирани всички 43 952 дка, като получената продукция е 25 699 тона. Най- висок добив е получен в община Главиница - 700 кг/дка, следвана от Силистра - 630 кг/дка и община Алфатар - 560 кг/дка. Стопаните в община Кайнарджа са получили средно 513 кг/дка, а в община Ситово - 500 кг/дка. Под 500 кг/дка е средният добив в общините Дулово и Тутракан съответно - 480 кг/дка и 450 кг/дка. Миналата година жътвата на ечемика в област Силистра е приключила със среден добив от 516 кг/дка.\r\nИвелина ИВАНОВА", "date": "2017-07-11", "title": "Силистра: 547 кг/дка е средният добив от ечемик в областта"}
{"url": "http://www.focus-news.net/news/2017/07/11/2414276/galya-zaharieva-gerb-finansite-na-darzhavata-se-upravlyavat-razumno-i-korektno.html", "text": "Финансите на държавата се управляват изключително добре разумно и коректно от страна на министър Владислав Горанов и цялото правителство на Бойко Борисов. Tова коментира по време на пресконференция народният представител от ПП ГЕРБ - Сливен Галя Захариева, съобщиха от пресцентъра на ПП ГЕРБ. Министерството на финансите изплати външен дълг за близо 2 милиарда лева - точно 990.375 млн. евро. Новина е изключително важна за финансовата стабилност на страната ни, добави Захариева. \r\nТя уточни, че след това плащане държавният дълг намалява до около 25% от БВП при 29.1% в края на 2016 г, което е сериозен успех за финансовата политика в държавата. \r\n„Благодарение на всичко това отпада нуждата от пускане на нови облигации на външните пазари през 2017 година. Има две причини за тази ситуация. От една страна след стрес тестовете на банките през миналата година не се е наложила държавна подкрепа за нито една банка. Парите, които са отпуснати, като облигации през март 2016 година, остават във фискалния резерв“, добави Галя Захариева.\r\nТя каза, че благодарение на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. завърши с излишък от 1.472 млрд. лв., което се случва за първи път от 2008 г. \r\nЗа първите седем месеца на годината са изплатени стари дългове за над 3 милиарда лева.\r\nЗахариева изтъкна, че е некоректно говоренето пред медии от страна на БСП, че държавата е финансова нестабилна и няма средства. Тя подчерта, че средства има и финансите на страната се управляват изключително добре разумно и коректно.\r\nНародният представител добави, че друг основен приоритет на ПП ГЕРБ е образованието. Галя Захариева обясни, че през миналата седмица правителството на Бойко Борисов е приело механизъм, с който започват реални действия спрямо един от основните проблемни  в образованието – отпадането на учениците. „Механизмът определя ролята на няколко министерства, на представителите на няколко институции, които  в абсолютно съгласие ще работят по покриване на проблемите с отпадащите ученици “, уточни Захариева.\r\nИнституциите, които ще участват са: Министерството на образованието, Министерството на труда и социалната политика, Министерство на вътрешните работи.\r\nМеханизмът е категорично разписал отговорностите на всяка една институция. Основните ангажименти по прибирането и обхващането на децата са на местните власти на общините, но този път в подкрепа на общините на училищните директори ще бъдат екипи, в които ще влизат представители на териториалните дирекции социално подпомагане и представители на полицията. \r\nПриетият с Решение на Министерския съвет и на премиера Бойко Борисов Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст е една от стъпките за изпълнение на категоричния ангажимент на ПП ГЕРБ и правителството за преодоляване на неграмотността с цел по-добър живот и икономически растеж.\r\nГаля Захариева уточни, че приетият от Министерски съвет Механизъм е мярка в посока, която ще гарантира спазването на конституционното задължение всеки родител да осигури образование на детето си до 16 години.  Документът, който е част от общото разбиране и последователна политика на ПП ГЕРБ, изисква ангажираност на всички институции в образованието, в социалната система и на полицията в помощ на семействата и на децата и учениците. \r\nВ него са разписани точни и кратки срокове, които да осигурят на всяко населено място, за всяко училище и детска градина, екип от специалисти в образованието, социалните служби, общините и полицията, които да работят заедно, така че всяко едно дете, всеки един ученик, без изключение, да получи индивидуална помощ и подкрепа по пътя на знанието.\r\nВъв всяко населено място с училище до 20 август 2017 г. ще бъдат сформирани екипи, които ще работят за това всяко дете да е в детска градина или училище.  Има ясни правила за бързо взаимодействие между институциите и конкретни мерки за подкрепа.", "date": "2017-07-11", "title": "Галя Захариева, ГЕРБ: Финансите на държавата се управляват разумно и коректно"}
{"url": "http://www.focus-news.net/news/2017/07/11/2414279/sliven-kriminalisti-razkriha-narkolaboratoriya-v-selo-pet-mogili-izzeti-sa-115-zasadeni-i-nad-3-kg-suhi-rasteniya-ot-roda-na-konopa.html", "text": "Новозагорските криминалисти при съвместна операция със служители от ТСБОП - Сливен установиха нарколаборатория за производство, отглеждане и сушене на канабис. Това съобщиха от ОДМВР - Сливен. След проведени процесуално-следствени действия под ръководството на ОП - Сливен: претърсване и изземване в село Пет могили, общ. Нова Загора в дома на наследници на 82-годишна жена от същото село са намерени и иззети в една от стаите на жилището 115 бр. растения във вегетация от рода на конопа, засадени в кофи и в друга стая 5 снопа, изсушени растения от конопа, с общо тегло от 3.300 кг. При направения полеви тест растенията реагирали на канабис. Лабораторията е била оборудвана с 13 бр. отоплителни лампи и въздухо-  филтрираща система, като помещението е било климатизирано. Образувано е досъдебно производство. Работата по случая продължава.", "date": "2017-07-11", "title": "Сливен: Криминалисти разкриха нарколаборатория в село Пет могили, иззети са 115 засадени и над 3 кг сухи растения от рода на конопа"}
{"url": "http://www.focus-news.net/news/2017/07/11/2414280/vratsa-narodniyat-predstavitel-ot-pp-gerb-inzh-petya-avramova-provede-priemen-den-v-grada.html", "text": "Народният представител от ПП ГЕРБ инж. Петя Аврамова проведе приемен ден във Враца. Това съобщиха от пресцентъра на ПП ГЕРБ. По време на срещата бяха поставени въпроси, касаещи трудово-правни отношения, кариерно развитие и спор за собственост на имущество. \r\nПо време на срещата бе поставен и въпрос за неизплатено трудово възнаграждение след извършена услуга. Жител на града поиска съдействие за решаване на имуществен спор, касаещ собствеността на бившата база на Опитната станция в село Голямо Пещене. \r\nНародният представител Петя Аврамова пое ангажимент да се запознае детайлно с поставените въпроси и да съдейства за решаването на част от поставените казуси.", "date": "2017-07-11", "title": "Враца: Народният представител от ПП ГЕРБ инж. Петя Аврамова проведе приемен ден в града"}
{"url": "http://www.focus-news.net/news/2017/07/11/2414283/sliven-81-godishna-zhena-ot-nova-zagora-e-stanala-zhertva-na-telefonna-izmama-sas-sumata-ot-12-300-lv-500-evro-i-zlatni-nakiti.html", "text": "81-годишна жена от гр. Нова Загора е била измамена по телефона със сумата от 12 300 лв., 500 евро и златни накити. Това съобщиха от ОДМВР - Сливен. В периода между 10.30 и 15,00 часа на 7 юли, възрастната жена, след проведен разговор с непознато лице, представило се за началник на МВР в Нова Загора е била въведен в заблуждение, че помага на „полицейските служители“ за залавянето на измамници. За целта е трябвало да остави пред врата на дома си наличните ѝ пари и златни накити. Мнимият началник щял да ѝ върне сумата след приключване на акцията. В последствие жената установила, че е била измамена. По случая е образувано досъдебно производство.", "date": "2017-07-11", "title": "Сливен: 81-годишна жена от Нова Загора е станала жертва на телефонна измама със сумата от 12 300 лв., 500 евро и златни накити"}
{"url": "http://www.focus-news.net/news/2017/07/11/2414273/olaf-sholts-kmet-na-hamburg-tova-e-nay-trudniyat-moment-ot-moya-mandat.html", "text": "След срещата на върха на \"групата на двайсетте\", кметът на свободния ханзейски град Хамбург Олаф Шолц участва в истински медиен маратон: пресконференции, интервюта, телевизионни изяви. И във всички тях темата за форума на водещите световни икономически сили бе засегната мимоходом. Акцентът бе поставен върху сериозните безредици и насилието, които белязаха събитията в Хамбург от последната седмица. Затова не е изненадващо, че първото запитване, на което германският социалдемократ трябваше да отговаря пред редакцията на вестник Hamburger Abendblatts, бе кратко и ясно: как е възможно всичко това да се случи?\r\n\"Разбира се, въпросът ме измъчва много. Знаехме, че срещата на високо равнище на Г-20 ще бъде голямо предизвикателство, особено по отношение на сигурността. Ето защо ние задействахме най-голямата полицейска операция в историята на Хамбург след Втората световна война. Имаше сили от цяла Германия, от всички провинции и дори от съседните страни. С оглед на това, че разполагахме с 20 хил. служители ние твърдо вярвахме, че можем да гарантираме сигурността. И все пак, ситуацията не бе овладяна, това е много депресиращо\", призна кметът на северния германски град.\r\n\"Това са трудни моменти за града, и разбира се, и аз не се чувствам съвсем добре. Голямо предизвикателство е да овладеем ситуацията, така че градът да продължи да се развива добре и да гледа оптимистично към бъдещето\", подчерта Шолц, признавайки, че \"това със сигурност е най-трудният момент от моя мандат\".Тереза Герова", "date": "2017-07-11", "title": "Олаф Шолц, кмет на Хамбург: Това е най-трудният момент от моя мандат"}
{"url": "http://www.focus-news.net/news/2017/07/11/2414282/plovdiv-betonniyat-most-shte-bade-saboren-s-tsel-modernizatsiya-na-zhp-vazela.html", "text": "Бетонният мост в Пловдив ще бъде съборен, съобщи пред журналисти кметът Иван Тотев, предаде репортер на Радио „Фокус” - Пловдив. По думите на кмета мостът не отговаря на съвременните изисквания за преминаване на електрическите влакове. Сега съоръжението свързва центъра на Пловдив с кв. „Въстанически“. „Неговото премахване е заложено в проекта на Националната компания „Железопътна инфраструктура” за модернизация на жп възел \"Пловдив”, посочи Иван Тотев.\r\nПланира се да бъде изграден нов автомобилен подлез под Централна гара и той да поеме трафика, който сега преминава през Бетонния мост. Новото съоръжение ще свърже бул. „Васил Априлов” и бул. „Македония”. Средствата за него НКЖИ ще търси по европейска програма. „Община Пловдив също ще започне да подготвя проекти за обновяване на пътната инфраструктура”, каза кметът. Вече са внесени в Общинския съвет по спешност предложения за допълнителна програма за проектиране. Очаква се да бъдат гласувани 700 000 лева за тази цел, каза Иван Тотев. Трябва да бъдат направени проекти за реконструкцията на ул. „Даме Груев” в район „Южен” е за новата пътна връзка между Кукленско шосе и бул. „Цар Симеон” в район „Тракия”. Важен обект е и Рогошко шосе, който трябва основно да се ремонтира до траурния парк „Северен”. Ще се проектират и нови велоалеи от Моста на Адата до Рогошките гробища, а също така по бул.„Найчо Цанов” от „Тракия” към Сточна гара и по бул. „Цар Борис III Обединител” през Тунела до Чифте баня. Средства се предвиждат и за проектиране на продължението на бул. „Македония” до бул. „Ал. Стамболийски”. В проектите трябва да бъде включена и ул. „Полет” в район „Северен”, която трябва да бъде възстановена.\r\nЦветана ТОНЧЕВА", "date": "2017-07-11", "title": "Пловдив: Бетонният мост ще бъде съборен с цел модернизация на жп възела"}
{"url": "http://www.focus-news.net/news/2017/07/11/2414278/der-tagesspiegel-za-sreshtata-na-g-20-v-hamburg-bez-preuvelicheniya.html", "text": "Кметът на северния ханзейски град Хамбург Олаф Шолц не биваше да се преструва пред светлините на камерите, че срещата на Г-20 ще премине като популярен фестивал. Това бе грешка, но нищо повече, пише в коментар за берлинския вестник  журналист, станал свидетел на събитията в града от последната седмица. \r\nСрам? Кадри като от война? Няма начин да се се каже, че нищо не се е случило, но и преувеличенията са излишни. Всъщност, всичко, което се изписа, се разигра в периметър от две улици и няколко нощни заведения, които са презряни сцени на насилие открай време. Тези две улици обаче са достатъчно широки, за да се направят чудесни снимки в подкрепа на тезата за небивало насилие. Театърът \"Нойе Флора Хамбург\" е вечно място за срещи на артисти, активисти и представителите на крайнолявата политическа, дори автономистка сцена. Всички опити на местните власти да променят това завършиха с провал. И до ден днешен в града има улици, по които хората минават в страх. Случилото се в Хамбург е нещо лошо и всяка жертва трябва да бъде компенсирана. Но да се говори чак за война? Още на следващия ден служителите, поддържащи канализацията в града, разчистиха по-голямата част от счупените бутилки, хвърлените камъни, тлеещите барикади и купищата отпадъци. При това с малко помощ. \r\nСнимките от последната седмица напомнят на съботно-неделните вечери в Хамбург от 90-те години на миналия век - градът и жителите му вече са ставали свиделите на доста неприятни сцени. Ескалация на насилие, разбити магазини, подпалени автомобили, следи от куршуми, маскирани лица и полицейски служители, които дебнат в напрежение. Така изглеждаха години наред вечерите в Хамбург. Разликата е, че тогава нямаше смартфони и селфита. И никой не говореше за война. Тереза Герова", "date": "2017-07-11", "title": "Der Tagesspiegel: За срещата на Г-20 в Хамбург - без преувеличения"}
{"url": "http://www.focus-news.net/news/2017/07/11/2414287/dobrich-obshtinata-shte-kandidatstva-s-proektno-predlozhenie-za-moeto-badeshte-za-finansirane-na-dve-sotsialni-uslugi.html", "text": "Общината ще кандидатства с проектно предложение „За моето бъдеще“ за финансиране на две социални услуги, предаде кореспондент на Радио „Фокус” – Варна. Проектното предложение вече получи одобрението на Общинския съвет на Добрич на неговото последно редовно заседание. Максималният размер на безвъзмездната финансова помощ е до 225 000 лв. Индикативен ресурс от 125 000 лева е предвидено да бъде използван за изграждане, оборудване и обзавеждане на Наблюдавано жилище с капацитет до 6 места. В него ще бъдат настанявани младежи без увреждания на възраст от 18 до 21 години, младежи, на които им предстои да напуснат специализирана институция или социална услуга от резидентен тип, като например Център за настаняване от семеен тип за деца и младежи без увреждания. Индикативен ресурс от 100 000 лева е предвиден за ремонт на материалната база, което включва и дворно пространство, също обзавеждане и оборудване на вече съществуващ Дневен център за деца с увреждания (ДЦДУ). Освен това ще бъде разширена дейността му с включване на занимания от Центъра за социална рехабилитация и интеграция (ЦСРИ). Целта е да се подобрят условията на пребиваване и по този начин тези дневни центрове да се превърнат в места за подкрепа на деца с увреждания и техните семейства, съгласно Картата на услугите за подкрепа в общността и в семейна среда.\r\nЖулиета НИКОЛОВА", "date": "2017-07-11", "title": "Добрич: Общината ще кандидатства с проектно предложение „За моето бъдеще“ за финансиране на две социални услуги"}
{"url": "http://www.focus-news.net/news/2017/07/11/2414281/reuters-sasht-shte-nastoyavat-pred-oon-za-nalaganeto-na-novi-sanktsii-sreshtu-severna-koreya.html", "text": "Постоянният представител на САЩ в ООН Ники Хейли ще предложи проекторезолюция, предвиждаща налагането на по-тежки санкции срещу Северна Корея заради последните й ядрени изпитания, предава Reuters,  като се позовава на информация от дипломатически източници. \r\nХейли е провела разговори с дипломатите в края на миналата седмица, в рамките на които е предложила амбициозна програма за отговор на ООН срещу извършените опити с балистични ракети, за които се предполага, че може да достигнат територията на Аляска и части от Западното крайбрежие на САЩ.\r\nАмериканската мисия в ООН е отказала да коментира кога ще бъде предложено гласуването, но някои от другите членове на Съвета за сигурност изразиха съмнения, че това може да се случи скоро.Тереза Герова", "date": "2017-07-11", "title": "Reuters: САЩ ще настояват пред ООН за налагането на нови санкции срещу Северна Корея"}
{"url": "http://www.focus-news.net/news/2017/07/11/2414288/glavniyat-prokuror-sotir-tsatsarov-vnese-iskane-za-priemane-na-talkuvatelno-reshenie.html", "text": "Главният прокурор Сотир Цацаров сезира Общото събрание на Наказателната колегия на Върховния касационен съд с искане за допълване на тълкуването, дадено с Тълкувателно решение №3 от 22.12.2015 г. по т. д. №3/2015 г. относно приложението на принципа „ne bis in idem“. Това съобщиха от пресцентъра на Прокуратура на Република България.\r\nВ края на 2015 г. Общото събрание на Наказателната колегия на ВКС прие, че поради липса на законодателна уредба във вътрешното право спазването на стандарта, заложен в чл. 4, § 1 от Протокол №7 от КЗПЧОС изисква, когато дадено лице е санкционирано с административно наказание, с влязъл в сила акт след проведено административно-наказателно производство с характер на наказателно, образуваното второ по време наказателно производство да бъде прекратено, на основание чл.24 ал. 1 т. 6 НПК. \r\nПрилагането на това тълкуване доведе до реална възможност за изключване на наказателната отговорност и сериозен превес на наложените административни санкции, предвид значително кратките срокове на приключване на административно – наказателните производства, с влязъл в сила акт. Така на основание чл. 24 ал. 1 т. 6 НПК от съдилищата са прекратени образувани и неприключени преди налагането на административна санкция наказателни производства за престъпления контрабанда, държане на акцизни стоки без бандерол в големи размери, незаконно преминаване на границата, хулиганство, причиняване на смърт при професионална непредпазливост, пътно-транспортни произшествия и др. \r\nИскането на главният прокурор е обосновано с: \r\n- актуалната практика на ЕСПЧ по прилагане на чл. 4, § 1 от Протокол № 7 от КЗПЧОС – Решение от 15 ноември 2016 г. по делото „А и Б срещу Норвегия“ на Голямата камара на ЕСПЧ, което предпоставя друг подход по отношение на „двойните производства“ и \r\n- противоречието на съдебната практика след постановяване на ТР 3/2015г. на ОСНК на ВКС с основните принципи в българското наказателно право за приоритет на наказателната отговорност пред административната и създадената общественонеприемлива възможност деяния, които представляват престъпления да се наказват с административно наказание или дори да останат несанкционирани. \r\nСпоред цитираното Решение на Голямата камара на ЕСПЧ, едно правноукоримо поведение може да бъде санкционирано едновременно и със средствата на наказателната санкция и на административнонаказателното право когато двете производства са достатъчно близки по същество и по време, така че взаимно се допълват. \r\nПротиводействието по един цялостен начин със средствата и на административното, и на наказателното производство, въпреки различните видове наказания, наложени от различни органи при наличие на достатъчно тясна връзка между тях, се възприема като напълно допустимо в случаите когато двете производства могат да се разглеждат като част от една цялостна система от наказания за извършеното правонарушение.", "date": "2017-07-11", "title": "Главният прокурор Сотир Цацаров внесе искане за приемане на тълкувателно решение"}
{"url": "http://www.focus-news.net/news/2017/07/11/2414290/lokalno-makedoniya-ramush-haradinay-izrazi-uverenost-che-do-kraya-na-yuli-kosovo-shte-ima-novo-pravitelstvo.html", "text": "Лидерът на партията „Алианс за бъдещето на Косово“, Рамуш Харадинай, номиниран за министър-председател на най-младата държава на Балканите от редиците на победилата в изборите коалиция ПАН (Демократическа партия, „Алианс за бъдещето на Косово“ и „Инициатива за Косово“), изрази увереност,  че в последната седмица на месецюли в Прищина ще бъде сформирано новото правителство, съобщава македонското електронно издание „Локално“.\r\nВ телевизионно интервю Харадинай заяви, че трябва да се избегне повторението на 2014 г., когато – съгласно думите му, е имало „блокада на институциите и в резултат на това над 100 хил. граждани са напуснали Косово“.\r\n„Аз искам Косово да получи ново правителство в рекорден срок“, подчерта косовският лидер, като посочи, че на консултации са поканени повечето политически партии в страната. Харадинай се надява всички партии да участват в съгласуването на ново правителство.Тереза Герова", "date": "2017-07-11", "title": "„Локално“ (Македония): Рамуш Харадинай изрази увереност, че до края на юли Косово ще има ново правителство"}
{"url": "http://www.focus-news.net/news/2017/07/11/2414291/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за постъпленията, които прави Община Пещера, съвместно с Министерството на туризма, за развитието на туризма и облагородяване на природните и исторически забележителности. По темата ще чуем министъра на туризма Николина Ангелкова. Ще научите повече и за летните занимания на малчуганите от детска градина „Иглика“ в Пещера, за доброто сътрудничество на детското заведение с американската благотворителна фондация „ПИНК“ и за помощта на родителите в образователния процес. Събеседник по темата ще бъде Катя Грозева, директор на детската градина. Ще ви разкажем и за историята на вече несъществуващата болница на Лейди Странгфорд в село Радилово, която днес е превърната в музейна експозиция. Телефоните за връзка със студиото са 0885 606692 и 034 420020.", "date": "2017-07-11", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/07/11/2414277/gabrovo-do-30-yuli-e-srokat-za-prisaedinyavane-kam-kolektivniya-isk-koyto-obshtinata-zavezhda-sreshtu-toplofikatsionnoto-druzhestvo-v-grada.html", "text": "До 30 юли е срокът за присъединяване към колективния иск, който Община Габрово завежда срещу топлофикационното дружество в града. В него могат да се включат всички засегнати от липсата на топлоподаване и/или некачественото топлоподаване през отоплителния сезон 2016/2017 година лица. Това съобщиха за Радио „Фокус“ – Велико Търново от пресцентъра на Община Габрово. Присъединяването към иска става чрез молба – свободен текст, адресирана до Окръжен съд – Габрово, в която гражданите следва да посочат мотивите и основанията си, както и номера на делото – търговско дело 14/2017 година по описа на Окръжен съд – Габрово. Към молбата, с цел удостоверяване качеството си на абонат/засегнато лице, гражданите следва да приложат копие от фактура за услуга към „Топлофикация – Габрово“ ЕАД. Срокът, в който гражданите могат да заявят, че ще участват в процеса или че ще осъществяват защитата си самостоятелно, съгласно определението на съда, е един месец след датата на най-късната публикация, разгласяваща възможността за това участие, която ще бъде направена на 30 юни. Тоест срокът за присъединяване е 30 юли 2017 година.\r\nНадежда КРЪСТЕВА", "date": "2017-07-11", "title": "Габрово: До 30 юли е срокът за присъединяване към колективния иск, който Общината завежда срещу топлофикационното дружество в града"}
{"url": "http://www.focus-news.net/news/2017/07/11/2414289/silistra-ozhanati-sa-blizo-27-ot-ploshtite-s-pshenitsa-v-oblastta.html", "text": "Ожънати са близо 27% от площите с пшеница в област Силистра. Това съобщиха за Радио „Фокус“ - Шумен от Областната дирекция „Земеделие“. До момента са реколтирани 128 600 от общо 480 870 дка. Получената реколта е 75 325 тона, при среден добив 586 кг/дка. Най-напреднала е жътвата на пшеница в община Тутракан - близо 47%, следвана от община Ситово - 40% и община Главиница - 29.4%. В община Дулово са ожънати близо 28% от посевите, в община Алфатар - 21.25%, в община Кайнарджа - 18.76% и община Ситово- около 11%. През миналата година жътвата на пшеница в област Силистра е завършила при среден добив от 568 кг/дка.\r\nИвелина ИВАНОВА", "date": "2017-07-11", "title": "Силистра: Ожънати са близо 27% от площите с пшеница в областта"}
{"url": "http://www.focus-news.net/news/2017/07/11/2414286/d-r-emil-kabaivanov-kmet-na-karlovo-iskat-na-glavnoto-myuftiystvo-za-sobstvenostta-na-karlovskata-kurshum-dzhamiya-i-prilezhashti-imoti-e-nedopustim.html", "text": "Искът на Главното мюфтийство за собствеността на карловската Куршум джамия и прилежащи имоти е недопустим. Това каза пред Радио „Фокус“ кметът на града д-р Емил Кабаиванов по повод позицията на Карлово по казуса. Според Кабаиванов 21 общини и държавата в лицето на МС са призовани като ответници. „Въпросът за правоприемството е основополагащ, защото липсата му, което установи Апелативния съд и беше след това потвърдена от Върховния касационен съд, показа, че Главно мюфтийство няма никакво основание да претендира за каквито и да е имоти на територията на Република България. Припомням, че вече имаме решение на съда, което отхвърля правоприемството“, обясни той. По думите му трябва веднъж завинаги да бъде прекратена тази кампания и искане за отнемане на имущество от българските общини и най-вече от българските граждани. \"Възможно е да има напрежение в обществото, ако се стигне до дълги съдебни спорове, но причина за това няма да са българските общини, защитаващи интересите на страната\", каза още Емил Кабаиванов.„Фокус“ припомня, че Главното мюфтийство отново предявява претенции за собствеността на карловската Куршум джамия и прилежащи имоти, въпреки че преди година  Върховният касационен съд не призна Мюсюлманското изповедание за правоприемник на мюсюлманските общности, функционирали в България до 1949 г.", "date": "2017-07-11", "title": "Д-р Емил Кабаиванов, кмет на Карлово: Искът на Главното мюфтийство за собствеността на карловската Куршум джамия и прилежащи имоти е недопустим"}
{"url": "http://www.focus-news.net/news/2017/07/11/2414292/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "През последните години Сърбия влага сериозни усилия за модернизиране на армията и за първи път от десетилетие насам има технически напредък във войската. Освен закупуване на ново военно оборудване обаче, правителството на Александър Вучич обновява и старо, като по този начин Белград спестява огромна сума пари, пише белградският вестник Telegraf.\r\nСпоред военнополитическия експерт Мирослав Лазански през последните години чрез различни оръжейни сделки и модернизацията на стара военна техника качеството на сръбската армия се е подобрило. В допълнение към това много от остарелите ресурси, хвърлени на склад, са въведени отново в експлоатация след необходимата модернизация.\r\n„Може да се каже, че за за първи път през последните 10 г. нашата армия се движи напред“, коментира експертът. \r\nСпоред Лазански и предишното правителство е било в състояние да се погрижи за подобряване на състоянието на въоръжените сили, но не им е обърнало достатъчно внимание. В това отношение обаче Александър Вучич е взел правилното решение.\r\n*** Лидерът на партията „Алианс за бъдещето на Косово“, Рамуш Харадинай, номиниран за министър-председател на най-младата държава на Балканите от редиците на победилата в изборите коалиция ПАН (Демократическа партия, „Алианс за бъдещето на Косово“ и „Инициатива за Косово“), изрази увереност,  че в последната седмица на месецюли в Прищина ще бъде сформирано новото правителство, съобщава македонското електронно издание „Локално“.\r\nВ телевизионно интервю Харадинай заяви, че трябва да се избегне повторението на 2014 г., когато – съгласно думите му, е имало „блокада на институциите и в резултат на това над 100 хил. граждани са напуснали Косово“.\r\n„Аз искам Косово да получи ново правителство в рекорден срок“, подчерта косовският лидер, като посочи, че на консултации са поканени повечето политически партии в страната. Харадинай се надява всички партии да участват в съгласуването на ново правителство.\r\n*** Румъния и България са сред страните от Европейския съюз с най-силно намаляващо население, съобщава електронното издание Romania Insider,  като се позовава на данни от Европейската статистическа служба (Евростат).\r\nПрез 2016 г. населението в 18 държави от Общността бележи ръст. Най-голямо относително увеличение се наблюдава в Люксембург (+19,8 на 1000 жители), Швеция (+ 14,5 ‰), Малта (+ 13,8 ‰), Ирландия (+ 10,6 ‰), Австрия (+ 9.5 ‰),  Германия и Кипър ( + 7.6 ‰).\r\nС намаление от -6,2 на 1000 жители, Румъния регистрира петия най-голям спад в ЕС след Литва (-14,2 ‰), Латвия (-9,6 ‰), Хърватия (-8,7 ‰) и България (-7,3 ‰).\r\nМеждувременно общото население на ЕС се е увеличило, показват данните на Евростат. На 1 януари 2017 г. в страните от Общността са регистрирани общо 511,8 млн. жители – с 1,5 млн. повече, отколкото са били година по-рано.\r\n*** На фона на провалените преговори за обединяването на Кипър президентът на Турция Реджеп Тайип Ердоган призова компаниите да не участват в добива на енергийни ресурси край брега на острова, ако „не искат да загубят приятел като Турция“, пише  Ekathimerini.\r\n„Не е възможно да се оцени, че някои енергийни компании действат заедно, или че стават част от някои безотговорни мерки, предприети от кипърските гърци. Искам да им напомня, че те могат да загубят приятел като Турция“, заяви Ердоган, без обаче да назовава по име въпросните компании. Френската „Тотал“ спечели лиценз от Кипър да добива енергийни ресурси край бреговете му. \r\nПравителството на Кипър миналия месец съобщи, че началото на добива ще започне между юли и октомври 2017 г. Турция е срещу това, сочейки, че природните ресурси на острова принадлежат и на гръцката и на турската му част.\r\n*** Албанският министър-председател Еди Рама проведе среща с президента на Турция Реджеп Тайип Ердоган по време на посещението си в Истанбул в   рамките на Световния конгрес за петрола, пише  Albanian Daily News.\r\nДвамата са обсъдили по време на своя 90-минутен разговор на затворени врати редица общи проекти.\r\n„Реновацията на летището в град Вльора и новата албанска авиолиния с логистичната подкрепа и съдействие на „Турските авиолинии“ бяха част от ударенията по време на срещата“, съобщи Еди Рама. \r\n***", "date": "2017-07-11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/11/2414285/prof-plamen-pavlov-vasil-levski-prav-reshava-che-silata-na-natsiyata-e-v-samite-balgarski-zemi-a-ne-v-emigratsiyata.html", "text": "От записките му, от дописката му във вестник „Свобода“, издаван от Любен Каравелов, от разговорите, от спомените на различни дейци, се вижда, че Левски пръв решава, че силата на нацията е в самите български земи, а не в емиграцията. Това каза в интервю за Агенция „Фокус“ историкът проф. Пламен Павлов за книгата му „Левски - другото име на свободата“. „Левски в много голяма степен предлага един нов, радикален и по-възможен вариант за освобождение на България“, обясни той и уточни, че при Левски, много повече от всички други национални водачи, включително и от учителя му Георги Стойков Раковски, всичко е подчинено на военна стратегия и организация. „Левски много по-добре от всички големи водачи на българската революция познава ситуацията на място и това е преимущество. Той познава своя народ още от детството, когато с вуйчо си Архимандрит Василий обикаля по села и градчета в Тракия. Има възможност да се докосне до реалните проблеми на българското население, да има контакти с учители, свещеници и с местната интелигенция. Това му дава много по-верен подход“, посочи проф. Павлов. По думите Васил Левски, много по-ясно от останалите забелязва промените, които са настъпили в българското общество. „Левски израства като лидер на средната класа, дори може да се каже на част от това, което наричаме буржоазия“, коментира историкът. „Най-точният паралел е това, което прави Вътрешната македоно-одринска организация в Македония и Тракия след Освобождението. На практика организацията създадена от Даме Груев, Гоце Делчев и от останалите титани на българската борба в Македония и Одринско, е на практика естествен и жив продължител на делото на Левски“, каза още Пламен Павлов. \r\nБиляна ИВАНОВА", "date": "2017-07-11", "title": "Проф. Пламен Павлов: Васил Левски пръв решава, че силата на нацията е в самите български земи, а не в емиграцията"}
{"url": "http://www.focus-news.net/news/2017/07/11/2414293/sliven-okrazhnata-prokuratura-predade-na-sad-32-godishen-mazh-za-razprostranenie-na-visokoriskovi-narkotitsi-i-krazhbi-na-avtomobili.html", "text": "Окръжна прокуратура – Сливен предаде на съд Станислав С. (на 32 г. от гр.Сливен, безработен, със средно образование). Това съобщиха от пресцентъра на Апелативна прокуратура - Бургас. Той е обвинен в това, че на 27 май 2016 г. в гр.Сливен в дома си, произвел и държал с цел разпространение високорискови наркотични вещества – метамфетамин с концентрация на активния наркотично действащ компонент - метамфетамин - 28%, както и затова че в периода 17 май 2016 г. - 27 май 2016 г. при условията на продължавано престъпление, чрез използване на МПС - товарен автомобил “Мерцедес Вито 108 ЦДИ”, негова собственост, отнел чужди движими вещи, а именно:\r\n- на неустановена дата в периода от 17 май 2016 г. до 21 май 2016 г. на път I-6, в землището на с. Бинкос, общ. Сливен отнел чужда движима вещ - лек автомобил “Нисан Съни” от владението на собственика П. С., без негово съгласие с намерение противозаконно да я присвои, като вещта не е била под постоянен надзор и\r\n- на 27 май 2016 г. в м. “Бадемлика”, в землището на с. Чинтулово, общ. Сливен отнел чужда движима вещ - микробус “Мерцедес 207 Д” от владението и без съгласието на собственика Д.С., с намерение противозаконно да я присвои, като вещта не е била под постоянен надзор, като двете МПС са на обща стойност 829.00 лева.\r\nВ началото на 2016г. служител при ОД МВР Сливен получил оперативна информация, че обвиняемото лице произвежда и държи в дома си на ул. “Момина сълза“, високорискови наркотични вещества – метамфетамин с цел разпространение. В получената оперативна информация се съдържали и данни, затова че различни  лица посещавали жилището, за да закупуват наркотично вещество. Незабавно след това били предприети процесуално-следствени действия – претърсване с последващо изземване на обитавания от обвиняемия апартамент. В резултат на извършените процесуално-следствени действия, били открити, описани и иззети плик с намиращо се в тях кафеникаво кристалообразно вещество и множество предмети, съдържащи различни вещества, чрез реакция на които бил произвеждан синтетичен наркотик. При извършения полеви тест на веществото в плика, същото реагирало на амфетамин. Извършените претърсвания и изземвания били фиксирани в надлежни протоколи, одобрени по съответния ред чрез определения на Окръжен съд – Сливен. \r\nПаралелно с това, в периода 17 май 2016 г. - 27 май 2016 г., обв.Станислав С. установил, че на територията на с. Бинкос и с. Чинтулово Общ.Сливен, се намират два автомобила – л. а. “Нисан съни” и микробус м. “Мерцедес 207 Д” със свалени регистрационни табели. С цел придобиване на незаконна финансова облага, обвиняемото лице, без знанието и съгласието на собствениците, пренесъл със собствения си товарен автомобил „Мерцедес Вито“, описаните моторни превозни средства и ги предал за вторични суровини в пункт за изкупуване на метални отпадъци. Получените средства употребил за лични нужди.\r\nОкръжен съд – Сливен е насрочил заседанието си по делото за 12 юли 2017 г.", "date": "2017-07-11", "title": "Сливен: Окръжната прокуратура предаде на съд 32-годишен мъж за разпространение на високорискови наркотици и кражби на автомобили"}
{"url": "http://www.focus-news.net/news/2017/07/11/2414295/nsi-obshtiyat-broy-na-noshtuvkite-vav-vsichki-mesta-za-nastanyavane-registrirani-prez-may-2017-g-e-s-30-po-malko-v-sravnenie-sas-sashtiya-mesets-na-2016-g.html", "text": "През май 2017 г. в страната са функционирали 2 240 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 103.6 хил., а на леглата - 228.2 хиляди. Това сочи статистика на Национални статистически институт (НСИ). В сравнение с май 2016 г. общият брой на местата за настаняване, функционирали през периода, се увеличава с 0.5%, а на леглата в тях - с 2.8%.\r\nОбщият брой на нощувките във всички места за настаняване, регистрирани през май\r\n2017 г., е 1 310.1 хил., или с 3.0% по-малко в сравнение със същия месец на предходната година, като най-голямо намаление на нощувките (с 4.2%) се наблюдава в местата за настаняване с 3 звезди. \r\nПрез май 2017 г. в хотелите с 4 и 5 звезди са реализирани 79.7% от общия брой нощувки на чужди граждани и 34.3% - на българи. В местата за настаняване с 3 звезди са осъществени 14.5% от нощувките на чужди граждани и 31.7% - на българи, докато в останалите места за настаняване (с 1 и 2 звезди) те са съответно 5.8 и 34.0%.\r\nБроят на пренощувалите лица в местата за настаняване през май 2017 г. се понижава с 6.0% в сравнение със същия месец на 2016 г. и достига 503.5 хил., като е регистрирано намаление с 6.6% при българите и с 5.3% при чужденците. Българските граждани, нощували в местата за настаняване през май 2017 г., са 273.6 хил. и са реализирали средно по 1.9 нощувки. Чуждите граждани са 229.9 хил., като 75.9% са нощували в хотели с 4 и 5 звезди и са реализирали средно 3.5 нощувки. \r\nОбщата заетост на леглата в местата за настаняване през май 2017 г. е 21.1%, като намалява с 1.2 процентни пункта в сравнение с май 2016 година. Най-висока е заетостта на леглата в хотелите с 4 и 5 звезди - 26.3%, следвани от местата за настаняване с 3 звезди - 17.7%, и с 1 и 2 звезди - 14.3%. \r\nПриходите от нощувки през май 2017 г. достигат 61.5 млн. лв., или с 2.8% повече в сравнение с май 2016 година. Регистрирано е увеличение на приходите от чужди граждани - с 4.8%, докато тези от български граждани намаляват с 1.0%.", "date": "2017-07-11", "title": "НСИ: Общият брой на нощувките във всички места за настаняване, регистрирани през май 2017 г., е с 3.0% по-малко в сравнение със същия месец на 2016 г."}
{"url": "http://www.focus-news.net/news/2017/07/11/2414299/smolyan-selskostopanskata-sgrada-i-150-bali-seno-sa-unishtozheni-pri-pozhar-v-grad-rudozem.html", "text": "Селскостопанската сграда и 150 бали сено са унищожени при пожар в град Рудозем. Това съобщиха от ОДМВР - Смолян. На 10 юли, в 16.45 часа, е възникнал пожар в селскостопанска сграда в град Рудозем, собственост на 55-годишен мъж. Пострадали няма. При пожара са унищожени селскостопанската сграда около 150 кв. м и около 150 бали сено. Екипи на РС ПБЗН – Рудозем извърши погасяването на пожара. Евакуирани са селскостопански животни – крава, бик, коза, яре, куче и заек, спасени са 2 жилищни сгради в близост до пожара, фуражомелка, моторен трион и циркуляр. Помощ са оказали 4-ма граждани. Причините за възникване на пожара са в процес на изясняване. Произшествието е посетено от полицейски служители, които извършват оглед. По случая е образувано досъдебно производство.", "date": "2017-07-11", "title": "Смолян: Селскостопанската сграда и 150 бали сено са унищожени при пожар в град Рудозем"}
{"url": "http://www.focus-news.net/news/2017/07/11/2414297/blagoevgrad-chetiri-dekara-grozde-sa-unishtozheni-pri-pozhar-v-selo-levunovo.html", "text": "Четири декара грозде са унищожени при пожар в село Левуново. Това съобщиха от ОДМВР - Благоевград. Около 15.10 часа на 10 юли 2017 г. е съобщено за пожар в сухи треви и лозя в с. Левуново до автомагистрала „Струма“. Погасен е от екип на РСПБЗН - Сандански. Унищожено е четири декара лозе. Причините са небрежност при боравене с открит огън.", "date": "2017-07-11", "title": "Благоевград: Четири декара грозде са унищожени при пожар в село Левуново"}
{"url": "http://www.focus-news.net/news/2017/07/11/2414300/dobrich-obshtinskiyat-mladezhki-tsentar-obyavi-fotokonkurs-pokazhi-ni-dobrotata-v-edna-snimka.html", "text": "Общинският младежки център (ОМЦ) „Захари Стоянов“ обявява фотоконкурс с тема: „Покажи ни добротата в една снимка!“. Това съобщи Кристина Койчева, младежки работник в центъра, предаде кореспондент на Радио „Фокус” – Варна. В конкурса могат да се включат младежи на възраст от 15 до 29 години. Друго задължително условие е снимките да бъдат с добро качество. Допустимо е да се снима с фотоапарат, смартфон или таблет. Идеята е да се провокира творческото мислене на младежите с грижа не само към околната среда, но и към хората, като взаимоотношения, светоусещане и подход към нещата. Инициативата има за цел също да проучи нагласата на младите хора, в какво те намират примери за добротворчество и как го претворяват. Крайният срок за представяне на фотосите за участие в конкурса е 31 юли. Те трябва да бъдат изпратени по електронната поща на адреса на ОМЦ. Необходимо е да бъдат посочени трите имена на участника, възрастта му и данни за контакт с него. От първи до осми август снимките, които участват в конкурса, ще бъдат публикувани във Фейсбук профила на Младежкия център. Творбата, събрала най-много предпочитания, ще бъде наградена. Ще бъдат обявени и другите най-харесвани фотографии. От Младежкия център са подготвили изненада за авторите на най-атрактивните фотоси. Те ще бъдат отпечатани и подредени в изложба. Тя ще бъде открита на 11 август във фоайето на ОМЦ по повод Деня на младежта. \r\nЖулиета НИКОЛОВА", "date": "2017-07-11", "title": "Добрич: Общинският младежки център обяви фотоконкурс „Покажи ни добротата в една снимка!“"}
{"url": "http://www.focus-news.net/news/2017/07/11/2414294/blagoevgrad-mazh-i-dete-sa-postradali-pri-obrashtane-na-bager-v-rayona-na-selo-brezhani-nyama-opasnost-za-zhivota-im.html", "text": "Мъж и дете са пострадали при обръщане на багер в района на село Брежани. Това съобщи за Радио „Фокус“ – Пирин Йони Гатовска, временно изпълняващ длъжността говорител на Областна дирекция на МВР – Благоевград. Инцидентът е възникнал вчера  при извършване на изкопни работи с багер на отводнителен канал, намиращ се в частен имот в землището на село Брежани. „64-годишен италиански гражданин допуска преобръщане на МПС-то, в резултат на което същия чупи левия си крак, настанен е МБАЛ – Благоевград без опасност за живота. В инцидента е пострадало и возещо се дете, което е с травма на главата и контузия на гръден кош, което е транспортирано до болница „Пирогов“, където е под наблюдение и е без опасност за живота“, каза още Гатовска. По случая е образувано досъдебно производство.\r\nЛивия НИНОВА", "date": "2017-07-11", "title": "Благоевград: Мъж и дете са пострадали при обръщане на багер в района на село Брежани, няма опасност за живота им"}
{"url": "http://www.focus-news.net/news/2017/07/11/2414302/zvenoto-po-fiskalen-kontrol-na-nap-izvarshi-nad-5-000-proverki-po-chernomorieto-ot-nachaloto-na-mesets-yuli.html", "text": "Служители от звеното по Фискален контрол на НАП извършиха над 5000 проверки по Черноморието от началото на месец юли. Това съобщиха от пресцентъра на Национална агенция за приходите (НАП). Приходната агенция, МВР и митнически служители започнаха контролна кампания в населените места по крайбрежието, която ще продължи без прекъсване до края на туристическия сезон. Проверената стока на контролно пропускателните пунктове на курортните комплекси Бургас и Варна е на стойност близо 4.5 млн. лева. Наложени са обезпечения в 13 случая, поради установени задължения на фирмите към бюджета. Съставени са 4 акта за установено административно нарушение, като един търговски обект ще бъде запечатен за неиздаване на касов бон. \r\nДанъчни инспектори наблюдават за отчитане на обороти и издаване на касови бележки, както и за движението на рискови стоки, включително алкохол и тютюневи изделия. За пръв път през тази година неиздаването на касова бележка се санкционира незабавно със запечатване на търговския обект, освен обичайната глоба, допълват от НАП. Обектите обикновено остават затворени в продължение на 2 седмици след запечатването. Под постоянно наблюдение са подложени борси и тържища в близост до курортите, като там дежурят денонощно служители на „Фискален контрол“.  \r\nОт началото на 2017 г. фискалните агенти на НАП са извършили 45 000 проверки на транспортни средства, като на 13 000 са поставени технически средства за контрол. В резултат на извършените контролни действия са наложени 300 обезпечения, за да се избегне отклонение от облагане, допълват от НАП.\r\nСигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017-07-11", "title": "Звеното по Фискален контрол на НАП извърши над 5 000 проверки по Черноморието от началото на месец юли"}
{"url": "http://www.focus-news.net/news/2017/07/11/2414296/tass-yunesko-vklyuchi-rumanskite-bukovi-gori-v-spisaka-na-zashtitenite-obekti.html", "text": "Повече от 24 хектара букови гори в Румъния са включени в  Списъка на световното културно и природно наследство на ЮНЕСКО, съобщава ТАСС, позовавайки се на румънски източници.\r\nСтава дума за два участъка с вековни букови гори с обща площ 24 679 хектара, на територията на Националния парк Козия.\r\nИнтересното е, че в Карпатите са съхранени последните обширни девствени букови гори на континента. Тези стабилни екосистеми са се развивали от времето на последния ледников период на земята. Дървета с височина над 50 метра господстват над окръжаващия пейзаж. В тази дива местност свободно се развиват популации от рисове, вълци и мечки, а видове, които са застрашени от изчезване, тук са запазили своето генетическо разнообразие.Тереза Герова", "date": "2017-07-11", "title": "ТАСС: ЮНЕСКО включи румънските букови гори в списъка на защитените обекти"}
{"url": "http://www.focus-news.net/news/2017/07/11/2414303/sport-futbolistat-na-ayaks-zagubil-saznanie-po-vreme-na-mach-ostava-v-izkustvena-koma.html", "text": "Футболистът на холандския клубен отбор Аякс Абделках Нури, който загуби съзнание по време на контролна срещу Вернер (Бремен), остава в изкуствена кома, но не е получил увреждания на сърцето. Това става ясно от съобщение, разпространено от амстердамския клуб.\r\nЛекуващите го лекари съобщиха, че 20-годишният футболист ще се размине без сериозни увреждания. Същевременно обаче медиците подчертаха, че все още не са направени изследвания на мозъчната му дейност.", "date": "2017-07-11", "title": "Спорт: Футболистът на Аякс, загубил съзнание по време на мач, остава в изкуствена кома"}
{"url": "http://www.focus-news.net/news/2017/07/11/2414306/dobrich-tsentralna-gradska-chast-e-s-narusheno-vodosnabdyavane-zaradi-profilaktika-na-saorazheniya-za-dostavka-na-elektroenergiya.html", "text": "Централна градска част е с нарушено водоснабдяване заради заради профилактика на съоръжения за доставка на електроенергия, водоснабдяването е прекъснато тази сутрин, предаде кореспондент на Радио „Фокус” – Варна. Зоната с нарушено водоподаване включва участъка между бул. „Русия“, бул. „Добричка епопея“, местността Лозята и Промишлена зона, включително кв. „Рилци“, ул. „Победа“, ул. „Диляна“ до СУ „Св. св. Кирил и Методий“. Спряно е ел. захранването на Помпена станция „Алмалии“, водоем 5-ти километър в района на жк. „Добротица“ до 13.00 часа заради профилактика, по информация на ВиК - Добрич. Заради аварии днес с нарушено водоснабдяване са и няколко населени места в областта – в Община Добрич-селска: селата Славеево, Помпена станция „Росеново“, Паскалево, Стожер, Приморци и Лясково, в Община Каварна село Вранино, в Община Тервел – селата Нова Камена и. Зърнево, в Община Генерал Тошево – Сираково и Красен, в Община Шабла – Дуранкулак, Горичане и Горун и в Община Крушари - село Абрит.\r\nЖулиета НИКОЛОВА", "date": "2017-07-11", "title": "Добрич: Централна градска част е с нарушено водоснабдяване заради профилактика на съоръжения за доставка на електроенергия"}
{"url": "http://www.focus-news.net/news/2017/07/11/2414305/blagoevgrad-70-praskoveni-dravcheta-sa-unishtozheni-pri-pozhar-v-niva-na-teritoriyata-na-obshtina-petrich.html", "text": "70 прасковени дръвчета са унищожени при пожар в нива на територията на община Петрич. Това съобщиха от ОДМВР - Благоевград. Около 11.00 часа на 10 юли е получен сигнал за пожар в сухи треви и овощни дръвчета в община Петрич. Погасен е от екип на РСПБЗН - Петрич. Унищожена е един декар нива със 70 броя прасковени дръвчета.", "date": "2017-07-11", "title": "Благоевград: 70 прасковени дръвчета са унищожени при пожар в нива на територията на община Петрич"}
{"url": "http://www.focus-news.net/news/2017/07/11/2414304/hurriyet-pri-vazdushni-udari-v-yugoiztochna-turtsiya-sa-likvidirani-edinadeset-chlenove-na-pkk.html", "text": "Единадесет членове на „Работническата партия на Кюрдистан“ (ПКК) са ликвидирани при въздушни удари на турските ВВС, съобщава вестник Hurriyet, позовавайки се изявление от армията на Анкара.\r\nОсем от тях са убити в окръга Даргечит, провинция Мерсин. Според турската армия те са планирали атаки над различни обекти. Освен това са унищожени две картечни гнезда на ПКК.\r\nОще един удар е извършен в провинцията Хаккяри, където има трима убити членове на ПКК..Тереза Герова", "date": "2017-07-11", "title": "Hurriyet: При въздушни удари в Югоизточна Турция са ликвидирани единадесет членове на ПКК"}
{"url": "http://www.focus-news.net/news/2017/07/11/2414298/sled-sreshtata-na-g-20-v-hamburg-v-tarsene-na-politicheskata-otgovornost-za-bezpretsedentnoto-nasilie-komentari-v-germanskiya-pechat-agentsiya-fokus.html", "text": "Der Stern: \"Господин Шолц, поемете отговорност и подайте оставка!\"\r\nПреди срещата на върха на \"групата на двайсетте\" кметът на Хамбург гарантира сигурността на гражданите. Но се случи нещо друго, и в тази връзка седмичното издание Der Stern публикува отворено писмо до кмета на свободния ханзейски град с императивното заглавие \"Господин Шолц, поемете отговорност и подайте оставка!\".\r\nТекстът започва със силни думи: \r\n\"Уважаеми г-н Олаф Шолц,\r\nКартината за срещата на Г-20 е в състояние наистина да всее страх. Първоначално се говореше за три хиляди, а след това за осем хиляди анархисти. Немалко граждани успяха навреме да избягат от града. Мислех, че са страхливци. Защо ли? Защото Вие казахте, че сигурността на всички е \"гарантирана\". Защото казахте, че на 9 юли ще има хора, които ще се учудят, че срещата на върха вече е свършила\", пише в писмо жител на Хамбург, афектиран от преживяното през последната седмица. Die Welt: След срещата на Г-20 в Хамбург: Късметът напусна Олаф Шолц\r\nТрудно може да си представим политик, който ще оцелее след катастрофа като тази, на която станахме свидетели през последните дни в Хамбург, коментира германският национален ежедневник Die Welt. Само преди две седмици един от водещите вестници в страната - Die Frankfurter Allgemeine Zeitung, описа правителствения лидер на свободния ханзейски град като \"дете на съдбата\". Олаф Шолц бе спряган като \"изобретател на данъчния подход на ГСДП\", бляскав \"домакин на Г-20\" и \"надежда за периода\" след ерата на Ангела Меркел. И сега изведнъж сякаш всичко свърши. \r\nТова, което се случи, може да бъде видяно в снимките от горящите автомобили, ограбените магазини, летящите коктейли \"Молотов\" и от кадрите в един цял квартал, в който крайнолевите екстремисти дни наред безчинстваха пред очите на безсилната полиция и власт. Сега единственият въпрос, който остава, е дали Олаф Шолц ще успее да остане на поста си или ще бъде принуден да подаде оставка, след като успя да гарантира сигурността на делегатите, участвали в срещата на върха Г-20, но не и тази на гражданите. \r\nПоемането на лична политическа отговорност за събития от подобен тип е рядко срещано явление в Германия. Олаф Шолц, кмет на Хамбург: Това е най-трудният момент от моя мандат\r\nСлед срещата на върха на \"групата на двайсетте\", кметът на свободния ханзейски град Хамбург Олаф Шолц участва в истински медиен маратон: пресконференции, интервюта, телевизионни изяви. И във всички тях темата за форума на водещите световни икономически сили бе засегната мимоходом. Акцентът бе поставен върху сериозните безредици и насилието, които белязаха събитията в Хамбург от последната седмица. Затова не е изненадващо, че първото запитване, на което германският социалдемократ трябваше да отговаря пред редакцията на вестник Hamburger Abendblatts, бе кратко и ясно: как е възможно всичко това да се случи?\r\n\"Разбира се, въпросът ме измъчва много. Знаехме, че срещата на високо равнище на Г-20 ще бъде голямо предизвикателство, особено по отношение на сигурността. Ето защо ние задействахме най-голямата полицейска операция в историята на Хамбург след Втората световна война. Имаше сили от цяла Германия, от всички провинции и дори от съседните страни. С оглед на това, че разполагахме с 20 хил. служители ние твърдо вярвахме, че можем да гарантираме сигурността. И все пак, ситуацията не бе овладяна, това е много депресиращо\", призна кметът на северния германски град.\r\n\"Това са трудни моменти за града, и разбира се, и аз не се чувствам съвсем добре. Голямо предизвикателство е да овладеем ситуацията, така че градът да продължи да се развива добре и да гледа оптимистично към бъдещето\", подчерта Шолц, признавайки, че \"това със сигурност е най-трудният момент от моя мандат\".Der Spiegel: Срещата на Г-20: Тежки щети за Хамбург, нула проблеми за Ангела Меркел\r\nГрадусът на напрежението в северния ханзейски град Хамбург остава висок и след закриването на двудневната среща на високо равнище на \"групата на двайсетте\". Равносметката изглежда простичка: репутацията на регионалния правителствен лидер Олаф Шолц (ГСДП) пострада силно - от редиците на Християндемократическия съюз (ХДС) поискаха оставката му, а в медиите се появиха коментари за провала му да гарантира сигурността при провеждането на форума на Г-20, въпреки че лично отправи предупреждения, съгласно които градът не е подходящо място за провеждането на събитие от подобен мащаб. От друга страна обаче, канцлерът Ангела Меркел излезе от ситуацията без никакви политически щети, коментира изданието Der Spiegel. \r\n\"Срещата на върха може да бъде проведена\", увери Меркел далеч назад във времето, когато бе избиран град, в който да бъдат поканени лидерите на водещите индустриални и развиващи се страни. Дори и на фона за изострящата се предизборна борба, изглежда, че събитията от предходната седмица в Хамбург няма да се превърнат в перфектната политическа буря за непоклатимия канцлер. \r\nНо дали всичко наистина е наред? За Меркел, от стратегическа гледна точка, отговорът категорично е \"да\". Различните обществени възприятия са факт: евентуална бъдеща кандидатура на Шолц за канцлерския пост стана по-малко вероятна след събитията в Хамбург, докато Меркел може да продължи уверено напред и след кошмара на насилието в северния германски град. \r\nОт редакцията на изданието обаче услужливо припомнят политическата отговорност на канцлера за събитията, които съпровождаха срещата на Г-20.\r\nАнгела Меркел бе тази, която настояваше форумът да бъде проведен в голям град. Хамбург, нейният роден град, бе инициатива и решение тъкмо на германския канцлер. Опасенията на органите за сигурност и доказателствата за силната автономна сцена в града очевидно не попречиха на Меркел да наложи мнението си, че градът е \"перфектен домакин\" за срещата. От редиците в Берлин все още не се чува самокритика за грешната й преценка. Със затворена уста по темата е и правителственият говорител Щефан Зайберт. \r\nАргументът, че само няколко големи градове в Германия от гледна точка на логистиката са в състояние да бъдат домакин на събитие от подобен мащаб, както и че Берлин и Мюнхен са елиминирани заради куп други аргументи, е разбираем. Въпреки това последната среща на Г-20 бе напълно различна от предишните. Има сериозни щети и пострадали - резултати, които едва ли някой е очаквал. Остават редица отворени въпроси, но до момента по всичко личи, че никой в Германия не иска да ги свърже с управляващия канцлер, за да получи отговорите. Der Tagesspiegel: Срещата на Г-20 в Хамбург - без преувеличения, моля!\r\nКметът на северния ханзейски град Хамбург Олаф Шолц не биваше да се преструва пред светлините на камерите, че срещата на Г-20 ще премине като популярен фестивал. Това бе грешка, но нищо повече, пише в коментар за берлинския вестник Der Tagesspiegel журналист, станал свидетел на събитията в града от последната седмица. \r\nСрам? Кадри като от война? Няма начин да се се каже, че нищо не се е случило, но и преувеличенията са излишни. Всъщност, всичко, което се изписа, се разигра в периметър от две улици и няколко нощни заведения, които са презряни сцени на насилие открай време. Тези две улици обаче са достатъчно широки, за да се направят чудесни снимки в подкрепа на тезата за небивало насилие. Театърът \"Нойе Флора Хамбург\" е вечно място за срещи на артисти, активисти и представителите на крайнолявата политическа, дори автономистка сцена. Всички опити на местните власти да променят това завършиха с провал. И до ден днешен в града има улици, по които хората минават в страх. Случилото се в Хамбург е нещо лошо и всяка жертва трябва да бъде компенсирана. Но да се говори чак за война? Още на следващия ден служителите, поддържащи канализацията в града, разчистиха по-голямата част от счупените бутилки, хвърлените камъни, тлеещите барикади и купищата отпадъци. При това с малко помощ. \r\nСнимките от последната седмица напомнят на съботно-неделните вечери в Хамбург от 90-те години на миналия век - градът и жителите му вече са ставали свиделите на доста неприятни сцени. Ескалация на насилие, разбити магазини, подпалени автомобили, следи от куршуми, маскирани лица и полицейски служители, които дебнат в напрежение. Така изглеждаха години наред вечерите в Хамбург. Разликата е, че тогава нямаше смартфони и селфита. И никой не говореше за война. Тереза Герова", "date": "2017-07-11", "title": "След срещата на Г-20 в Хамбург: В търсене на политическата отговорност за безпрецедентното насилие (Коментари в германския печат - Агенция \"Фокус\")"}
{"url": "http://www.focus-news.net/news/2017/07/11/2414307/prof-plamen-pavlov-aprilskoto-vastanie-se-prostira-varhu-nasledstvoto-na-levski-i-sazdadenite-ot-nego-strukturi.html", "text": "Априлското въстание се простира върху наследството на Левски и създадените от него структури, което се смята за еретически въпрос в историческата литература. Това каза в интервю за Агенция „Фокус“ историкът проф. Пламен Павлов за книгата му „Левски - другото име на свободата“. „Априлското въстание е въстанието на Левски в голяма степен. Там, където са най-силните комитети и най-здравата организация, действат комитетската мрежа и тайната поща, в 4-ти революционен окръг виждаме и най-масовото въстание. Същото важи и за първи окръг с център Търново, където арестите предотвратяват по-големи мащаби“, обясни той. „В Априлското въстание участват около 10 хил. въоръжени българи и като цяло не са зле въоръжени. Често са с ловджийски пушки и някакви други импровизирани средства, но има и много модерно оръжие“, посочи проф. Павлов. „В Панагюрище виждаме военна сила от порядъка на 1500- 2000 души, с двама командири на полкове. В Батак виждаме 900-1000 въоръжени души. Използвани са съвременните системи на балканските и западните армии, на самата турска армия“ , уточни той. Историкът поясни, че според Левски въстанието е трябвало да бъде през зимата, когато всички мъже са се завърнали от гурбет. „Тогава турската армия ще се придвижва по-трудно, няма да може да събира толкова много припаси и фураж за конницата. Всичко е премислено, неслучайно Левски поставя задача на Ангел Кънчев, който има военно образование, да прави скици на проходите и на укрепени местности“, посочи Пламен Павлов и допълни, че подготовката на Левски за въстание е била на много сериозна основа.\r\nБиляна ИВАНОВА", "date": "2017-07-11", "title": "Проф. Пламен Павлов: Априлското въстание се простира върху наследството на Левски и създадените от него структури"}
{"url": "http://www.focus-news.net/news/2017/07/11/2414311/petya-georgieva-rd-pbzn-kyustendil-obshtinite-i-kmetstvata-sa-dlazhni-da-organizirat-i-provezhdat-meropriyatiya-za-opazvaneto-na-selskostopanskoto-imushtestvo-ot-pozhari.html", "text": "Общините и кметствата са длъжни да организират и провеждат мероприятия за опазването на селскостопанското имущество от пожари. Това каза пред Радио „Фокус“ – Кюстендил Петя Георгиева, инспектор в Регионална дирекция „Пожарна безопасност и защита на населението”. По думите ѝ не трябва да се допуска паленето на открит огън, тютюнопушенето и паркирането на моторни превозни средства в площите с посеви и в непосредствена близост до тях от настъпването на восъчна зрелост до прибиране на реколтата и изораване на стърнищата. „Физическите и юридическите лица, преминаващи покрай неожънати площи, са длъжни да спазват правилата и нормите за пожарна безопасност и с действията си да не предизвикват възникването на пожари, а в земеделските земи и извън тях не се разрешава паленето на стърнища и други растителни отпадъци, както и използването на открити огнеизточници“, каза Петя Георгиева.\r\nВенцеслав ИЛЧЕВ", "date": "2017-07-11", "title": "Петя Георгиева, РД ПБЗН - Кюстендил: Общините и кметствата са длъжни да организират и провеждат мероприятия за опазването на селскостопанското имущество от пожари"}
{"url": "http://www.focus-news.net/news/2017/07/11/2414310/pazardzhik-vazstanoveno-e-dvizhenieto-po-avtomagistrala-trakiya-pri-kalugerovo-v-posoka-burgas.html", "text": "Възстановено е движението по автомагистрала \"Тракия\", при Калугерово, в посока Бургас. Това съобщиха от пресцентъра на Агенция \"Пътна инфраструктура\".   \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "Пазарджик: Възстановено е движението по автомагистрала \"Тракия\", при Калугерово, в посока Бургас"}
{"url": "http://www.focus-news.net/news/2017/07/11/2414312/varna-zhiteli-na-zhk-vladislav-varnenchik-izlizat-na-protest-sreshtu-plana-za-regulatsiya-i-zastroyavane-namikrorayon.html", "text": "Жители на ж.к. „Владислав Варненчик“ във Варна излизат тази вечер на протест срещу плана за регулация на имоти и режим на застрояване (ПУП-ПРЗ) на III микрорайон. Това съобщи за Радио „Фокус“ – Варна Цветан Лацов, жител на квартала. Той отбеляза, че срещу плана за застрояване, който предвижда строеж на нови жилищни сгради в зелени площи, са се обявили 2 257 души. В кметство „Владислав Варненчик“ е внесена подписка и възражение, с което се настоява планът да не бъде одобрен. Подписката е входирана също до кмета на Община Варна Иван Портних, до председателя на Общински съвет – Варна Тодор Балабанов, както и до омбудсмана Мая Манолова.\r\n„Ние не искаме този план за застрояване. Нека Общината намери друг начин да обезщети собствениците на имоти. Целта на протеста, който организираме тази вечер, е районната администрация, кметът на района, кметът на града и общинските съветници да ни чуят и да ни подкрепят в това искане. Живеем тук от 30 – 40 години и в един момент на поляните, на които сме играли и в момента играят децата ни, искат да построят нови жилищни кооперации. Трябва да се намери друг начин тези собственици на имоти да бъдат обезщетени и тези поляни, които са от малкото в града и квартала, да останат, а не да се случи това, което се случи в ж.к. „Кайсиева градина“ с ПУП-а на II микрорайон - навсякъде има заграждения и строежи“, заяви Цветан Лацов.\r\nПротестът, който се организира от жителите на квартала, ще се състои от 19.00 часа пред кметството в район „Владислав Варненчик“.\r\nМарияна ВАЛЕНТИНОВА", "date": "2017-07-11", "title": "Варна: Жители на ж.к. „Владислав Варненчик“ излизат на протест срещу плана за регулация и застрояване на III микрорайон"}
{"url": "http://www.focus-news.net/news/2017/07/11/2414314/prof-plamen-pavlov-vasil-levski-reshava-da-gradi-moderna-armiya-a-ne-da-deystva-s-haydushki-metodi.html", "text": "Левски има много добра представа за модерното оръжие, решава да гради модерна армия, а не да действа с хайдушки методи. Това каза в интервю за Агенция „Фокус“ историкът проф. Пламен Павлов за книгата му „Левски- другото име на свободата“. „Оттам идва и неговият конфликт с Панайот Хитов и донякъде с Филип Тотю“, коментира той. „Левски има много силно чувство за държавност, която може да бъде постигната със силна армия. Не е вярно, че комитетите не са били добре въоръжени. И чуждите разузнавания пишат, че всяка седмица по няколко десетки револвери и карабини се внася“, посочи проф. Павлов. „Комитетите не са някакви дружества за обмен на знания и на идеи. Това е етап, който е бил реализиран през 60-те години на 19-тото столетие. При Левски те продължават да бъдат идейни ядра, за това няма никакво съмнение, но са нещо като днешните военни окръжия“, обясни историкът. По думите му в устава на БРЦК не е посочен точен брой на комитетите, а тяхната основна цел е да събират данни за противника и статистика за силите на самите средства. „Да събират средства, да купуват оръжия, да прилагат военни устави. Трябва да имат хора на „първи позив“ или „първи призив“, използват се и двете понятия, да мобилизират по-големи сили. Тези, които са на „първи позив“ са в рамките на 50-100 човека в зависимост от това колко е голямо селището. Тези, които са на „втори позив“ всъщност са всички мъже, които подлежат на военна служба“, поясни Пламен Павлов. „Ако се насочим към мемоарите на редица комитетски дейци и към писма на Левски най-често използваното понятие е Привременно правителство, с печат и лъв, както трябва да бъде за една държавна идея“, обясни той. „Има един забавен случай по време на разпитите в София, когато разпитват Хаджи Станьо Врабевски и Петко Милев, тежките чорбаджии от Тетевен, пашите им казват как можахте като умни хора да се подлъжете по такава наивна идея. Те отговарят, че идеята не е наивна и Привременното правителство рано или късно ще победи“, допълни проф. Павлов. „Виждаме, че Левски и съратниците му са убедили най- перспективните сили на обществото, средната класа, интелигенцията, хората с модерни професии- лекари, аптекари, телеграфисти, в това, че трябва да се създават държавни структури“, каза още историкът. \r\nБиляна ИВАНОВА", "date": "2017-07-11", "title": "Проф. Пламен Павлов: Васил Левски решава да гради модерна армия, а не да действа с хайдушки методи"}
{"url": "http://www.focus-news.net/news/2017/07/11/2414316/blagoevgrad-detsata-v-detskite-gradini-na-teritoriyata-na-obshtinata-mogat-da-poseshtavat-dezhurni-grupi-prez-lyatoto.html", "text": "Децата в детските градини на територията на община Благоевград ще могат да посещават дежурни групи през лятото. Това каза за Радио „Фокус“ - Пирин Симона Митова, от отдел „Образование“ в Община Благоевград. По думите ѝ групите се сформират за периода до 8 септември със Заповед на кмета на Община Благоевград д-р Атанас Камбитов. Целта е родителите да бъдат улеснени, въпреки сезона на отпуските. „За периода дейността си ще преустановят детските градини в селата Покровник, Изгрев, Зелен дол, Церово и Рилци. За децата от детските градини, които преустановяват дейността си, при заявено желание от родител или настойник, ще бъде осигурен прием в детски градини, както следва: децата от с. Покровник и с. Церово могат да посещават ДГ „Усмивка“. Малчуганите от детските градини в с. Изгрев, могат да посещават ДГ „Детелини“. Децата от с. Зелен дол, могат да посещават ДГ „Синчец“, тези от с. Рилци могат да посещават „Детски свят“, каза още Митова. По думите ѝ броят на подадените заявления от родителите се различава от този на самите посещения на децата. „Родителите се презастраховат, подават заявление, но в същото време на осигуряват присъствие на детето и то всеки ден е различно“, каза Митова.\r\nЛора КАЛЧЕВА", "date": "2017-07-11", "title": "Благоевград: Децата в детските градини на територията на общината могат да посещават дежурни групи през лятото"}
{"url": "http://www.focus-news.net/news/2017/07/11/2414318/aleksandar-aleksandrov-vidinski-sayuz-na-zarnoproizvoditelite-ozhanati-sa-60-ot-zasetite-s-pshenitsa-ploshti-v-oblastta.html", "text": "Ожънати са 60% от засетите с пшеница площи във Видинска област. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че жътвата върви с усилени темпове, прибира се пшеница в цялата област. „Зърнопроизводителите бързат с прибирането на пшеницата, защото прогнозата е за дъжд и бури в следващите няколко дни. Това може да съсипе реколтата и да намали качеството на пшеницата“, каза Александров. Той добави, че цената на тон пшеница е 260 лв., която е с около 20 лв. по-висока от миналогодишната. „Повиши се изкупната цена на рапицата до 700 лв. на тон. Рапицата тази година директно се изнася, защото няма български купувачи за нея“, обясни Александров. Той каза още, че е приключила жътвата на ечемик в областта. „Засилена е търговията на зърно това лято в областта, много малко са производителите, които изчакват и не бързат с продажбата на продукцията си“, каза Александров.\r\nАнна ЛОЗАНОВА", "date": "2017-07-11", "title": "Александър Александров, Видински съюз на зърнопроизводителите: Ожънати са 60% от засетите с пшеница площи в областта"}
{"url": "http://www.focus-news.net/news/2017/07/11/2414313/ekathimerini-ubiystvoto-na-amerikanski-turist-na-ostrov-zakintos-11-dushi-otivat-na-sad.html", "text": "Единадесет души ще бъдат изправени пред гръцкото правосъдие във връзка с убийството на 22-годишния американски турист, пребит до смърт след свада в нощно заведение на популярния остров Закинтос, съобщава електронното издание Ekathimerini.\r\nШестима от задържаните са граждани на Сърбия. Сред тях има грък и британец от сръбски произход. Във вторник те ще отговарят пред магистратите, които след това ще вземат решение дали да ги оставят в ареста или да ги освободят. \r\nОбвиненията срещу тях са за умишлено убийство, за което в гръцкото законодателство е предвидено наказание с максимален срок на лишаване от свобода.\r\nБакари Хендерсън от Остин, Тексас, бе бит до смърт рано петък пред бар в Лагана на остров Закинтос. Все още е неясно какви са причините, довели до трагедията. Бе съобщено, че жертвата е получила множество удари и е починала от получените тежки травми на главата.Тереза Герова", "date": "2017-07-11", "title": "Ekathimerini: Убийството на американски турист на остров Закинтос: 11 души отиват на съд"}
{"url": "http://www.focus-news.net/news/2017/07/11/2414319/svetlin-mihaylov-rs-pbzn-svishtov-natovarenostta-na-pozharnite-sluzhbi-v-poslednite-20-godini-se-uvelichi-znachitelno.html", "text": "Натовареността на пожарните служби в България се увеличи значително за последните 20 години. Това каза в предаването „Добре дошли в Свищов“ на Радио „Фокус“ – Велико Търново директорът на Районна служба „Пожарна безопасност и защита на населението“ – Свищов Светлин Михайлов. През миналата седмица той бе награден за професионалната си дейност от Министерство на вътрешните работи. Светлин Михайлов е директор на Свищовската пожарна от около година, преди това е бил началник на службата в Полски Тръмбеш и е в системата от 23 години. „За това време динамиката доста се промени, натовареността на състава също. Техниката е много по–нова. Когато аз започнах работа, използвахме зилове, сега вече в Свищов имаме пет автомобила, които са чисто нови. Променени са въздушните инсталации и личните предпазни средства. Мога да обобщя, че светът се развива както в сферата на безопасността, така и в сферата на опасностите, които възникват“, посочи Светлин Михайлов. Той подчерта, че днес пожарникарите не се занимават само с гасене на пожари, а и с оказване на помощ при всякакви бедствия и инциденти.\r\nЛуиза ТРАНЧЕВА", "date": "2017-07-11", "title": "Светлин Михайлов, РС ПБЗН - Свищов: Натовареността на пожарните служби в последните 20 години се увеличи значително"}
{"url": "http://www.focus-news.net/news/2017/07/11/2414309/zdf-germanskiyat-pravosaden-ministar-poiska-podkrepata-na-evropeyskite-partnyori-za-zalavyaneto-na-levite-ekstremisti-ot-hamburg.html", "text": "След ожесточените сблъсъци, които белязаха провеждането на срещата на върха на Г-20 в свободния ханзейски град Хамбург, федералният правосъден министър на Германия Хайко Маас (ГСДП) поиска подкрепата на европейските партньори за залавянето на отговорните за безпрецедентните нива на насилие, предава телевизионният канал ZDF. \r\nКъм момента в ареста остават 51 заподозрени. „Много снимки и видео кадри ще бъдат прегледани, за да бъдат определени извършителите. Разчитаме също така на подкрепата на нашите чуждестранни партньори\", подчертава Маас в отворено писмо до медиите в Германия. \r\nВ текста Маас търси помощта на европейските си колеги за разследване на бунтовете в Хамбург. Министърът настоява и за бързото изпълнение на европейските заповеди за арест, които ще бъдат издадени от германска страна.Тереза Герова", "date": "2017-07-11", "title": "ZDF: Германският правосъден министър поиска подкрепата на европейските партньори за залавянето на левите екстремисти от Хамбург"}
{"url": "http://www.focus-news.net/news/2017/07/11/2414317/es-kam-moldova-parvo-provedete-reformi-sled-tova-kandidatstvayte-za-chlenstvo-v-es.html", "text": "Комисарят по въпросите на Европейската политика за съседство и преговори за разширяване Йоханес Хан предупреди Молдова, че първо трябва да проведе реформи, за да може на по-късен етап да кандидатства за членство в клуба на Брюксел, пише вестник The Washington Post.\r\nКоментарите бяха отправени,  след като председателите на парламентите на Молдова, Грузия и Украйна изпратиха писмо до ЕС, в което молят да бъдат поставени конкретни срокове за приемането на страните им като редовни членове на Общността.\r\nИ трите страни вече подписаха споразумения за асоцииране с ЕС, но не е ясно дали и кога те ще бъдат допуснати в Общността. \r\nМолдова иска да издигне официално кандидатурата си за членство в ЕС още през следващата година, но ще трябва да реформира правната си система и да се справи с ширещата се корупция в страната.\r\nХан бе на посещение в Кишинев в понеделник, където участва в среща за подобряването на регионалната енергийна ефективност, на която присъстваха представителите на бившите съветски републики.\r\nХан заяви, че е „по-важно да се концентрират върху осъществяването на нужните реформи“, преди да бъдат насрочени конкретни срокове за приема им в ЕС.Тереза Герова", "date": "2017-07-11", "title": "ЕС към Молдова: Първо проведете реформи, след това кандидатствайте за членство в ЕС"}
{"url": "http://www.focus-news.net/news/2017/07/11/2414321/blagoevgrad-darzhavno-parvenstvo-po-pluvane-shte-se-provede-v-grada.html", "text": "Държавно лично отборно първенство по плуване „Деца“ 12-годишни ще се проведе от 14 юли до 16 юли в закрития плувен басейн в Спортен комплекс „Пирин“ - Благоевград. Това съобщиха от пресцентъра на Община Благоевград. Официалното откриване на събитието е от 17.00 часа на 14 юли. Турнирът е част от календара на Българската федерация по плувни спортове, а съорганизатори на събитието са Община Благоевград, Спортен комплекс „Пирин“ и ПК „Пирин“. Държавното лично отборно първенство за деца е едно от състезанията от висок ранг, които се провеждат в Благоевград. От висок клас е и Международният турнир \"Пирин - Благоевград\", който се проведе през февруари месец тази година. Неговото първо издание бе през април 2015 г. и в областния център на Пиринско пристигнаха стотици гости от страната и чужбина.   \r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от кмета на Община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25.", "date": "2017-07-11", "title": "Благоевград: Държавно първенство по плуване ще се проведе в града"}
{"url": "http://www.focus-news.net/news/2017/07/11/2414323/smolyan-kmetat-nikolay-melemov-naznachi-17-mladezhi-na-rabota-v-obshtinata-po-proekt-obuchenie-i-zaetost-za-mladite-hora.html", "text": "Кметът Николай Мелемов назначи 17 младежи, които започват работа в Община Смолян по Проект „Обучение и заетост за младите хора”. Това съобщиха от пресцентъра на Община Смолян. Преди началото на първия им работен ден, градоначалникът се срещна с тях. Мелемов им пожела успешна реализация, да натрупат професионален опит и развият трудовите си качества. Кметът поясни на младежите, че продължителността на проекта е 6 месеца. 10 от тях са назначена на длъжността технически организатор, а 7 са поддръжка на пътищата.  \r\nОбщина Смолян подаде заявка за 30 работни места по тази схема, която беше предоставена за разглеждане и одобрение на Областната комисията по заетост, съобщи секретарят Смолян Момчил Николов. 22-ма са отговаряли на условията по програмата, а 17 от тях сключиха договори с Общината.     \r\nПроектът е по процедура за директно предоставяне на безвъзмездна финансова помощ BG05M90PO01-1.005.001 “Обучения и заетост за младите хора“, финансиран от ОП „Развитие на човешките ресурси“, съфинансирана от ЕС, чрез Европейския социален фонд и Инициативата за младежка заетост. \r\nЦелта на проекта е да се улесни прехода от образование към заетост за безработни младежи, които ще получат първи или нов шанс за работа, нови или усъвършенствани професионални знания и умения, придобити на работното място, както и придобиването на професионална квалификация и ключови компетентности. \r\nДа припомним, че през 2016 г. по същия проект бяха назначени 81 младежи.", "date": "2017-07-11", "title": "Смолян: Кметът Николай Мелемов назначи 17 младежи на работа в Общината по Проект „Обучение и заетост за младите хора”"}
{"url": "http://www.focus-news.net/news/2017/07/11/2414320/sofiya-zatisnatoto-ot-bager-dete-e-nastaneno-v-detskata-reanimatsiya-na-pirogov-i-e-v-saznanie.html", "text": "Затиснатото от багер дете е настанено в детската реанимация на \"Пирогов\" и е в съзнание. Това съобщи за Агенция \"Фокус\" говорителят на УМБАЛСМ \"Н.И. Пирогов\" Мария Пойразова. 5-годишното дете е транспортирано в болничното заведение в понеделник вечерта в съзнателно състояние и все още продължава да бъде в съзнание, уточни Пойразова. Детето е със съчетана травма и му се прилага реанимационно лечение.\"Фокус\" припомня:Мъж и дете пострадаха при обръщане на багер в района на село Брежани в понеделник. Инцидентът е настъпил при извършване на изкопни работи с багер на отводнителен канал, намиращ се в частен имот в землището на селото. Пострадалите са 64-годишен италиански гражданин и 5-годишно дете. Мъжът е настанен МБАЛ – Благоевград със счупен ляв крак.", "date": "2017-07-11", "title": "София: Затиснатото от багер дете е настанено в детската реанимация на \"Пирогов\" и е в съзнание"}
{"url": "http://www.focus-news.net/news/2017/07/11/2414322/sport-mok-shte-vavede-promeni-v-protsesa-za-izbiraneto-na-domakinite-na-olimpiyskite-igri-prez-2024-g-i-2028-g.html", "text": "Във вторник на извънредна сесия в швейцарския град Лозана Международният олимпийски комитет (МОК) ще обсъди промените, които да бъдат въведени в избора на градовете домакини на Летните олимпийски игри през 2024 г. и 2028 г., предава TACC.\r\nРешението за промяна на процедурите бе одобрено на заседание на Изпълнителния комитет на МОК, проведено миналия месец. \r\nИзборът на столица на Летните олимпийски игри през 2024 г. ще бъде обявен на 13 септември в столицата на Перу – Лима. За домакинство се борят Париж и Лос Анджелис.  Къде ще бъде проведена Олимпиадата през 2028 г. ще стане ясно през 2019 г.", "date": "2017-07-11", "title": "Спорт: МОК ще въведе промени в процеса за избирането на домакините на Олимпийските игри през 2024 г. и 2028 г."}
{"url": "http://www.focus-news.net/news/2017/07/11/2414324/veliko-tarnovo-okrazhnata-prokuratura-zadarzha-19-godishen-balgarin-obyaven-za-izdirvane-s-evropeyska-zapoved-za-arest-za-izvarsheni-mnozhestvo-krazhbi.html", "text": "По искане на Окръжна прокуратура – Велико Търново съдът взе мярка за неотклонение „задържане под стража“ по отношение на 19-годишен български гражданин, обявен за издирване с европейска заповед за арест. Това съобщиха от пресцентъра на Апелативна прокуратура - Велико Търново. Светослав К. е обявен за международно издирване от германските власти въз основа на европейска заповед за арест, издадена от Прокуратурата в гр. Мюнхен, ФР Германия, за извършени множество кражби. \r\nСъдът прие доводите на прокуратурата, че българският гражданин следва да бъде задържан, с цел да се попречи на лицето да осуети изпълнението на ЕЗА.\r\nПредстои Окръжна прокуратура – Велико Търново да внесе в съда искане за образуване на съдебно производство по реда на чл. 44 от ЗЕЕЗА.", "date": "2017-07-11", "title": "Велико Търново: Окръжната прокуратура задържа 19-годишен българин, обявен за издирване с европейска заповед за арест за извършени множество кражби"}
{"url": "http://www.focus-news.net/news/2017/07/11/2414315/v-sadebnata-palata-shte-se-provede-brifing-s-uchastieto-na-glavniya-prokuror-sotir-tsatsarov-vav-vrazka-s-razsledvaneto-na-ubiystvoto-na-viola-nikolova.html", "text": "Днес, от 14.00 часа, в зала 2, ет. 4 на Съдебната палата ще се проведе брифинг, с участието на главния прокурор Сотир Цацаров и градския прокурор Емилия Русинова, във връзка с разследването на убийството на Виола Николова извършеното от Стефан Станев. Това съобщиха от пресцентъра на Прокуратура на Република България.", "date": "2017-07-11", "title": "В Съдебната палата ще се проведе брифинг с участието на главния прокурор Сотир Цацаров във връзка с разследването на убийството на Виола Николова"}
{"url": "http://www.focus-news.net/news/2017/07/11/2414308/sadat-ostavi-vladimir-stoyanov-v-aresta-za-poboya-nad-lekarka-v-sheynovo.html", "text": "Мъжът, пребил лекарка в столичната болница „Шейново”, остава в ареста. Това реши Софийският градски съд, предаде Нова телевизия. Според магистратите Владимир Стоянов е обществено опасен и затова трябва да остане зад решетките. Той се появи в съда отново със закрито от найлонова торба лице. Пред магистратите Стоянов обяви, че нямало никакви доказателства, че той е ударил д-р Албена Гагова.\r\nЗаради побоя лекари от цялата страна протестираха с искане за спиране на насилието срещу тях. А в четвъртък се организира граждански протест в подкрепа на д-р Гагова.", "date": "2017-07-11", "title": "Съдът остави Владимир Стоянов в ареста за побоя над лекарка в \"Шейново\""}
{"url": "http://www.focus-news.net/news/2017/07/11/2414329/veliko-tarnovo-13-delegati-ot-oblastta-vzeha-uchastie-v-kongres-na-sindikata-na-balgarskite-uchiteli.html", "text": "13 делегати от област Велико Търново взеха участие в 7-ия конгрес на Синдиката на българските учители. Това съобщи за Радио „Фокус“ – Велико Търново председателят на великотърновския синдикат Антоанета Андреева. Конгресът на профсъюзната организация се проведе в София. От Община Велико Търново са присъствали трима делегати – Мария Георгиева, областен координатор на Синдиката на българските учители и доскорошен председател на Общинския координационен съвет, Антоанета Андреева в качеството ѝ на настоящ председател и Евгени Коев, който е председател на стачния комитет в Община Велико Търново към Синдиката на българските учители и учител в Професионалната гимназия по туризъм. Делегатите от Община Горна Оряховица са били двама, а от останалите общини от областта – по един. Андреева каза още, че един от основните акценти на конгреса е бил новият Закон за предучилищното и училищното образование, който влезе от 1 август 2016 година. „Обсъждахме отражението, което даде той върху работата на учителите през изминалата учебна година, както и съпътстващите го наредби и държавни образователни стандарти. Някои учители споделят своите впечатления, че работата на учителя се усложни от многото административна работа, която трябва да бъде извършена, многото документация, която беше въведена, новите учебни програми, които не бяха обезпечени с учебници и учебни помагала. Всичко това затрудни изключително много ежедневната работа на учителите. Вместо да се съсредоточат върху преките си задължения, като че ли тяхното внимание беше насочено към едни допълнителни занимания“, посочи Антоанета Андреева. Тя отбеляза, че делегатите на конгреса са се обединили около мнението, че трябва да има промени в закона, част от наредбите и стандартите. По думите ѝ Министерство на образованието в момента работи по промяната на някой от наредбите. Те трябва да бъдат готови до средата на месец юли.\r\nНадежда КРЪСТЕВА", "date": "2017-07-11", "title": "Велико Търново: 13 делегати от областта взеха участие в конгрес на Синдиката на българските учители"}
{"url": "http://www.focus-news.net/news/2017/07/11/2414325/kyustendil-po-zayavka-na-kmetovete-ot-obshtinata-se-podmenyat-sadovete-za-smet-v-malkite-naseleni-mesta.html", "text": "По заявка от страна на кметовете се подменят съдовете за смет в малките населени места. Това каза пред журналисти кметът на село Стенско Огнян Янев, предаде репортер на Радио „Фокус” – Кюстендил. По думите на Огнян Янев подмяната се извършва от Общинско предприятие „Чистота”. „Всички кметове и кметски наместници, направили заявка, ще получат съдове\", каза Огнян Янев. Първите населени места, в които жителите ще получат новите кофи за смет, са Стенско, Жабокрът, Драговищица. Кметовете събират информация за броя на съдовете за смет, които вече не са годни за употреба, обобщават информацията и я подават със съответната заявка към общинското предприятие, което доставя новите кофи.\r\nВенцеслав ИЛЧЕВ", "date": "2017-07-11", "title": "Кюстендил: По заявка на кметовете от общината се подменят съдовете за смет в малките населени места"}
{"url": "http://www.focus-news.net/news/2017/07/11/2414326/emil-radev-enp-gerb-neobhodima-e-barza-reforma-na-dablinskiya-reglament.html", "text": "По време на представянето на приоритетите на естонското председателство на Съвета на ЕС пред комисията по граждански свободи, правосъдие и вътрешни работи на Европейския парламент, българският евродепутат от ЕНП - ГЕРБ Емил Радев настоя за бърза реформа на т. нар. регламент Дъблин, който определя отговорната държава за кандидатите за убежище. Това съобщиха от пресцентъра на ПП ГЕРБ.\r\nТой припомни, че от много време в ЕС се говори за необходимостта от промяна на европейското законодателство за убежище и особено на системата на прием на кандидати за убежище в Европейския съюз. „Ситуацията в Италия в момента препотвърждава необходимостта от предприемането на бързи и дългосрочни мерки в подкрепа на държавите по външните граници на ЕС“, коментира Емил Радев. Според евродепутата, чрез бърза реформа на регламента Дъблин държавите-членки, които са най-засегнати от миграционните потоци, ще получат увереност, че техните европейски партньори наистина проявяват солидарност. Това е особено важно за страните по външните граници на ЕС като Гърция, Италия и България, които са подложени на миграционен натиск единствено заради географското си положение.\r\nЕмил Радев настоя промяната на европейското законодателство да бъде придружена с подобряване на процедурите по връщане на икономически мигранти и на хора, които нямат основание да останат на европейска територия, в държавите им на произход или транзит. В този контекст той приветства дадената от естонското председателство заявка в тази насока и изрази надежда сроковете между отказ на убежище и ефективното връщане да бъдат съкратени.\r\nПо време на заседанието присъстваше и българският министър на вътрешните работи Валентин Радев, придружен от делегация от МВР, с цел подготовка на предстоящото българско Председателство на Съвета на ЕС от януари 2018 г. Освен това той проведе редица срещи в Европейския парламент, представяйки приоритетите на Председателството, с основни докладчици по ключови за България досиета, чиито преговори ще се водят по време на първите шест месеца на 2018г.", "date": "2017-07-11", "title": "Емил Радев, ЕНП - ГЕРБ: Необходима е бърза реформа на Дъблинския регламент"}
{"url": "http://www.focus-news.net/news/2017/07/11/2414328/kathimerini-gartsiya-ivitsa-dachich-prizna-mea-culpa-vinata-e-nasha-za-makedoniya.html", "text": "\"Сърбия допусна грешка, когато преди 20 г. призна БЮРМ под името Република Македония\". Това заяви сръбският вицепремиер и министър на външните работи Ивица Дачич, който пристигна на посещение в гръцката столица по покана на гръцкия си колега Никос Котциас, пише вестник Кathimerini.\r\n\"Мисля, че Сърбия допусна грешка и дължи извинение, защото Гърция беше права\", смята Дачич.\r\nСпоред сръбския външен министър Скопие винаги е имало \"неприемлива позиция по въпроси, които са важни за Сърбия, като подкрепата на кандидатурата на Косово за членство в ЮНЕСКО\".\r\nКathimerini пише, че Дачич е изразил загриженост от евентуалната възможност от създаването на единна албанска държава на Балканите.Тереза Герова", "date": "2017-07-11", "title": "Кathimerini (Гърция): Ивица Дачич призна Mea Culpa (Вината е наша) за Македония"}
{"url": "http://www.focus-news.net/news/2017/07/11/2414327/hungary-today-top-diplomatite-na-tsentralna-evropa-iskat-ot-bryuksel-da-uskori-integratsiyata-na-zapadnite-balkani.html", "text": "Външните министри на държавите от Вишеградската четворка (Чешка република, Полша, Унгария и Словакия) и представители на Австрия, Хърватия и Словения се срещнаха в Будапеща, за да обсъдят различни въпроси от общ интерес. Дипломатите на централноевропейските държави предупредиха, че ако Европейският съюз не ускори интеграционните процеси на Западните Балкани, ситуацията в региона може да излезе извън контрол и да доведе до непредвидени последствия, пише Hungary Today.\r\nВ рамките на пресконференцията след срещата, която е и първата под ротационното председателство на Унгария на Вишеградската група, унгарският външен министър Петер Сиярто наблегна на нуждата да се използват всички възможности за ускоряване на европейската интеграция на страните от Западните Балкани. Според  него интеграцията на този регион е ключова за осигуряването на мира и стабилността в региона и ЕС като цяло. \r\n„Ние трябва да приемем, че сме в дванадесетия час, що се отнася до Западните Балкани. Независимо, че всеки участник в глобалната и регионалната политическа арена на региона има стратегия спрямо него, ЕС дава вид, че няма такава“, коментира Сиярто.\r\nСпоред него всяко забавяне би довело до сериозни проблеми със сигурността в централноевропейския регион. Сиярто също така добави, че липсата на „надеждна пътна карта“ относно този  проблемен район, може да доведе до загуба на контрол над ситуацията и непредвидими последици.Тереза Герова", "date": "2017-07-11", "title": "Hungary Today: Топ дипломатите на Централна Европа искат от Брюксел да ускори интеграцията на Западните Балкани"}
{"url": "http://www.focus-news.net/news/2017/07/11/2414330/shumen-moderni-rodilni-stolove-i-hirurgichen-instrumentarium-poluchi-kato-dareniya-ag-otdelenieto-na-mnogoprofilnata-bolnitsa-v-grada.html", "text": "Модерни родилни столове и хирургичен инструментариум получи като дарения АГ отделението на МБАЛ - Шумен, предаде репортер на Радио „Фокус“ - Шумен. Те са на стойност над 73 000 лв. За родилна зала са осигурени два родилни стола от висок клас, с богата функционалност, осигуряваща изключителен комфорт на родилката при появата на новия живот. Те са закупени със средства в размер на 70 000 лв. от фирма „Алкомет“. След специализираните АГ болници „Майчин дом“ и „Шейново“ АГ в София, болницата в Шумен е третата в страната, която разполага с подобно оборудване. „Нямаше как да не подам ръка на това добро предложение, ще продължим заедно с ръководството на болницата и общината да планираме общите си стъпки, знаем колко е важно е да се раждат бебета у нас и да расте следващото поколение“, каза Фикрет Индже, директор на фирмата дарител. За операционната на АГ отделението е предоставен хирургичен инструментариум на стойност 3 500 лв. Дарението е от нотариус Ася Асенова, „ТСБ Текстил Сървис България” ООД и Полина Александрова Тошкова. По думите на д-р Ивайло Балабанов, началник на АГ отделението, инструментите са с изключително качество.\r\nИвелина ИВАНОВА", "date": "2017-07-11", "title": "Шумен: Модерни родилни столове и хирургичен инструментариум получи като дарения АГ отделението на многопрофилната болница в града"}
{"url": "http://www.focus-news.net/news/2017/07/11/2414331/nikolay-kostadinov-kmet-na-rayon-vladislav-varnenchik-vav-varna-obshtestveniyat-interes-tryabva-da-bade-zashtiten-v-maksimalna-stepen.html", "text": "До голяма степен исканията на хората по отношение на плана за регулация на имоти и режим на застрояване (ПУП-ПРЗ) на III микрорайон са правилни. Това заяви за Радио „Фокус“ – Варна Николай Костадинов, кмет на район „Владислав Варненчик“ във Варна, във връзка с организирания тази вечер протест срещу плана за застрояване на III микрорайон. „Това са трайни градоустройствени решения. Подробният устройствен план с параметрите, които посочва надлежният проект, няма как да се реализира. Твърде амбициозно от страна на възложителите – собственици на реституирани имоти. Процентът, който е предвиден за отнемане в обществена полза, е около 11%. Би трябвало общественият интерес да бъде защитен в максимална степен\", каза още Костадинов. По думите му експертният съвет и Общински съвет – Варна трябва да настояват за максималното отнемане, което е предвидено по Закона за устройство на територията, а именно около 20 - 25%. \"В така изготвения проект не е спазено техническото задание, изискванията по техническото задание, което ние сме изготвили, в частта му осигуряване на детски и спортни площадки, зелени зони и парк в максимална степен, предвидени в Общия устройствен план“, добави районният кмет. Николай Костадинов каза още, че детската градина, която е предвидена по проекта, е заложена върху съществуващо озеленяване  – ценни дървесни видове. „А и мястото на самата детска градина не е подходящо. Има какво още да се работи по плана на този проект“, каза Николай Костадинов.\r\nМарияна ВАЛЕНТИНОВА", "date": "2017-07-11", "title": "Николай Костадинов, кмет на район „Владислав Варненчик“ във Варна: Общественият интерес трябва да бъде защитен в максимална степен"}
{"url": "http://www.focus-news.net/news/2017/07/11/2414333/dobrich-6-rasteniya-ot-vida-na-kanabisa-sa-izzeti-pri-proverka-na-chasten-imot-v-selo-obrochishte.html", "text": "6 растения от вида на канабиса са иззети при проверка на частен имот в село Оброчище. Това съобщиха от ОДМВР - Добрич. На 7 юли, около 13.30 часа, на територията на село Оброчище е проведена специализирана полицейска операция по линия на наркоразпространението. В хода на операцията е извършена проверка на частен дом, обитаван от криминално проявения мъж с инициали Н. С. (на 52 г.) от с. Оброчище. От проведените ОИМ и ПСД в стопанска постройка в имота е открито и иззето по надлежния ред 1 брой полусуха растение с дължина 2.40 метра, 3 зелени растения, всяко с дължина 2.4 метра ; две зелени растения  височина 1.9 метра, с общо тегло около 4.25 кг на листната маса. При извършения полеви тест, растенията реагират на наркотичното вещество канабис. С полицейска мярка за срок от 24 часа Н. С. е задържан в РУ МВР Албена. Работата по установяване и документиране на цялостната престъпна дейност на извършителя продължава.", "date": "2017-07-11", "title": "Добрич: 6 растения от вида на канабиса са иззети при проверка на частен имот в село Оброчище"}
{"url": "http://www.focus-news.net/news/2017/07/11/2414336/pregled-na-mezhdunarodnite-novini-do-13-chasa-agentsiya-fokus.html", "text": "Босна и Херцеговина почита паметта на жертвите на клането в Сребреница: точно преди 22 г., на 11 юли 1995 г., военнослужещи на Република Сръбска навлязоха в обсадения град и екзекутираха около осем хиляди души.\r\nКампанията срещу Сребреница започна на 6 юли 1995 г. и завърши само пет дни по-късно, когато войската на Република Сръбска, под командването на генерал Ратко Младич, влезе в бедстващия град.\r\nПрез 2007 г. Международният трибунал в Хага класифицира клането в Сребреница като геноцид. Решението на трибунала бе потвърждено и от националните парламенти на държавите-членки на Европейския съюз, Канада, САЩ и Австралия.\r\nРезолюцията за Сребреница не е приета в Съвета за сигурност на ООН, след като Русия използва правото си на вето в гласуване, проведено през 2015 г.\r\n*** Единадесет членове на „Работническата партия на Кюрдистан“ (ПКК) са ликвидирани при въздушни удари на турските ВВС.\r\nОсем от тях са убити в окръга Даргечит, провинция Мерсин. Според турската армия те са планирали атаки над различни обекти. Освен това са унищожени две картечни гнезда на ПКК.\r\nОще един удар е извършен в провинцията Хаккяри, където има трима убити членове на ПКК.\r\n*** След ожесточените сблъсъци, които белязаха провеждането на срещата на върха на Г-20 в свободния ханзейски град Хамбург, федералният правосъден министър на Германия Хайко Маас (ГСДП) поиска подкрепата на европейските партньори за залавянето на отговорните за безпрецедентните нива на насилие.\r\nКъм момента в ареста остават 51 заподозрени. „Много снимки и видео кадри ще бъдат прегледани, за да бъдат определени извършителите. Разчитаме също така на подкрепата на нашите чуждестранни партньори\", подчертава Маас в отворено писмо до медиите в Германия. \r\nВ текста Маас търси помощта на европейските си колеги за разследване на бунтовете в Хамбург. Министърът настоява и за бързото изпълнение на европейските заповеди за арест, които ще бъдат издадени от германска страна.\r\n*** Повече от 24 хектара букови гори в Румъния са включени в  Списъка на световното културно и природно наследство на ЮНЕСКО.\r\nСтава дума за два участъка с вековни букови гори с обща площ 24 679 хектара, на територията на Националния парк Козия.\r\nИнтересното е, че в Карпатите са съхранени последните обширни девствени букови гори на континента. Тези стабилни екосистеми са се развивали от времето на последния ледников период на земята. Дървета с височина над 50 метра господстват над окръжаващия пейзаж. В тази дива местност свободно се развиват популации от рисове, вълци и мечки, а видове, които са застрашени от изчезване, тук са запазили своето генетическо разнообразие.\r\n*** След срещата на върха на \"групата на двайсетте\", кметът на свободния ханзейски град Хамбург Олаф Шолц участва в истински медиен маратон: пресконференции, интервюта, телевизионни изяви. И във всички тях темата за форума на водещите световни икономически сили бе засегната мимоходом. Акцентът бе поставен върху сериозните безредици и насилието, които белязаха събитията в Хамбург от последната седмица. Затова не е изненадващо, че първото запитване, на което германският социалдемократ трябваше да отговаря в интервю, бе кратко и ясно: как е възможно всичко това да се случи?\r\n\"Разбира се, въпросът ме измъчва много. Знаехме, че срещата на високо равнище на Г-20 ще бъде голямо предизвикателство, особено по отношение на сигурността. Ето защо ние задействахме най-голямата полицейска операция в историята на Хамбург след Втората световна война. Имаше сили от цяла Германия, от всички провинции и дори от съседните страни. С оглед на това, че разполагахме с 20 хил. служители ние твърдо вярвахме, че можем да гарантираме сигурността. И все пак, ситуацията не бе овладяна, това е много депресиращо\", призна кметът на северния германски град.\r\n\"Това са трудни моменти за града, и разбира се, и аз не се чувствам съвсем добре. Голямо предизвикателство е да овладеем ситуацията, така че градът да продължи да се развива добре и да гледа оптимистично към бъдещето\", подчерта Шолц, признавайки, че \"това със сигурност е най-трудният момент от моя мандат\".\r\n*** Шестнадесет души са загинали в катастрофа на военен самолет в американския щат Мисисипи.\r\nСъгласно данните от местните власти, всички жертви са се намирали на борда на машината. Няма оцелели. На мястото на произшествието са изпратени агенти на Федералното бюро за разузнаване (ФБР). \r\nАмериканските военни потвърдиха инцидента в съобщение, публикувано в социалната мрежа „Туитър“. Към момента не се привеждат други подробности за трагедията, включително и за причините, довели до нея.\r\n*** Сержант от американската армия, служил в Ирак и Афганистан, а към настоящия момент стациониран в Хаваи, е арестуван по подозрение за подпомагане на екстремистите от близкоизточната радикална групировка „Ислямска държава“. Това съобщиха от Федералното Бюро за Разследване (ФБР) на САЩ.\r\nИкайка Канг, на 34 г., е разследван от армията и ФБР повече от година и е задържан в събота, става ясно от разпространеното съобщение. \r\nСъгласно разпространените данни, Канг се е заклел във вярност на „Ислямска държава“. Освен това той е обвинен в опит да предаде военни документи и да обучава членове на групировката.\r\nАмериканските власти вярват, че става въпрос „единичен случай“, който не е свързан с организации, които биха представлявали заплаха за Хаваите или САЩ.\r\n***", "date": "2017-07-11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/11/2414332/info-plus-makedoniya-silen-gorski-pozhar-bushuva-na-ostrov-zakintos.html", "text": "Силен горски пожар бушува в северната част на популярния гръцки остров Закинтос, предава македонската електронна медия „Инфо Плус“ . Пламъците са избухнали в понеделник край Анафония, в близост до манастира Агиос Георгиос.\r\nПо данни на пожарните служби огънят е изпепелил 50 хил. кв. м борови гори. Все още не е установено какви са причините за пожара. В потушаването му са задействани 26 огнеборци, 16 единици техника, два самолета и две цистерни.\r\nСъобщава се за един пострадал пожарникар. Тереза Герова", "date": "2017-07-11", "title": "„Инфо Плус“ (Македония): Силен горски пожар бушува на остров Закинтос"}
{"url": "http://www.focus-news.net/news/2017/07/11/2414337/veliko-tarnovo-na-litse-sa-parvite-rezultati-ot-proekta-za-integratsiya-na-detsa-ot-maltsinstveni-grupi-v-obrazovatelnata-sreda-koyto-realizira-obshtina-svishtov.html", "text": "Проект за интеграция на деца от малцинствени групи в образователната среда реализира Община Свищов. Общата му стойност е малко над 305 хиляди лева. Той стартира през март и първите резултати вече са на лице. Това обобщи в предаването „Добре дошли в Свищов“ на Радио „Фокус“ – Велико Търново Маргарита Перникова, началник-отдел „Социално-икономическа политика и финансиращи програми” в местната администрация. Основните му цели са повишаване на мотивацията и интересите на децата от етническите малцинства към участие в образователния процес. „Не на последно място ние се стремим към повишаване на тяхната заинтересованост и заинтересоваността и участието на техните родители в дейностите, които се организират в детските градини и други образователни институции. Нашата амбиция е те да се почувстват съпричастни към образователните институции. Идеята е развивайки техните умения за партньорство и взаимно разбиране, те да се отнасят сериозно към това децата им да посещават и в бъдеще образователните институции“, отбеляза Маргарита Перникова. Сред приоритетите е и това децата да усвоят възможно най-добре българския език, за да нямат проблеми в по-нататъшното си образование. Според експерта, участието на близките създава много по-благоприятни условия за самите малчугани.\r\nЛуиза ТРАНЧЕВА", "date": "2017-07-11", "title": "Велико Търново: На лице са първите резултати от проекта за интеграция на деца от малцинствени групи в образователната среда, който реализира Община Свищов"}
{"url": "http://www.focus-news.net/news/2017/07/11/2414335/bosna-i-hertsegovina-22-g-ot-klaneto-v-srebrenitsa.html", "text": "Босна и Херцеговина почита паметта на жертвите на клането в Сребреница: точно преди 22 г., на 11 юли 1995 г., военнослужещи на Република Сръбска навлязоха в обсадения град и екзекутираха около осем хиляди души, припомня македонската информационна агенция „Макфакс“.\r\nКампанията срещу Сребреница започна на 6 юли 1995 г. и завърши само пет дни по-късно, когато войската на Република Сръбска, под командването на генерал Ратко Младич, влезе в бедстващия град.\r\nПрез 2007 г. Международният трибунал в Хага класифицира клането в Сребреница като геноцид. Решението на трибунала бе потвърждено и от националните парламенти на държавите-членки на Европейския съюз, Канада, САЩ и Австралия.\r\nРезолюцията за Сребреница не е приета в Съвета за сигурност на ООН, след като Русия използва правото си на вето в гласуване, проведено през 2015 г. .Тереза Герова", "date": "2017-07-11", "title": "Босна и Херцеговина: 22 г. от клането в Сребреница"}
{"url": "http://www.focus-news.net/news/2017/07/11/2414334/hristina-georgieva-opitna-stantsiya-po-polivno-zemedelie-pazardzhik-nablyudava-se-zasushavane-pri-slanchogleda-v-oblastta.html", "text": "Пролетниците в Пазарджишко до скоро вървяха много добре, но нещата се промениха, когато се появиха високите температури, съчетани със сух климат. Това каза за Радио „Фокус” – Пазарджик Христина Георгиева, директор на Опитната станция по поливно земеделие. „Слънчогледът в региона не се полива и имам наблюдение, че подгарят долните няколко листа. Това е показателно за засушаване. Може би ядката на слънчогледа ще бъде в умален размер”, коментира Георгиева. „Има опрашаване, защото те вече са в края на цъфтежа си, дори и късните сеитби. Ранните са с наедрено зърно, а късните са в момент на млечна зрелост на наедряване и там ще рикошира тази суша”, допълни експертът. Според нея в областта царевицата е изцяло поливна и в момента насажденията са в много добро състояние, като не се очакват проблеми и занапред.\r\nТеодора ДИМИТРОВА", "date": "2017-07-11", "title": "Христина Георгиева, Опитна станция по поливно земеделие - Пазарджик: Наблюдава се засушаване при слънчогледа в областта"}
{"url": "http://www.focus-news.net/news/2017/07/11/2414301/fondat-za-garantirane-na-vlogovete-v-bankite-izvarshi-chastichno-pogasyavane-v-razmer-na-30-mln-lv-po-dogovora-s-darzhavata-za-garantiranite-vlogove-v-ktb.html", "text": "Фондът за гарантиране на влоговете в банките (ФГВБ) извърши частично предсрочно погасяване в размер на 30 млн. лв. по заема, отпуснат от централния бюджет по Договора за заем, сключен между Република България и ФГВБ на 03 декември 2014 г. за финансиране недостига на средствата на Фонда за изплащане на гарантираните влогове на вложителите в КТБ АД след отнемане на лиценза ѝ. Това съобщиха от пресцентъра на Министерство на финансите. Заемът осигури безпроблемното протичане на процеса по изплащане на гарантираните влогове в банката. Това е второто частично предсрочно погасяване по заема, с което общият размер на предсрочно погасената от ФГВБ главница достигна 1,175 млрд. лв.\r\nФГВБ планира да погаси оставащата главница в размер на 500 млн. лева също преди падежа на заема. Следващото частично предсрочно погасяване ще бъде извършено след произнасяне на съда по несъстоятелността с окончателното решение по постъпилите жалби срещу одобрената от ФГВБ първа частична сметка за разпределение на наличните суми между кредиторите на КТБ АД (н).\r\nРазмерът на заема по Договора е до 2 млрд. лв., от които ФГВБ е усвоил 1.675 млрд. лева. Лихвеният процент е фиксиран в размер на 2.95 %, а лихвените плащания са веднъж годишно на 15 април. Погасяването на заема е еднократно на 15 април 2020 г., като е предвидена възможност за изцяло или частично предсрочно погасяване. Общият размер на изплатените лихви по заема през 2015-2017 г. възлиза на 104 572 246.58 лева.", "date": "2017-07-11", "title": "Фондът за гарантиране на влоговете в банките извърши частично погасяване в размер на 30 млн. лв. по договора с държавата за гарантираните влогове в КТБ"}
{"url": "http://www.focus-news.net/news/2017/07/11/2414340/dobrich-rodolyubivi-balgari-organiziraha-ekspeditsiya-v-severna-dobrudzha-kato-posetiha-mesta-zapazili-i-do-dnes-balgarskiya-duh.html", "text": "Родолюбиви българи организираха експедиция, поредна и не последна, в Северна Добруджа, като посетиха места, запазили и до днес българския дух, предаде кореспондент на Радио „Фокус” – Варна. Акцент бе поднасянето на цветя на паметната плоча на Васил Левски, поставенa преди време от други родолюбиви българи на фасадата на сградата на едновремешното училище в село Еникьой, днес Михаил Когълничану. Там се намира и малка старинна църква „Св. Троица“, за която се знае, че в нея Апостолът е пял по време на служби. Първото място, което групата, представена от жители на различни места в Приморска Добруджа като Добрич, Варна, Провадия и Балчик посети, бе скален манастир край село Мурфатлар. Според историци предполага се, че е възникнал в началото на X век. Открит е през 1926 година по време на разкриване на фабрика за добиване на варовик, при извършване на изкопни работи. Това каза историкът Радослав Симеонов, който заедно с друг свой колега историк и понастоящем депутат от Добрич – Йордан Йорданов, бяха водачи на експедицията. Вътре в този скален манастир има четири църкви, две монашески килии и гробище. На практика това е ансамбъл от различни по предназначение помещения и обекти. По стените и в наши дни могат да бъдат забелязани надписи кирилски букви, както и изписани кръстове и фигури. В наши дни скалният манастир е бетониран, за да бъде предпазен от атмосферни въздействия и въпреки, че към него водят типичните за Румъния пътни табели за културно-исторически обекти, скалният манастир официално не е отворен за посещения на туристи. Траян Клеанте от Историческия музей в румънския град Констанца посрещна и приветства българските гости на този обект. Следващото място, което експедицията посети и до което не води никаква указателна табела, е международно Военното гробище „Мирчо Стари“ край село Мирча вода. Любопитен факт е, че там е бил погребан майор Георги Векилски, но по-късно тленните му останки са пренесени. Групата от родолюбиви българи поднесе цветя на паметния знак във Военното гробище, където има погребани войни и от други националности и за което се грижат румънски монахини. Военното гробище край Мирча вода е второто българско гробище в Румъния след това в Букурещ, в което са погребани костите на българските войници, сражавали се срещу северната ни съседка по време на Първата световна война през 1916 г. 168 единични български гробове са разположени в българския сектор на Военното гробище край Мирча вода. Експедицията посети град Бабадаг, който е бил административен център на Добруджа от XV до към средата на XVII век. „Това е най-българският град в Северна Добруджа, 100% българи е имало в него. Доказателство за това е фактът, че в края на Първата световна война в Бабадаг се провеждат заседанията на Великият добруджански събор (когато се събират българи от цяла Добруджа и искат тя да остане единна и в рамките на България). В града излиза и вестник „Добруджа“, който ние историците ползваме и от който научаваме кои са българите, откарани в лагерите в Молдова“, каза Радослав Симеонов. В Бабадаг има църква. Тя носи името „Св. Димитър“. В двора ѝ според проучвания се е намирало българско военно гробище, това каза Радослав Симеонов. В него са погребани около 25 български войни и няколко офицери. Те загиват в края на месец декември в боевете за освобождаване на Бабадаг, който се явява последната фаза от освободителния поход на Трета българска армия. В наши дни все още е запазено надгробие в църковния двор, на което може да бъде забелязана кирилска буква. В съседство се намира гроб на българин – Петър Тодоров, роден в Шумен, но живял в Бабадаг и починал твърде млад. Надгробната плоча е класически пример на възрожденска погребална поезия, със запазен кирилски надпис. Следващата стъпка по маршрута на родолюбието е село Еникьой. Там през 2011 година по инициатива на ВМРО бе поставена паметна плоча на Васил Левски, който прекарва една зима в селото, учителствайки и пеейки в църковния хор. Именно това е мястото, където Левски се е запознал със Стефан Караджа и от където е поддържал връзка с революционния комитет в град Тулча. Журналистът Пламен Николов разказа, че дори и в наши дни по-старото поколение в селото помни и разказва за Апостола. Легендата разказва, че е учел децата на физически упражнения, на добродетели, дори мълвата гласи, че има засадени от него няколко дървета в околността. Сега бившето българско училище в селото функционира като медицински пункт. Недалеч се намира и старата църква на село Еникьой, която пази спомена за Дякона. Вътре са запазени оригинални икони от 1866 година, посочи Радослав Симеонов. Иконографисването е на тревненските майстори баща и син – Захария Цанюв и Цаню Захариев. След този кратък престой Левски заминава за Румъния, където става знаменосец на четата на Панайот Хитов. Църквата вече не е действаща и е застрашена от разруха, затова и местната управа отправя искане до българската държава за съдействие тя да бъде опазена. Експедицията посети също терен на българско военно гробище край село Аджи гьол. Военното гробище е създадено и осветено през 1918 година, цялата му площ е опасана с каменна ограда и маркирана с два стълба, на които има кръст за храброст. По време на сраженията край селото е имало полева болница, която е обслужвала българските части, разказа Радослав Симеонов. По думите на специалиста Регионалният исторически музей в Добрич разполага с фотоси от тогава. В центъра му се е издигал внушителен паметник, който през миналата година бе реставриран. Участниците в експедицията посетиха в град Тулча църквата „Св. Георги“, в чийто двор могат да се видят гробовете на едни от големите дарители българи в миналото. Бе посетена и къщата в Тулча, където е живял Стефан Караджа и където е поставена паметна плоча. Преди това експедицията се отправи и посети средновековната крепост „Енисала“ (в превод  Ново село), заобиколена от живописен и спиращ дъха пейзаж. Крепостта е издигната на скалист хълм, в подножието на Бабадашката планина, между две езера – Черноморското езеро лагуна „Разим“ и Бабадашкото езеро. Родолюбивите българи посетиха църквата „Св. Атанас Летний“ в село Никулицел. За нея се твърди, че тя е най-старата действаща българска църква в Добруджа, наподобява като архитектура и план, но в умален мащаб Боянската църква. Предполага се, че е градена  през XIV век. Фреските вътре по един категоричен начин показват паметта за българщината. Следваща стъпка бе мястото, за мнозина наречено люлката на българската държава, познато като Онгъла (първото поселение на Аспаруховите българи след заселването им на Долни Дунав през втората половина на VII век), където е бил укрепеният лагер на Аспарух и където през 680 година се е състояла битката с армията на византийския император Константин IV Погонат. Местността е изключително вдъхновяваща със своята подковообразна форма и с легендите за нея. В близост до село Никулицел се намира манастирът „Кокош“, поклонническо място в наши дни, което се счита за първия български манастир, изграден в Добруджа, в началото на XIX век. Последният обект в експедицията бе родната къща на поета Панайот Станчев или известен в северната ни съседка като Панаит Черна. Негова родственица посреща под чардака гостите на къщата-музей, която пази богат снимков и документален материал за живота и личността на румънския национален поет, живял във времето 1881 – 1913 г. Българинът е роден в село Черна, Мачинско. Изминатите стъпки по пътя на българския дух и история не присъстват в туристически справочници и рекламни брошури, но биха могли да бъдат изминати от българи от различни поколения, за среща с нашата родова памет, за да пребъде българското самосъзнание и да бъде съхранена българската култура. В тази идея се обединиха участниците в експедицията, хора с различни професии и социален статус, но обединени от любовта към Родината. \r\n Жулиета НИКОЛОВА", "date": "2017-07-11", "title": "Добрич: Родолюбиви българи организираха експедиция в Северна Добруджа, като посетиха места, запазили и до днес българския дух"}
{"url": "http://www.focus-news.net/news/2017/07/11/2414341/kmetat-ismail-osman-ot-sedmitsa-izdirvame-izguben-mazh-v-rayona-na-ruen.html", "text": "От миналата седмица издирваме изгубен мъж в района на Руен. Това каза за Агенция „Фокус“ кметът на Община Руен Исмаил Осман. „В сряда ме информираха, че има изгубен мъж“, каза Исмаил. По думите му полицията, съвместно с кметове на близки села са направили организация по претърсване. „Издирването му продължава“, допълни той. \r\nСтефан ПЕТРОВ", "date": "2017-07-11", "title": "Кметът Исмаил Осман: От седмица издирваме изгубен мъж в района на Руен"}
{"url": "http://www.focus-news.net/news/2017/07/11/2414339/sluzhiteli-na-sektor-protivodeystvie-na-ikonomicheskata-prestapnost-v-odmvr-pleven-zadarzhaha-dvama-mazhe-zanimavali-se-s-dokumentni-izmami.html", "text": "Двама мъже, извършвали документни престъпления - съставяне на неистински официални документи или преправяне на съдържанието на официални документи с цел да бъдат използвани, са с мярка „подписка“ след  съдебно решение. Това съобщиха от пресцентъра на МВР. На 28 юли, служители на сектор „Противодействие на икономическата престъпност“ при ОДМВР – Плевен засекли 59-годишен плевенчанин в момент на предаване на неистински чуждестранни талони за регистрация на МПС на 47-годишен местен жител. Последвали  претърсвания и изземвания на адресите на двамата в града. От жилището на 59-годишния били иззети множество доказателства: бланки на дипломи, на свидетелства за правоспособност, за професионално обучение и придобита квалификация; удостоверения за раждане; дипломи и свидетелства за завършено образование; удостоверения за сключен граждански брак; декларации по чл. 25, ал. 8 от Закона за нотариусите и по чл. 264, ал. 1 от Данъчно-осигурителен процесуален кодекс; пълномощни; копия на документи на чужд език; пластики на чужд език; лични карти с интервенция по тях и оригинални неистински СУМПС /около 10 готови и с интервенция по тях - заличени образи, имена и/или серийни номера/; снимки на хора с прикрепени към тях листчета с изписани на ръка данни на хора и парични суми към тях, общо в размер на 1620 лева. Открити били също химикали, лупи, макетни ножчета, лепила, пинсети, самозалепващо се фолио, компютърна конфигурация и преносима флаш памет, мултифункционално устройство и мобилен апарат със SIM карта в него. От дома на 47-годишния полицаи иззели тетрадка и документи за регистрация на моторни превозни средства на чужд език и нотариално заверени пълномощни, както и мобилен телефон със SIM карта. Процесуално-следствените действия продължили в книжарница в града и свързано с нея гаражно помещение, използвано от мъж и жена – и двамата на 41 години от Плевен. Там са установени и иззети два мобилни апарата със SIM карти, две флаш-памет, твърд диск, три многофункционални копирни устройства, два принтера, компютърна конфигурация.  В жилище в плевенския ж.к. „Дружба“, обитавано от двамата, са открити лаптоп и 12 преносими външни памети. В частен дом в Долни Дъбник, обитаван от 37-годишен мъж, е намерен и иззет издаден дубликат на неистинско свидетелство и диплома за завършено основно образование. От училище в Плевен, съхраняващо в архив документи, са иззети в оригинал образователните книжа - регистър за издадени свидетелства за завършено образование, класна книга и регистър на записаните ученици в училището, където фигурира дописването на 37-годишния от Долни Дъбник.  Четиримата мъже /59 г., 47 г., 41 г. и 37 г./ са били задържани с полицейска мярка за срок  от  24 часа. След  изтичането й, с постановление на Районна прокуратура -Плевен от 29 юни, 59-годишния и 41-годишния от Плевен са останали в ареста за 72 часа, а след това съдът им е наложил мярка „подписка“. Работата по досъдебното производство продължава.", "date": "2017-07-11", "title": "Служители на сектор „Противодействие на икономическата престъпност“ в ОДМВР – Плевен задържаха двама мъже, занимавали се с документни измами"}
{"url": "http://www.focus-news.net/news/2017/07/11/2414345/blagoevgrad-regionalniyat-istoricheski-muzey-shte-predstavi-hudozhestvena-izlozhba-na-35-italianski-avtori-na-18-yuli.html", "text": "Регионален исторически музей – Благоевград ще представи художествена изложба на 35 италиански автори на 18 юли. Това съобщиха за Радио „Фокус“ – Пирин от културната институция. Събитието ще бъде открито в залите на музея в 17.00 часа. Участие ще вземат 35 автори от областта Ломбардия, Италия. Идеята за тази изложба се ражда в Милано на форум, на който участва благоевградската художничка Здравка Лисийска – преподавател в Югозападния университет „Неофит Рилски“. Италианците харесват произведенията на благоевградската авторка и проявяват интерес към родината ѝ. Така решават да направят кулурния омбен и около 35 съвременни италиански художници ще участват в общата изложба, която ще бъде експонирана в залите ни.", "date": "2017-07-11", "title": "Благоевград: Регионалният исторически музей ще представи художествена изложба на 35 италиански автори на 18 юли"}
{"url": "http://www.focus-news.net/news/2017/07/11/2414342/kyustendil-blizo-40-rabotni-mesta-po-shemata-za-mladezhka-zaetost-sa-osigureni-v-dupnitsa.html", "text": "Близо 40 работни места по схемата за младежка заетост са осигурени в Дупница. Това каза пред Радио „Фокус” – Кюстендил Наташа Илиева, директор на Дирекция „Бюро по труда” – Дупница. За всички места е осигурен стаж или обучение на младежите. Търсят се хора за наемане в ресторантьорството и хотелиерството, продавач-консултанти и работници в строителството. За безработните младежи са разкрити места за заетост като обслужващи работници в бензиностанции и за зареждане на магазини. В Дупница действа и схемата обучение и заетост на младите хора, но при нея има обявени само две свободни работни места.\r\nВенцеслав ИЛЧЕВ", "date": "2017-07-11", "title": "Кюстендил: Близо 40 работни места по схемата за младежка заетост са осигурени в Дупница"}
{"url": "http://www.focus-news.net/news/2017/07/11/2414344/nikolay-kostadinov-kmet-na-rayon-vladislav-varnenchik-vav-varna-podkrepyam-zhelanieto-na-horata-ot-rayona-za-poveche-zeleni-ploshti.html", "text": "Подкрепям желанието на хората от района за повече зелени площи. Това заяви за Радио „Фокус“ – Варна Николай Костадинов, кмет на район „Владислав Варненчик“ във Варна, във връзка с организирания тази вечер протест срещу плана за застрояване на III микрорайон. Николай Костадинов уточни, че този проект за план за регулация на имоти и режим на застрояване (ПУП-ПРЗ) на III микрорайон не е на Община Варна, на районната администрация или на районния кмет, а е по инициатива на собствениците на реституирани имоти, които са на територията на III микрорайон. „Те го финансират, инициативата е тяхна. Допуснат е за изработване от Общински съвет – Варна през месец март 20015 година и вече повече от две години се работи. Гледан е на редица заседания на Експертния съвет, връщан е няколко пъти за доработване и в крайна сметка преди два месеца е допуснат да бъде обявен в Държавен вестник. През това време сме провели две същински обществени обсъждания, но на практика са три, защото имахме среща по наша инициатива с домоуправителите и обществеността от III микрорайон точно по този въпрос. Всичко, което сме сторили, е в посока на това хората да бъдат информирани и всеки заинтересован да каже мнението си по въпроса. Истината е, че такива градоустройствени решения като ПУП-ове трябва да се случват, но не бива да позволяваме в такъв мащаб, в който се предвижда в този проект. За да се направи дори една детска градина, пенсионерски клуб, младежки дом, спортна или детска площадка, имотите трябва да бъдат урегулирани, защото всичко това се случва с проект и разрешения за строеж“, коментира районният кмет. Николай Костадинов добави, че трябва да се намери балансът на интереси. „Исканията на хората, които притежават имоти и които са възложители на този проект за ПУП, също са справедливи и също са по закон, макар че не са в обема, в който според мен подобава да се случат. Частната собственост е неприкосновена и всеки, който притежава имот, съответно има различни права да се разпорежда с него, стига да бъде допустимо и да се регулира“, добави Николай Костадинов.\r\nМарияна ВАЛЕНТИНОВА", "date": "2017-07-11", "title": "Николай Костадинов, кмет на район „Владислав Варненчик“ във Варна: Подкрепям желанието на хората от района за повече зелени площи"}
{"url": "http://www.focus-news.net/news/2017/07/11/2414347/afp-siriyski-voenen-samolet-e-svalen-v-blizost-do-zonite-v-koito-e-v-sila-primirieto.html", "text": "Военен самолет на режима в Дамаск е свален в близост до зоните в Сирия, в които е в сила режима за прекратяване на бойните действия, предава AFP.\r\n„Самолетът бе свален и катастрофира в контролираните от режима територии. Нямаме информация за пилота“, заяви представител на бунтовническа групировка, отговорна за свалянето на машината. \r\nСирийската обсерватория за човешките права потвърди инцидента. .Тереза Герова", "date": "2017-07-11", "title": "AFP: Сирийски военен самолет е свален в близост до зоните, в които е в сила примирието"}
{"url": "http://www.focus-news.net/news/2017/07/11/2414343/the-jerusalem-post-izraelski-zaselnitsi-v-hebron-prizovaha-kabineta-da-provede-zasedanie-v-grobnitsata-na-patriarsite.html", "text": "Израел се чувства силно засегнат от решението на ЮНЕСКО да включи Хеброн в Списъка на световното културно и природно наследство на ЮНЕСКО, пише вестник The Jerusalem Post.\r\nИзраелски заселници от района на Хеброн призоваха премиера Бенямин Нетаняху да проведе заседание на правителството в Гробницата на Патриарсите, за да покаже силните религиозни и исторически връзки на Израел с библейското място.\r\nТе се решиха на този призив, след като в петък ЮНЕСКО обяви Стария град на Хеброн и Гробницата на патриарсите за обекти със защитен статут. \r\n„Ние трябва ясно да заявим, че тези места, които са родина на прародителите ни, са завинаги наши“, написа представител на еврейската общност в Юдея и Самария в писмо до Нетаняху.\r\n„Това решение е скандално и то отрича хилядолетното еврейско наследство и свързаността на израелския народ с неговите свещени градове. (…) След като стотици години евреите бяха допускани само до седмото стъпало (на стълбището на храма) пред сградата, днес евреи и мюсюлмани могат да се молят заедно над гробовете на предците си, без притеснения“, се казва още в текста на писмото.Тереза Герова", "date": "2017-07-11", "title": "The Jerusalem Post: Израелски заселници в Хеброн призоваха кабинета да проведе заседание в Гробницата на патриарсите"}
{"url": "http://www.focus-news.net/news/2017/07/11/2414348/margarita-pernikova-obshtina-svishtov-obrazovatelnata-politika-koyato-vodim-e-s-fokus-varhu-integratsiyata-i-tolerantnoto-otnoshenie-kam-vsichki-detsa-i-mladezhi.html", "text": "Образователната политика, която Община Свищов води, е с фокус интеграция и толерантно отношение към всички деца и младежи. Това каза в предаването „Добре дошли в Свищов“ на Радио „Фокус“ – Велико Търново Маргарита Перникова, началник на отдел „Социално-икономическа политика и финансиращи програми” в местната администрация. Като основен пример тя даде множеството проекти, които се изпълняват в тази насока. \"Един такъв стартира в началото на март. По него 90 деца от детски градини в няколко села получиха безвъзмездно народни носии. Те ще им дадат възможност да в рамките на дейностите по проекта „Толерантни и единни заедно и във всичко“ да работят в направление танци и фолклор, така, че да развиват своята културна идентичност, независимо от това дали са представители на някое етническо малцинство или не. Политиката, която Община Свищов води по отношение на образователните и социалните дейности, е с фокус интеграция и толерантно отношение във всички възрастови групи“, поясни Маргарита Перникова. Тя допълни, че носиите са раздадени от кмета на Община Свищов Генчо Генчев. С тях той е отправил послание към децата, докосвайки се до традициите, да се запознаят със своите корени и своята история.\r\nЛуиза ТРАНЧЕВА", "date": "2017-07-11", "title": "Маргарита Перникова, Община Свищов: Образователната политика, която водим, е с фокус върху интеграцията и толерантното отношение към всички деца и младежи"}
{"url": "http://www.focus-news.net/news/2017/07/11/2414351/sport-poslednoto-sastezanie-za-gran-pri-na-velikobritaniya-vav-formula-1-mozhe-da-se-provede-prez-2019-g.html", "text": "През 2019 г. може да се бъде проведено последното състезание за Гран При на Великобритания на пистата „Силвърстоун“, съобщава вестник The Telegraph, като се позовава на информирани източници. \r\nКлубът на британските автомобилни състезатели, който е собственик на пистата, е поискал да бъде прекратен договорът за провеждане на кръга от най-престижното автомобилно състезание в света само две години след подписването им. Причините са свързани с нарастващите загуби, въпреки че „Силвърстоун“ остава една от най-посещаваните писти в календара на Формула 1, привличайки 139 хил. зрители.", "date": "2017-07-11", "title": "Спорт: Последното състезание за Гран При на Великобритания във Формула 1 може да се проведе през 2019 г."}
{"url": "http://www.focus-news.net/news/2017/07/11/2414352/stefan-radev-kmet-na-sliven-rolyata-na-obshtinata-e-da-bade-mediator-mezhdu-rabotodateli-i-tarseshti-rabota.html", "text": "Ролята на Община Сливен е да бъде медиатор между работодатели и търсещи работа. Това обяви пред Радио „Фокус“ – Сливен кметът Стефан Радев. По време на първата открита трудова борса в Сливен бяха предложени 400 свободни работни места. Най-голям брой служители се търсят в производството – над 270, в сферата на търговията и услугите – около 50, в администрацията на различните фирми свободните позиции бяха около 10. \"Новооткритото общинско предприятие „Озеленяване“ предложи 20 свободни позиции за озеленители, друга общинска фирма – „Общинска охрана и СОТ-Сливен“  предложи 10 свободни работни места за охранители. Голям интерес проявиха посетителите към шатрата на Военно Окръжие Сливен и предлаганите позиции за военна служба\", каза Радев. Над 1200 души преминаха за трите дни на организираната от Общината открита трудова борса в Сливен. Работодатели записаха повече от 200 контакти за по-нататъшно развитие. Някой от фирмите бяха представени от мениджърите си, дори от собствениците. Те оцениха високо идеята и провеждането на събитието. „Общината трябва да продължи да бъде медиатор на тези процеси, ако може да бъде и катализатор на това повече хора да намират работни места тук. От друга страна това да води до увеличаване на доходите и подобряване на условията на труд. В неформална обстановка се срещат работодатели и търсещи работа. Това улеснява и двете страни в комуникацията”, каза кметът. Радев посочи, че има известни разминавания в очакванията на търсещите и на предлагащите работа. Работодателите обявяват все повече свободни места, но коментират, че младите хора предпочитат работа с малко натоварване за по-високо заплащане. Има препоръки провеждането на трудовата борса да е през есента, тъй като голяма част от младите са заети в туризма през летния сезон и отсъстват от града. Според кмета трудовата борса трябва да се превърне в регулярно събитие. Като положителен пример Радев посочи участието на различни външни фирми. „Това е пазарният лидер по пийпълметрия. Ние от няколко месеца разговаряме с тях и полагахме усилия да ги привлечем, да установят своя бизнес в града. За офиса им в Сливен ще наемат 20 човека. На втория ден на трудовата борса те вече бяха намерили повече от половината си необходими служители. Много се радвам, че фирми, които имат световен опит и предоставят работни места за по-квалифицирани кадри, навлизат в нашия пазар”, коментира кметът.", "date": "2017-07-11", "title": "Стефан Радев, кмет на Сливен: Ролята на Общината е да бъде медиатор между работодатели и търсещи работа"}
{"url": "http://www.focus-news.net/news/2017/07/11/2414349/svetlin-sreteniev-kmet-na-obshtina-boychinovtsi-prodalzhava-da-ima-zavishenie-na-arsen-v-piteynata-voda-na-tri-sela-ot-obshtinata.html", "text": "Продължава да има завишение на арсен в питейната вода на три села от общината. Това каза за Радио „Фокус“ – Видин Светлин Сретениев, кмет на Община Бойчиновци. Той посочи, че от местното водоснабдително дружество са осигурени три водоноски с питейна вода за селата Громшин, Бели брег и Кобиляк. „Всеки ден от РЗИ - Монтана се изследва водата. Днес при норма за арсен 10 мг на литър вода, резултатите са 13 мг на литър вода. Продължават и проучванията на специалисти от научни институти за установяване причината за замърсяване на водата“, каза Сретениев. Той добави, че проблемът засяга около 1 100 души в трите села. „Населението не ползва за пиене и за готвене вода от водопровода. В тези горещини е много трудно на хората да носят от водоноските вода до домовете си“, каза Светлин Сретениев. Водоизточникът на трите села е помпена станция „Кобиляк“, построена още през 1952 година. Очаква се представителите на научните институти да подготвят доклад за причините, довели до замърсяването на питейната вода, който ще бъде представен и в Община Бойчиновци.\r\nАнна Лозанова", "date": "2017-07-11", "title": "Светлин Сретениев, кмет на Община Бойчиновци: Продължава да има завишение на арсен в питейната вода на три села от общината"}
{"url": "http://www.focus-news.net/news/2017/07/11/2414350/radmila-rangelova-zam-kmet-na-obshtina-kyustendil-izvarshen-e-tsyalosten-remont-v-sgradata-na-kompleksa-za-sotsialni-uslugi.html", "text": "Извършен е цялостен ремонт в сградата на Комплекса за социални услуги. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. „С подкрепата на Община Кюстендил преди почти две години беше извършен много сериозен ремонт в сградата и в момента тя отговаря на абсолютно всички санитаро–хигиенни изисквания по отношение на кухненския блок. Съвсем нормална, дори модерна, бих казала, база за предоставяне на услугата такава, каквато я предоставя Комплексът за социални услуги”, каза Радмила Рангелова. В кухненския блок се приготвя храната освен за потребителите на домашния социален патронаж и потребителите на проекта „Топъл обяд”, също така и храната за Центъра за настаняване от семеен тип за деца и младежи, който се намира в „Могилата” и за социалния дом в Преколница. „Комплексът за социални услуги в Кюстендил осигурява храна на 580 души“, каза още Радмила Рангелова. По думите ѝ административната сграда и кухненският блок на комплекса са разположени в кюстендилското село Жиленци. „То е на местна издръжка, в по–голямата си част на Община Кюстендил, като основните дейности, които се предоставят чрез Комплекса за социални услуги, са: услугата домашен социален патронаж, която е с утвърден капацитет – 350 потребители, общинска социална трапезария с капацитет 50 потребители и център за настаняване от семеен тип, който е с капацитет 14”, каза Рангелова. По думите ѝ в рамките на Комплекса за социални услуги към момента се изпълнява и проектът за топъл обяд. Към него има 30 одобрени места за лица, които са изпаднали в невъзможност да осигуряват прехраната си и отговарят на изискванията, заложени в програмата. ”Съвсем грубо към днешна дата комплексът осигурява храна на 580 човека. Полага грижа за още много хора, изпаднали в такова затруднение към момента. Към комплекса съществува и екип от социални работници, чрез които се предоставя услугата „Безвъзмездна подкрепа за социално включване”, каза Рангелова. Те посещават домовете на потребителите, съдействат им при заплащане на комунално –  битови услуги, съдействат им в домакинството.\r\nВенцеслав ИЛЧЕВ", "date": "2017-07-11", "title": "Радмила Рангелова, зам.-кмет на Община Кюстендил: Извършен е цялостен ремонт в сградата на Комплекса за социални услуги"}
{"url": "http://www.focus-news.net/news/2017/07/11/2414346/targovishte-dvizhenieto-po-pat-i-4-omurtag-targovishte-pri-boaza-se-osashtestvyava-v-edna-lenta-dvuposochno-poradi-avariral-tezhkotovaren-avtomobil.html", "text": "Движението по път I-4 Омуртаг - Търговище, при Боаза, се осъществява в една лента двупосочно поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "Търговище: Движението по път I-4 Омуртаг - Търговище, при Боаза, се осъществява в една лента двупосочно поради аварирал тежкотоварен автомобил"}
{"url": "http://www.focus-news.net/news/2017/07/11/2414353/hristina-georgieva-opitna-stantsiya-po-polivno-zemedelie-pazardzhik-visokite-temperaturi-se-otrazyavat-negativno-na-proletnitsite-i-zelenchukovite-kulturi-v-oblastta.html", "text": "Високите температури се отразяват негативно на пролетниците и зеленчуковите култури в Пазарджишко. Това каза за Радио „Фокус” – Пазарджик Христина Георгиева, директор на Опитната станция по поливно земеделие в Пазарджик. „В момента цъфти царевицата в региона, но при нея не говорим за засушаване, защото тя е при поливни условия. Има хибриди, които при засушаване и ниска атмосферна влажност не се озърняват и няма опрашаване, а кочаните могат да останат празни. Това е при температури, близки до 40 градуса. Същото важи и за голяма част от зеленчуковите култури – така нареченото абортиране на цветовете, при което цъфтят, но не връзват”, каза още Георгиева. Според нея това се наблюдава най-масово при пипера, патладжана и по-слабо при доматите. „И при доматите зависи от сорта, защото при някои има такава тенденция. Там, където има оросяване, няма проблем. Но там, където се забавят поливките, особено с течаща вода и по-рядко се полива, се получава абортиране на цветовете”, каза още Христина Георгиева.\r\nТеодора ДИМИТРОВА", "date": "2017-07-11", "title": "Христина Георгиева, Опитна станция по поливно земеделие - Пазарджик: Високите температури се отразяват негативно на пролетниците и зеленчуковите култури в областта"}
{"url": "http://www.focus-news.net/news/2017/07/11/2414354/nikolay-kostadinov-kmet-na-rayon-vladislav-varnenchik-vav-varna-18-vazrazheniya-sa-postapili-sreshtu-predvaritelniya-proekt-za-prestrukturirane-na-zhk-vl-varnenchik.html", "text": "Много хора си играят със страховете на нашите съкварталци, усещам политически оттенъци. Това заяви за Радио „Фокус“ – Варна Николай Костадинов, кмет на район „Владислав Варненчик“ във Варна, във връзка с организирания тази вечер протест срещу плана за застрояване на III микрорайон. По думите му има достатъчно време, за да може действително това градоустройствено решение да се случи във варианта, в който общественият интерес да бъде защитен максимално. Районният кмет посочи, че до изтичане на едномесечния срок от обнародването в Държавен вестник на изработения по инициатива на собственици на имоти Предварителен проект на Подробен устройствен план – план за регулация и застрояване (ПУП-ПРЗ) за преструктуриране на ж.к. ”Вл. Варненчик” III м.р., са постъпили общо 18 възражения. Една част от възраженията представляват подписки, като най-голямата е подкрепена от над 2 200 жители на квартала.\r\n„Общото искане на хората е за осигуряване на повече зелени площи, по-ниско застрояване, за спазване на това, което е предвидено в ОУП, за липса на масивни огради, за изпълнение първо на инфраструктурните ангажименти на Общината преди започване на строителството“, посочи Николай Костадинов. Той добави, че всички тези възражения и забележки, които са входирани в администрацията, ще бъдат предложени за разглеждане от експертен съвет към Община Варна. „Районната администрация също ще даде становище по техническото задание, което не е спазено от изпълнителите на проекта на ПУП“, добави Николай Костадинов.\r\nПреди одобряването на плана проектът, заедно с постъпилите възражения, предложения и искания, както и протокола от общественото обсъждане се разглеждат от експертен съвет към Община Варна. По уважени възражения проектът се преработва и отново се обявява. Ако експертният съвет приеме проекта, ПУП-ПРЗ се внася за разглеждане от ПК „Архитектура, строителство, устройство, организация и развитие на територията на общината и населените места“ към Общински съвет - Варна, след което ПУП може да бъде предложен за одобряване от Общински съвет - Варна.\r\nАко Общински съвет - Варна одобри ПУП-ПРЗ, Решението му се обнародва в Държавен вестник и може да бъде обжалвано в 30-дневен срок пред Административен съд - Варна.\r\nМарияна ВАЛЕНТИНОВА", "date": "2017-07-11", "title": "Николай Костадинов, кмет на район „Владислав Варненчик“ във Варна: 18 възражения са постъпили срещу предварителния проект за преструктуриране на ж.к. ”Вл. Варненчик”"}
{"url": "http://www.focus-news.net/news/2017/07/11/2414358/ek-badeshteto-na-finansite-na-es-grupa-na-visoko-ravnishte-izliza-s-predlozheniya-za-oprostyavane-na-dostapa-do-fondovete-na-es.html", "text": "Днес групата от независими експерти по политиката на сближаване представи окончателния си доклад за по-опростена рамка на фондовете на ЕС след 2020 г., се казва в съобщение от пресслужбата на ЕК.\r\nМакар че постиженията на политиката на сближаване на ЕС са безспорни, обемът на разпоредбите понякога затруднява работата на органите, които управляват по места фондовете на ЕС, и на предприятията, които искат да кандидатстват за финансиране. Поради това опростяването е от основно значение и Европейската комисия следва да проучи възможностите за опростяване на достъпа до фондовете на ЕС в бюджетната рамка след 2020 г. \r\nТова е основното послание, което групата на високо равнище, работеща по опростяването на рамката, иска да разпространи в дискусията за бъдещето на финансите на ЕС, която Комисията стартира на 28 юни със специално изготвения документ за размисъл, който е последният от петте документа за размисъл, представени след като на 1 март Комисията публикува своята Бяла книга за бъдещето на Европа. \r\nКомисарят по въпросите на бюджета и човешките ресурси Гюнтер Йотингер заяви: „Гражданите очакват от ЕС да прави повече, а бюджетът на ЕС се свива. В тези условия трябва да постигаме максимални резултати с всяко евро, което харчим. Когато правилата са по-опростени, разходването на средствата е по-успешно.“ \r\nКомисарят за регионалната политика Корина Крецу заяви: „Когато правилата са по-малобройни и по-прости, резултатите са по-добри, а грешките — по-малко. Нека се съсредоточим върху истински важното: подобряването на живота на гражданите навсякъде в Европа.“", "date": "2017-07-11", "title": "ЕК: Бъдещето на финансите на ЕС: Група на високо равнище излиза с предложения за опростяване на достъпа до фондовете на ЕС"}
{"url": "http://www.focus-news.net/news/2017/07/11/2414360/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-yuli.html", "text": "„Софийска вода” временно ще прекъсне водоснабдяването в някои части на столицата на 12 юли. Това съобщиха от пресцентъра на дружеството.\r\nНа 12 юли 2017 г. (сряда), във връзка с подмяна на сградно водопроводно тклонение на ул. „Дукатска планина“ Център, се налага спиране на водоподаването от 9.00 до 18.00 часа на клиентите а „Софийска вода”, живеещи в района на:\r\nпо ул. „Бузлуджа“ от ул. „Люлин планина“ до ул. „Лайош Кошут“;\r\nпо ул. „Дукатска планина“ от ул. „Бузлуджа“ до ул. „Шандор Петьофи“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шандор Петьофи“ ъгъла с ул. „Дукатска планина“.\r\nНа 12 юли 2017 г. (сряда), във връзка с монтаж на спирателен кран на  на ул. „Алеко Константинов“ с. Мрамор, се налага спиране на водоподаването от 9.00 до 21.00 часа на клиентите а „Софийска вода”, живеещи в района на:\r\nул. „Захари Зограф“, ул. „Хайдутин“, ул. „Росна китка“, ул. „Мичур“, ул. „Васил Левски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Васил Левски“.\r\nНа 12 юли 2017 г. (сряда), във връзка с подмяна на сградно водопроводно отклонение на ул. 185 вилна зона „Американски колеж“, се налага спиране на водоподаването от 9.00 до 17.00 часа на клиентите а „Софийска вода”, живеещи в района на:\r\nВилна зона „Американски колеж“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 183 ъгъла с ул. 185.\r\nНа 12 юли 2017 г. (сряда), във връзка с подмяна на сградно водопроводно тклонение на ул. „Справедливост“ кв. „Модерно предградие“ се налага спиране на водоподаването от 9.00 до 13.00 часа на клиентите а „Софийска вода”, живеещи в района на:\r\nпо ул. „Справедливост“ от ул. „Връх Манчо“ до ул. 362.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Справедливост“ ъгъла с ул. „Връх Манчо“.\r\nНа 12 юли 2017 г. (сряда), във връзка с подмяна на сградно водопроводно тклонение на ул. „Поп Евстати Витошки“ кв. „Бояна“, се налага спиране на водоподаването от 10.00 до 18.00 часа на клиентите а „Софийска вода”, живеещи в района на:\r\nпо ул. „Поп Евстати Витошки“ от ул. „Севастократор Калоян“ до ул. „Кумата“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Евстати Витошки “ ъгъла с ул. „Буките“.\r\nНа 12 юли 2017 г. (сряда), във връзка с подмяна на сградно водопроводно тклонение на ул. „Зелена круша“ кв. „Симеоново“, се налага спиране на водоподаването от 9.30 до 19.30 часа на клиентите а „Софийска вода”, живеещи в района на:\r\nпо ул. „Зелена круша“ от ул. „Витошки езера“ до ул. „Крайречна“;\r\nпо ул. „Крайречна“ от ул. „Витошки езера“ до ул. „Зелена круша“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки езера“ ъгъла с ул. „Зелена круша“.\r\nНа 12 юли 2017 г. (сряда), във връзка с подмяна на сградно водопроводно тклонение на ул. „Васил Левси“ с. Горни Богров се налага спиране на водоподаването от 10.00 до 18.00 часа на клиентите а „Софийска вода”, живеещи в района на:\r\nул. „Трети март“, ул. „Васил Левски“, ул. „воденицата“, ул. „Шабаница“, ул. „Ботунски път“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-11", "title": "„Софийска вода” временно ще прекъсне водоснабдяването в някои части на столицата на 12 юли"}
{"url": "http://www.focus-news.net/news/2017/07/11/2414356/razgrad-zapochnaha-razkopkite-na-teritoriyata-na-trakiyskiya-grad-v-sboryanovo.html", "text": "Започнаха разкопките на територията на Тракийския град в историко-археологическия резерват „Сборяново“. Това съобщи за Радио „Фокус“ - Шумен Боряна Матева, директор на Историческия музей в Исперих. От вчера на терен е екипът, воден от проф. Тотко Стоянов от Софийския университет и Мария Николаева, зам.-директор на ИМ - Исперих. „Това е студентска практика на СУ „Св. Климент Охридски“, във финансирането на проучването участват висшето училище, Министерството на културата и нашият музей“, каза Боряна Матева. Работи се традиционно на два сектора - на южната крепостна стена и южната порта и в югозападния квартал. Разкопките ще продължат до края на месец юли. След това археологическото лято ще продължи с проучване на ранносредновековното селище в местността „Петрова нива“.\r\nИвелина ИВАНОВА", "date": "2017-07-11", "title": "Разград: Започнаха разкопките на територията на Тракийския град в „Сборяново“"}
{"url": "http://www.focus-news.net/news/2017/07/11/2414359/varna-povdignato-e-obvinenie-na-mazh-ot-selo-popovich-za-otvlichane-na-20-godishno-momiche-ot-selo-dyulino.html", "text": "Повдигнато е обвинение на 27-годишен мъж от село Попович, противозаконно лишил от свобода 20-годишна жителка на село Дюлино. Това съобщиха от пресцентъра на МВР. На 9 юли, около 18.00 часа, в полицията постъпил сигнал, че жената е била отведена в неизвестна посока с лек автомобил „БМВ“, против волята й. В резултат на незабавните оперативно-издирвателни и процесуално-следствени действия е установено, че извършител на деянието е Г.Я. /27 г./, известен на полицията жител на село Попович. Мъжът е задържан за срок до 24 часа. По случая е образувано досъдебно производство, материалите са докладвани на прокурор от Окръжна прокуратура – Варна. На Г.Я. е повдигнато обвинение по чл. 142, ал. 1 от НК, наложена му е мярка за неотклонение „подписка“.", "date": "2017-07-11", "title": "Варна: Повдигнато е обвинение на  мъж от село Попович за отвличане на 20-годишно момиче от село Дюлино"}
{"url": "http://www.focus-news.net/news/2017/07/11/2414362/plovdiv-70-godishna-zhena-e-stanala-zhertva-na-telefonna-izmama-sas-sumata-ot-12-000-leva.html", "text": "70-годишна пловдивчанка била измамена по схемата „съдействие на полицията“, разделяйки се със сумата от 12 000 лева. Това съобщиха от ОДМВР - Пловдив. Според предварителната информация, в петък по обяд жената разговаряла по телефона с непознат, представил се за разследващ полицай. Той обяснил, че работи по престъпления, свързани с неправомерни парични транзакции и разполага с информация, че извършителите ще изтеглят и от нейната банкова сметка. По време на разговора мнимият служител на реда поискал от пенсионерката да изтегли наличните си пари от банката и да му ги предостави временно, до залавяне на престъпниците. Убедена, че помага на полицията, същия ден възрастната жена изпълнила дадените указания и оставила 12 000 лева под пейка в градинка до ПУ “Паисий Хилендарски”. Едва вчера разбрала, че е станала обект на телефонни измамници и подала сигнал във Второ РУ. По случая е образувано досъдебно производство.", "date": "2017-07-11", "title": "Пловдив: 70-годишна жена е станала жертва на телефонна измама със сумата от 12 000 лева"}
{"url": "http://www.focus-news.net/news/2017/07/11/2414361/pleven-zatvornik-karal-kola-sas-spetsialen-rezhim-na-dvizhenie-blasna-piyan-velosipedist.html", "text": "Затворник, карал кола със специален режим на движение, блъсна пиян велосипедист. Това съобщиха от ОДМВР-Плевен. На 10 юли 2017 година в 19.25 часа на телефон 112 е получен сигнал затова, че в град Белене е блъснат велосипедист. Произшествието е посетено от полицейски екип, който е установил, че велосипедист – 71-годишен от селото, има 1.57 промила алкохол в издишания въздух. Другият участник в ПТП е напуснал. В последствие е установен и вторият участник в инцидента -  автомобил със специален режим на движение \"Форд транзит\", управляван от 38-годишен лишен от свобода, излежаващ присъда в затвора гр. Белене, без придружител. Водачът, движейки се с несъобразена скорост по улица \"Патриарх Евтимий\" в град Белене е навлязъл в лентата за насрещно движение и е блъснал велосипедиста, след което е напуснал ПТП. На водача са направени проби за алкохол и употреба на наркотични вещества, като същите са отрицателни. На участниците в ПТП са съставени актове по ЗДВП и е издаден протокол за ПТП.", "date": "2017-07-11", "title": "Плевен: Затворник, карал кола със специален режим на движение, блъсна пиян велосипедист"}
{"url": "http://www.focus-news.net/news/2017/07/11/2414355/vmro-dpmne-zaev-malchi-za-vsichki-izyavleniya-napraveni-ot-balgarski-darzhavni-sluzhiteli-koito-predstavlyavat-pryaka-ataka-sreshtu-republika-makedoniya.html", "text": "И във вторник партията на Никола Груевски – ВМРО-ДПМНЕ не пропусна да призове министър-председателя Зоран Заев и правителството му да разкрият съдържанието на Договора за добросъседство с България. Ето какво се казва в поредната декларация, публикувана на официалната интернет страница на ВМРО-ДПМНЕ.\r\n„Остават още три седмици до обявеното подписване на Договора с България, а единственото, което знае обществото, е готовността на Заев да заличи учебниците по история.\r\nДокато Заев обявява заличаване на учебниците, депутатът в Европейския парламент Андрей Ковачев публично и без грам срам заяви, че Македония има 100 % фалшива история. Това според Ковачев е основата, на която се основава Договора за добросъседство, който Заев договори в София.\r\nЗаев мълчи всички за всички изявления, направени от български държавни служители, които представляват пряка атака срещу Република Македония, въпреки че той като министър-председател е длъжен да защитава Република Македония и да работи в неин интерес.\r\nМакедонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не бяха опровергани, а бяха мълчаливо посрещнати от институциите, ръководени от СДС.\r\nОще по-скандално е, че МАНИ, като най-високата професионална и научна институция в държавата, няма никаква информация какво съдържа споразумението с България, което Заев договаряше в София. Неприемливо е МАНИ да затваря очи преди липсата на прозрачност на правителството.\r\nТаки Фики, като председател на институция с най-голям научен потенциал в Македония, трябва да поиска от Заев поиска да види договора, който е от особено значение за държавата.\r\nМълчанието на МАНИ и Таки Фики за такива важни въпроси отваря място за нови атаки и нов присмех.\r\nВМРО-ДПМНЕ е за изграждане на добросъседски отношения, базирани на взаимно уважение. ВМРО-ДПМНЕ ще подкрепи всичко в посока на подобряване на отношенията със съседите, но нищо, което е в противоречие с интересите на българския народ и държава“. Тереза Герова", "date": "2017-07-11", "title": "ВМРО-ДПМНЕ: Заев мълчи за всички изявления, направени от български държавни служители, които представляват пряка атака срещу Република Македония"}
{"url": "http://www.focus-news.net/news/2017/07/11/2414357/pazardzhik-kmetat-na-obshtina-septemvri-e-gotov-da-vodi-razgovori-s-protestirashtite-za-reshavane-na-problema-s-mineralnata-voda.html", "text": "Готови сме да водим разговори в спокойна обстановка, а не с ултиматуми. Това каза на пресконференция по повод протестите на жители на община Септември кметът на Общината Марин Рачев, предаде репортер на Радио „Фокус“ – Пазарджик. Той обясни, че протестите според него не са поради повишаването на цената за пренос на минерална вода на 3.60 лева за кубичен метър, а имат друг контекст – засегнати икономически интереси на определени кръгове в общината. Според него до новата цена за пренос на минерална вода се е стигнало след като е направен анализ на разходите за ремонт на водопровода, който е остарял, а решението за увеличаването е взето от Общинския съвет. Рачев отрече общината да е разрушавала съоръжения в санитарно-охранителна зона и уточни, че водопроводът е актуван като общински, а от него има незаконни отклонения, които трябва да бъдат премахнати. Той обясни, че намерението му не е да откаже досегашните притежатели на разрешителни за ползване на минерална вода и да ги замени с други, а да даде възможност на всеки, който иска да инвестира в общината да го направи. Кметът каза още, че има голям интерес към минералната вода и уточни, че над 200 души са заявили намерение да изграждат къщи за гости в този регион.\r\nВаня НИКОЛОВА", "date": "2017-07-11", "title": "Пазарджик: Кметът на Община Септември е готов да води разговори с протестиращите за решаване на проблема с минералната вода"}
{"url": "http://www.focus-news.net/news/2017/07/11/2414366/pleven-50-godishen-mazh-e-zadarzhan-za-krazhba-na-okolo-380-kutii-s-tsigari-izplateni-pechelivshi-lotariyni-bileti-i-340-leva-ot-magazin.html", "text": "50-годишен мъж е задържан за срок от 72 часа за кражба на около 380 кутии с цигари от различни марки, неустановен брой изплатени печеливши лотарийни билети и 340 лева от оборота на хранителен магазин. Това съобщиха от пресцентъра на МВР. Сигнал за разбития търговски обект е получен на 7 юли през нощта на телефон  112 от диспечер на охранителна фирма, под чиято охрана  е бил магазинът в село Опанец. На място изпратеният автопатрул при огледа е установил, че кражбата е извършена след взломяване  на входна алуминиева врата с неустановено техническо средство. В хода на проведените оперативни действия е установен и задържан извършителят на деянието. Част от откраднатите стоки са намерени и върнати на собственика срещу разписка. Уведомен е дежурен прокурор от Районна прокуратура - Плевен за престъпление по чл. 195, ал. 1, т. 3 от НК. с постановление на районен прокурор по отношение на извършителя е взета мярка за неотклонение \"задържане под стража\" за срок 72 часа.", "date": "2017-07-11", "title": "Плевен: 50-годишен мъж е задържан за кражба на около 380 кутии с цигари, изплатени печеливши лотарийни билети и 340 лева от магазин"}
{"url": "http://www.focus-news.net/news/2017/07/11/2414365/sergey-lavrov-rusiya-predlaga-da-badat-svereni-voennite-karti-v-evropa.html", "text": "Русия предлага на партньорите си да бъдат сверени военните карти в Европа. Това заяви министърът на външните работи на Руската федерация Сергей Лавров след неформалната министерска среща на Организацията за сигурност и сътрудничество в Европа (ОССЕ), предава TACC.\r\n„Предлагам като първа крачка да седнем и да погледнем с участието на военни, с карти на масата, кой какви сили и средства има в Европа, какви военни доктрини са разработени от всяка от страните и как те са прилагани“, заяви пред журналисти първият дипломат на Москва..Тереза Герова", "date": "2017-07-11", "title": "Сергей Лавров: Русия предлага да бъдат сверени военните карти в Европа"}
{"url": "http://www.focus-news.net/news/2017/07/11/2414364/aktsenti-v-predavaneto-chasat-na-karlovo-po-radio-fokus-plovdiv.html", "text": "Наближава кулминацията на честванията на 180-годишнината от рождението на Васил Левски в Карлово, която ще бъде на 18 юли. Все повече се питаме какви са изводите за новото поколение, до каква степен те са ангажирани с личността на Апостола, усещат ли се горди от това, че са негови потомци. И днес в предаването „Часът на Карлово” на Радио „Фокус“ - Пловдив днес ще чуем представител на ръководството на община Карлово, в лицето на зам.-кмета Стоьо Карагенски, който ще ни каже как протичат събитията, подчинени на годишнината и какво още предстои от богатата програма.\r\nДнес ще ви представим и още една интересна инициатива, насочена към най-малките в Карлово. С инициативата „Цвете за Апостола” ще възпитават децата на Карлово в патриотизъм. Повече за това ще ни разкаже директорът на библиотеката Мирослав Колев.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017-07-11", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/07/11/2414367/burgas-apelativniyat-sad-shte-gleda-zhalba-sreshtu-zadarzhaneto-pod-strazha-na-tatyana-severtseva-izdirvana-v-rusiya-za-izmachvane-i-seksualno-nasilie-nad-dete.html", "text": "Състав на Апелативен съд–Бургас ще разгледа на 12 юни 2017 г. от 14 ч. жалбата на руската гражданка Татяна Северцева срещу определение на Окръжен съд – Бургас, с което е задържана под стража до приключване на производството по екстрадиция. Това съобщиха от Апелативен съд–Бургас.\r\nТатяна Северцева се издирва от съдебните власти на Руската Федерация за провеждане на наказателно производство срещу нея по обвинение в извършване на:\r\n-две престъпления – измъчване, т. е. - причиняване на физически и психически страдания чрез систематично нанасяне на побои и други насилствени действия, извършени по отношение на непълнолетно лице, знаейки, че се намира в безпомощно състояние, от група лица по предварителен сговор;\r\n- две престъпления – насилствени действия от сексуален характер с прилагане на насилие към потърпевшия, с използване на безпомощното му състояние, като действията са извършени от група лица по предварителен сговор, по отношение на лице, ненавършило 14-годишна възраст.\r\nПосочените престъпления имат свой аналог в текстове от Наказателния кодекс на РБ и за тях се предвижда наказание лишаване от свобода до три години (за телесна повреда на малолетно или на повече от едно лица) и наказание лишаване от свобода от 5 до 20 години (за блудство).", "date": "2017-07-11", "title": "Бургас: Апелативният съд ще гледа жалба срещу задържането под стража на Татяна Северцева, издирвана в Русия за измъчване и сексуално насилие над дете"}
{"url": "http://www.focus-news.net/news/2017/07/11/2414369/montana-chetirigodishno-dete-ot-lom-e-pochinalo-ot-meningokokova-infektsiya.html", "text": "Четиригодишно дете от Лом е починало от менингококова инфекция в неделя през нощта. Това каза за Радио „Фокус“ – Видин д-р Георги Савков, управител на МБАЛ „Св. Николай Чудотворец“ в града. Той посочи, че е детето е починало от синдрома Уотърхаус – Фридериксен, който е най-тежката форма на менингококова инфекция с летален изход още в първия ден. „В неделята през деня детето е било здраво, играело е, но в следобедните часове е вдигнало температура и е започнало да повръща. Родителите са постъпила адекватно за такива случаи и са дали обичайните лекарства. Вечерта състоянието на детето се е влошило и те веднага са отишли в Спешна помощ“, каза д-р Савков. Той посочи, че веднага след приемането на детето в Инфециозното отделение е направена консултация с националният консултант доц. Атанас Мангъров от Детската инфекциозна клиника към Инфекциозна болница – София. „За съжаление детето не можа да се стабилизира и половин час след приемането му почина. Инфекцията е изключително агресивна и е известна още като мълниеносен менингит“, добави лекарят. Уведомена е Регионалната здравна инспекция в Монтана. „Профилактира се персонала на Спешното отделение, на Инфекциозното отделение, на Детската градина. Взимат се секрети от децата в градината, дава се на всички, които са имали досег с детето съответния препарат“, обясни д-р Савков. Той допълни, че за 35-годишна практика в Ломската болница не се е сблъсквал с друг толкова тежък случай при дете.\r\nАнна ЛОЗАНОВА", "date": "2017-07-11", "title": "Монтана: Четиригодишно дете от Лом е починало от менингококова инфекция"}
{"url": "http://www.focus-news.net/news/2017/07/11/2414371/burgas-okrazhniyat-sad-shte-gleda-myarkata-za-neotklonenie-na-obvinyaem-v-sauchastie-pri-prevoz-na-10-chuzhdentsi-v-stranata.html", "text": "Днес, в 15.30 часа, в Зала 4, ет. 2, Окръжен съд – Бургас ще гледа мярка за неотклонение на Филип Б., привлечен като обвиняем за престъпление по чл. 281, ал. 2, т. 1, т. 2 и т. 5, вр. ал. 1, вр. чл. 20, ал. 3 и ал. 4 от НК. Това съобщиха от пресцентъра на Окръжен съд-Бургас. Филип Б. е привлечен в качеството на обвиняем, за това, че в съучастие като подбудител и помагач с Д. К. – помагач, Р. Г. – помагач, А. Т. – помагач, Г. П. – извършител и Д. С. – извършител, в гр. Средец и с. Дебелт, на 23 и 24 април 2017 г., с цел да набави за себе си имотна облага умишлено склонил и улеснил последните двама противозаконно да подпомогнат чрез осигуряване и извършване на превоз от землището на с. Дебелт към гр. София, група чужденци – 10 човека, граждани на Ирак, Пакистан и Афганистан да преминават в страната в нарушение на закона. Деянието е извършено чрез използване на два леки автомобила, по отношение на повече от едно лице и организирано от група, състояща се от Филип Б., Д. К., Р. Г., А. Т., Г. П. и Д. С.\r\nВ заседание на 4 юли 2017 г. Районен съд – Бургас остави без уважение искането за изменение на мярката му за неотклонение „Задържане под стража“.", "date": "2017-07-11", "title": "Бургас: Окръжният съд ще гледа мярката за неотклонение на обвиняем в съучастие при превоз на 10 чужденци в страната"}
{"url": "http://www.focus-news.net/news/2017/07/11/2414368/antoaneta-andreeva-sindikat-na-balgarskite-uchiteli-veliko-tarnovo-prez-sledvashtite-5-godini-rabotata-ni-shte-bade-nasochena-kam-osiguryavaneto-na-spokoystvieto-na-pedagozite-v-chas.html", "text": "През следващите 5 години работата на Синдиката на българските учители ще бъде насочена към осигуряването на спокойствието на педагозите в час. Това каза за Радио „Фокус“ – Велико Търново председателят на великотърновския синдикат Антоанета Андреева. Тя посочи, че агресията в училище е била една от темите, обсъждани по време на седмия конгрес на Синдиката, провел се в София. По думите ѝ подобна агресия спрямо учителите е недопустима и заради това ще се работи със съответните институции за осигуряване на спокойствието на учителя по време на изпълнение на служебните му задължения. „Учителят не може да бъде виновен за всичко случващо се в обществото и цялата тази негативна енергия на хората да бъде насочена единствено и само към него. Ние всички сме на мнение, че този, който прояви агресия, трябва да понесе всички тежести на закона. Наказания трябва да има. Не можем да разчитаме само на охрана в училищата. Просто трябва да има такива санкции и тези, които проявяват агресия, да са наясно, че няма да им се размине с някакво порицание или просто обсъждане. Ние не сме институцията, която трябва да раздава тези наказания и това правосъдие. Има си други органи, които трябва съвместно с Министерство на образованието да вземат конкретните мерки и да начертаят програмите и пътищата, по които ще бъде преодоляна тази агресия“, добави Антоанета Андреева. Тя каза още, че делегираните бюджети позволяват само в големите училища са има психолози. По думите ѝ назначаването на психолог би било трудно за едно малко училище. Според Андреева трябва да се работи с родителите и със семейството. „Аз смятам, че нерешените проблеми в семейството и личните проблеми на всеки човек в нашето общество пораждат тази агресия. И когато не можеш да се справиш с личните си проблеми, ти търсиш вината в някой друг. Като че ли най-лесно е да насочиш недоволството си към българския учител, което не е правилно. Но какво правим в малките училища, където делегираните бюджети не могат да позволят назначението на психолози? Така че само с психолози няма да се справим с този проблем“, допълни Антоанета Андреева.\r\nНадежда КРЪСТЕВА", "date": "2017-07-11", "title": "Антоанета Андреева, Синдикат на българските учители - Велико Търново: През следващите 5 години работата ни ще бъде насочена към осигуряването на спокойствието на педагозите в час"}
{"url": "http://www.focus-news.net/news/2017/07/11/2414375/veliko-tarnovo-apelativniyat-sad-potvardi-prisada-ot-25-godini-zatvor-za-ubiystvoto-na-27-godishna-zhena-na-patya-ruse-byala.html", "text": "Великотърновският апелативен съд потвърди присъда на Окръжен съд - Русе, срещу мъж, обвинен в убийството на съпругата си, съобщават от съдебната институция. Въззивният съд измени присъдата само в частта, в която подсъдимият е бил признат за виновен да е извършил деянието с користна цел.\r\nСъс своя присъда от 13 февруари тази година Окръжен съд – Русе е признал подсъдимия Бахар И. С., на 34 години, за виновен в това, че на 31 април миналата година на главен път Русе-София, в района на 12-ти километър, убил Джейлян К. С., на 27 години. Убийството е извършено предумишлено, с особена жестокост и по особено мъчителен за убитата начин. Първоинстанционният съд осъди Бахар И.С. на доживотен затвор. Делото е разгледано по съкратено съдебно следствие, като подсъдимият е признал изцяло фактите, изложени в обстоятелствената част на обвинителния акт, като се е съгласил да не се събират доказателства за тези факти . Поради това определеното наказание „доживотен затвор“ е заменено с 25 години лишаване от свобода, при първоначален строг режим.\r\nСъс същата присъда, Бахар И. С. е осъден да заплати на родителите на пострадалата и малолетния и син сумите от по 150 000 лева на всеки от тримата, като обезщетение за причинените им неимуществени вреди в резултат от престъплението.\r\nДелото по описа на Апелативен съд – Велико Търново е образувано по въззивна жалба от служебния защитник на подсъдимия Бахар И. С. В жалбата се прави оплакване, че постановената присъда е неправилна, необоснована, при допуснати нарушения на материалния закон и на съществени процесуални правила и наложеното наказание е явно несправедливо. Бахар И. С. прави и оплакване, че е осъден за това, че убийството е извършено с користна цел, без такова обвинение да има в обвинителния акт на Окръжна прокуратура -Русе.  Въззивна жалба срещу присъдата на Окръжен съд -Русе е постъпила и от родителите на пострадалата, в качеството им на частни обвинители и граждански ищци, чрез техния повереник. Прави се оплакване за явна несправедливост на наложеното редуцирано наказание лишаване от свобода и се моли то да бъде увеличено на 30 години. Делото е разгледано в открито съдебно заседание от тричленен състав на Апелативен съд – Велико Търново и обявено за решаване на 12 юни. Съставът е приел изложените в жалбите възражения за изцяло неоснователни, с изключение на частта, касаеща че убийството е извършено с користна цел. Такова обвинение не е било предявявано на подсъдимия Бахар И. С., липсва в обвинителния акт, както и липсват мотиви за него в присъдата на Окръжен съд – Русе. Поради това, съставът на въззивния съд приема, че става въпрос за техническа грешка в диспозитива на присъдата и със своето решение признава подсъдимия за невинен да е извършил деянието по този състав от НК. По отношение на размера на наказанието, въззивният съд намира, че определеното от ОС-Русе наказание „доживотен затвор“ изцяло съответства на изключително високата степен на обществена опасност на деянието и на дееца. Първостепенният съд с оглед провеждането на съкратено съдебно следствие е заменил доживотния затвор с лишаване от свобода, като е индивидуализирал наказанието в размер 25 години лишаване от свобода, като е приел лек превес на отегчаващите вината обстоятелства.\r\nВъззивният съд посочва в мотивите си, че не следва да се надценява направеното от подсъдимия самопризнание, включително и на досъдебното производство, както и изразеното съжаление в последната му дума пред Окръжния съд. Същият е извършил убийството пред погледите на множество свидетели-очевидци, изхвърлил е ножа в храстите, взел си е телефона, заключил е колата и се е укривал повече от три часа. Всички изтъкнати от лицето, подало въззивната жалба, смекчаващи обстоятелства са взети предвид при конкретизирането на срока на определеното му наказание лишаване от свобода и допълнително намаляване на наказанието, без реално обуславящи го основания, не би допринесло за осъществяване на нито една от целите на чл. 36 от НК. Поради това, съставът на Великотърновски апелативен съд е потвърдил изцяло присъдата на Окръжен съд – Русе по отношение на наказанието на подсъдимия. Потвърдена изцяло е и в частта по отношение на предявените граждански искове. Решението може да бъде обжалвано пред Върховния касационен съд.", "date": "2017-07-11", "title": "Велико Търново: Апелативният съд потвърди присъда от 25 години затвор за убийството на 27-годишна жена на пътя Русе – Бяла"}
{"url": "http://www.focus-news.net/news/2017/07/11/2414374/sport-maks-verstapen-ostava-v-red-bul-i-prez-sledvashtiya-sezon.html", "text": "Макс Верстапен ще остане в „Ред Бул“ и през следващия сезон на Формула 1, предава Sky Sport,  като се позовава на изявление от бащата на пилота – бившия състезател Йос Верстапен. \r\nПо-рано в медиите бе разпространена информация, че 19-годишният пилот преговаря за преминаването си в тима на „Ферари“. Трансферът може и да бъде извършен в края на 2019 г., когато изтича договорът на Верстапен с австрийския отбор.", "date": "2017-07-11", "title": "Спорт: Макс Верстапен остава в „Ред Бул“ и през следващия сезон"}
{"url": "http://www.focus-news.net/news/2017/07/11/2414338/al-jazeera-reks-tilersan-prodalzhava-usiliyata-za-razreshavaneto-na-krizata-v-persiyskiya-zaliv.html", "text": "В понеделник държавният секретар на САЩ Рекс Тилерсън пристигна в Кувейт в опит да подкрепи усилията на Кувейт да разреши дипломатическата криза в Персийския залив, с което маркира засилването на американската намеса в тази насока, предава Al Jazeera.\r\nОт катарската медия коментират, че „след някои първоначални грешни стъпки на Белия Дом, в които президента на САЩ взе страната на Саудитска Арабия, сега американците искат да заемат позицията на медиатор заедно с Кувейт, и да се опитат да осъществят натиск върху враждуващите страни“.\r\nР. С. Хамънд – един от главните съветници на Тилерсън, заяви, че пакетът от искания към Катар, представен от съседите ѝ, не е изпълним, но някои от точките в списъка са приемливи. Той не се впусна в подробности относно това, кои точки са приемливи и кои не, но поиска и двете страни в спора да направят компромиси.\r\n„Това е двупосочна улица“, коментира съветникът по повод взаимните обвинения на двете страни за спонсориране на „екстремисти“. „Тук никой не е с чисти ръце“, добави Хамънд.Тереза Герова", "date": "2017-07-11", "title": "Al Jazeera: Рекс Тилерсън продължава усилията за разрешаването на кризата в Персийския залив"}
{"url": "http://www.focus-news.net/news/2017/07/11/2414372/veliko-tarnovo-gradat-e-domakin-na-natsionalno-obuchenie-na-eksperti-po-mestni-danatsi-i-taksi.html", "text": "Велико Търново домакинства национално обучение на експерти и специалисти в сферата на местните данъци и такси. Това съобщиха от пресцентъра на Община Велико Търново. Форумът е организиран от дружеството на Националното сдружение на общините в България „НСОРБ – Актив“. Дискусията събра представители на над 60 общини и бе открита от кмета на старопрестолния град и председател на НСОРБ Даниел Панов.\r\n„Събираемостта на местните данъци и такси е основна тема за местните власти. Радващо е, за 2016 г. общините са я повишили с 16% спрямо 2015 г. Вярвам, че практиките, опита, казусите и дори проблемите, които ще споделите помежду си, ще са полезни за всички вас и ще подобрят работата на администрациите за реализиране на повече собствени приходи. Националното сдружение продължава да работи при активен диалог с изпълнителната власт за финансовата децентрализация и разширяване на приходоизточниците на общините“, каза Даниел Панов по време на откриването на обучението. \r\nОбщина Велико Търново бе дадена като пример за отлична събираемост на местните данъци и такси. За 2016 г. постъпленията са над 19,6 милиона лева, а за период от четири години бе постигната тенденция на устойчив ръст, вариращ между 10 и 15% годишно. Финансовите разчети сочат, че за 2017 г. очакваните постъпления ще са с около 1 милион лева повече спрямо миналата година. „Обърнете внимание на т.нар. „стари задължения“. За пет години, откакто съм кмет, във Велико Търново ги намалихме седем пъти“, бе съветът на Даниел Панов. \r\nДвудневният форум включва и участие на съдебни изпълнители, с цел подобряване на кореспонденцията с общините по процедурите спрямо некоректни платци.", "date": "2017-07-11", "title": "Велико Търново: Градът е домакин на национално обучение на експерти по местни данъци и такси"}
{"url": "http://www.focus-news.net/news/2017/07/11/2414378/blagoevgrad-profilaktika-na-vodosnabditelnata-mrezha-se-izvarshva-na-teritoriyata-na-obshtina-simitli-do-19-yuli.html", "text": "Профилактика на водоснабдителната мрежа се извършва в община Симитли до 19 юли. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Плановите почистване и дезинфекция са по график по населени места. „За периода на профилактиката водоподаването ще бъде прекъсвано за ден, като е важно да се знае, че още един ден след това водата няма да бъде годна за пиене“, каза още Тасева. Тя добави, че от днес до 17.00 часа на 12 юли е спряна водата в град Симитли и село Градево. Нарушено ще бъде водоснабдяването в Брежани и Полето от 08.00 часа на 13 юли до 17.00 часа на 14 юли, за Крупник, Полена и Черниче - от 08.00 часа на 18 юли до 17.00 часа на 19 юли.\r\nЛивия НИНОВА", "date": "2017-07-11", "title": "Благоевград: Профилактика на водоснабдителната мрежа се извършва на територията на община Симитли до 19 юли"}
{"url": "http://www.focus-news.net/news/2017/07/11/2414377/kyustendil-obshtina-dupnitsa-e-zapochnala-deynosti-po-oblagorodyavane-na-ploshtada-v-selo-dzherman.html", "text": "Община Дупница е започнала дейности по облагородяване на площада в село Джерман. Това каза пред Радио „Фокус” – Кюстендил кметът на населеното място Ангел Цветков. По думите му наскоро теренът, чиято площ е около 1 дка, е бил прехвърлен за стопанисване от държавата на Община Дупница. Вече е извършено заснемане на терена и е съставен акт за общинска собственост. „Следващата ни цел е да изготвим проект за облагородяване на терена, така че да бъде красиво и уютно място. Идеите ни са за детски кът, градинка, чешма на площада и подмяна на цялата настилка”, каза Ангел Цветков.\r\nВенцеслав ИЛЧЕВ", "date": "2017-07-11", "title": "Кюстендил: Община Дупница е започнала дейности по облагородяване на площада в село Джерман"}
{"url": "http://www.focus-news.net/news/2017/07/11/2414380/yambol-oshte-dva-muzeya-v-grada-vlizat-v-spisaka-na-100-te-natsionalni-turisticheski-obekta.html", "text": "„Безистен с интерактивен музей“ и Музеят на бойната слава са двата нови туристически обекта в Ямбол, които влизат в списъка на 100-те най-популярни национални дестинации. Това съобщиха от пресцентъра на Община Ямбол. Петвековната сграда на Безистена (бивш покрит пазар), от 2015 г. функционира вече като съвременен културно-информационен център с Интерактивен музей. Чрез модерни технологии и 3D–изображения посетителите могат да пътешестват из времето, запознавайки се с личности и събития, свързани с Ямбол и региона от различни епохи. Всички видеоматериали са представени на пет езика – български, английски, немски, френски и руски. Самата сграда на ямболския Безистен е единствена по рода си в страната и представя автентичния облик на някогашния покрит пазар, построен в началото на ХVІ век. Постройката е оценявана като един от най-красивите безистени на Балканите и еталон за обществено строителство за граждански нужди в Османската империя в периода ХV – ХVІІ век. Сградата е паметник на културата с национално значение, обявен за „народна старина“ още през 1940 г.\r\nДругият ямболски музей, включен в списъка на 100-те национални туристически обекта - Музеят на бойната слава само за няколко години от откриването си през 2013 г. се утвърди като една от най-интригуващите туристически атракции. Музеят привлича с нестандартни  експозиции, които под формата на 3D възстановки представят сцени от бойни действия, максимално близко до реалностите на бойното поле. В тях са включени уникални експонати от немска бронетанкова техника, сред които легендарният Jagdpanzer L 48, от който в целия свят има запазени едва около 7 броя. В съкровищницата на ямболския музей е и катерното оръдие „Круп-Грюзон“, използвано през Първата Световна война. От този вид в България има запазени само две. Колекцията от ръчно огнестрелно оръжие показва цялостното въоръжение на Българската армия в периода от Руско-турската освободителна война до наши дни. Специфичното за Музея на бойната слава в Ямбол е, че е разположен в автентичната среда на бивш войскови район, а за вход му служи възстановеният портал – паметник на някогашния 29-ти Пехотен Ямболски полк – във вида, в който е бил в първите години на ХХ век. Сред основните атракции на музея са и ежегодните възстановки на военни действия от Първата и Втората световни войни, които привличат интереса на стотици жители и гости на града.\t\r\nДосега Ямбол бе представен в списъка на 100-те национални туристически обекта с Регионалния исторически музей и Тракийския и античен град „Кабиле“ под номер 99. Новите обекти са вписани вече под номер 99А – „Безистен с интерактивен музей“ и № 99Б – Музей на бойната слава. Удостоверенията за включването им са издадени от Националното движение „Опознай България – 100 национални туристически обекта“.", "date": "2017-07-11", "title": "Ямбол: Още два музея в града влизат в списъка на 100-те национални туристически обекта"}
{"url": "http://www.focus-news.net/news/2017/07/11/2414379/targovishte-vazstanoveno-e-dvizhenieto-po-pat-i-4-omurtag-targovishte-pri-boaza.html", "text": "Възстановено е движението по път I-4 Омуртаг - Търговище, при Боаза. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "Търговище: Възстановено е движението по път I-4 Омуртаг - Търговище, при Боаза"}
{"url": "http://www.focus-news.net/news/2017/07/11/2414381/emsc-zemetresenie-ot-22-po-skalata-na-rihter-e-registrirano-v-makedoniya.html", "text": "Земетресение от 2,2 степен по скалата на Рихтер е регистрирано на територията на Македония в 10.53 часа (местно време) във вторник, показва справка на официалната интернет страница на Европейския средиземноморски сеизмологичен център.\r\nТрусът е бил с епицентър 10 км североизточно от Охрид и на шест километра източно от село Косел, с дълбочина от два километра под земната кора. \r\nПрез последните три седмици районът край Охрид бе разтърсен от близо 1200 земетресения, някои от които със сила от пет по скалата на Рихтер.Тереза Герова", "date": "2017-07-11", "title": "EMSC: Земетресение от 2,2 по скалата на Рихтер е регистрирано в Македония"}
{"url": "http://www.focus-news.net/news/2017/07/11/2414383/glavniyat-prokuror-sotir-tsatsarov-obrazuvano-e-dosadebno-proizvodsvo-za-palezha-na-krana-demontirasht-pametnika-1300-godini-balgariya-pred-ndk.html", "text": "Образувано е досъдебно производсво за палежа на крана, демонтиращ паметника \"1300 години България\" пред НДК. Това каза на брифинг главният прокурор Сотир Цацаров, предаде репортер на Агенция „Фокус“. „Разследването се осъществява от разследващ полицай на СДВР. Следим всичко внимателно, за това, което се случва“, каза той. \r\nСтефан ПЕТРОВ", "date": "2017-07-11", "title": "Главният прокурор Сотир Цацаров: Образувано е досъдебно производсво за палежа на крана, демонтиращ паметника \"1300 години България\" пред НДК"}
{"url": "http://www.focus-news.net/news/2017/07/11/2414382/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище – „Панагюрище – столица на свободата”, продължаваме поредицата, посветена на  интересни летни инициативи и прояви на територията на община Панагюрище. От Радка Костуркова от общинската администрация ще научите от кои далечни страни са получени заявки за участие в Международния младежки танцов фестивал „Пъстър свят”, който започва след броени дни.  \r\nВъв втората част на предаването ще ви разкажем за римската гробница в село Баня и за интересната плоча, която се съхранява в кметството в селото. Ще продължим с възможностите за летен туризъм в село Панагюрски колонии, за които ще разговаряме с кмета на селото Петко Стоев. С кмета на село Баня Стоян Ножделов и секретаря на читалището Радка Костуркова ще ви върнем назад във времето, за да ви разкажем една интересна легенда за откритата римска гробница в близост до населеното място, която също може да се превърне в интересен обект за летен туризъм. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017-07-11", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/07/11/2414370/ria-novosti-ot-islyamska-darzhava-priznaha-za-smartta-na-abu-bakr-al-bagdadi.html", "text": "Член на близкоизточната радикална групировка „Ислямска държава“ призна за смъртта на лидера й Абу Бакр ал Багдади, предава РИА Новости, като се позовава на иракския информационен портал \"Сумария нюз\".\r\nСъгласно информацията, представена от медията, Абу Бакр ал Багдади е починал и в близко време ще бъде обявено името на неговия приемник. Не се привеждат никакви данни за начина, по който е загинал лидерът на джихадистите. Тереза Герова", "date": "2017-07-11", "title": "РИА Новости: От „Ислямска държава“ признаха за смъртта на Абу Бакр ал Багдади"}
{"url": "http://www.focus-news.net/news/2017/07/11/2414384/afp-eschp-potvardi-belgiyskata-zabrana-za-nosene-na-nikab.html", "text": "Европейският съд по правата на човека (ЕСЧП) във вторник потвърди белгийската забрана за носене на никаб на публичните места, предава AFP.\r\nСъдът постанови, че ограничението цели да гарантира социално сближаване, \"защитата на правата и свободите на другите\", и че такова е \"необходимо в едно демократично общество\", се казва в официалното изявление.\r\nБелгийските власти забрани носенето на традиционната за жените от мюсюлманския свят дреха със закон, приет през юни 2011 г. Нарушенията може да доведат до глоби или лишаване от свобода за период от седем денонощия.\r\nФранция бе първата европейска страна, която забрани никаба. Това се случи през април 2011 г., припомня агенцията.Тереза Герова", "date": "2017-07-11", "title": "AFP: ЕСЧП потвърди белгийската забрана за носене на никаб"}
{"url": "http://www.focus-news.net/news/2017/07/11/2414363/prokuror-emiliya-ruseva-nadyavame-kam-30-septemvri-da-imame-vazmozhnost-da-priklyuchim-razsledvaneto-sreshtu-stefan-stanev-obvinen-za-ubiystvoto-na-priyatelkata-si-viola-nikolova.html", "text": "По уверение на наблюдаващия прокурор, ако не бъдат срещнати затруднения предвид летния период, се надяваме към 30 септември да имаме възможност да приключим разследването срещу Стефан Станев, обвинен за убийството на приятелката си Виола Николова. Това каза на брифинг в Съдебната палата административният ръководител на СГП Емилия Русинова, предаде репортер на Агенция „Фокус“.  „Назначена е психиатрична експертиза за евентуално заболяване на обвиняемия Стефан Станев. Назначена и биологична експертиза. СГС, след като определи мярката „задържане под стража“, не беше обжалвана от обвиняемия“, съобщи тя. Агенция \"Фокус\" припомня: Съдът постанови постоянна мярка „задържане под стража\" на 29-годишния Стефан Станев, заподозрян в убийството на приятелката си Виола Николова. Убийството беше извършено на 23 юни в София, а заподозреният бе заловен на следващия ден в Созопол. Убийството е извършено с особена жестокост. На младата жена са нанесени множество удари с метален стик и ножове. Причината за престъплението е, че Станев подозирал приятелката си в изневяра.\r\nСтефан ПЕТРОВ", "date": "2017-07-11", "title": "Прокурор Емилия Русева: Надяваме към 30 септември да имаме възможност да приключим разследването срещу Стефан Станев, обвинен за убийството на приятелката си Виола Николова"}
{"url": "http://www.focus-news.net/news/2017/07/11/2414385/nikolay-batashki-initsiativen-komitet-da-spasim-obshtina-septemvri-taksata-za-prenos-na-mineralna-voda-v-obshtinata-e-nay-visokata-v-stranata.html", "text": "Протестът на гражданите в община Септември е в резултат на редица нарушения в работата на Общината, липсата на прозрачност и административен натиск върху населението и инвеститорите, натиск за съсипване на туризма – основен поминък на много семейства. Това съобщи за Радио „Фокус“ – Пазарджик Николай Баташки от Инициативен комитет „Да спасим община Септември“. Той обясни, че таксата за пренос на минерална вода от 3,60 лева на кубически метър е най-високата от всички населени места в страната, включително и в тези с най-развит балнео и СПА туризъм. \r\nБаташки посочи като пример община Велинград, където тази такса е 0,12 лв за куб. м и община Стрелча, която е със същата такса. „В община Сандански таксата отново е 0,12 лв на куб. м, такава е и в община Кюстендил“, коментира Баташки. Той допълни, че таксата за водопренос не може да е по-висока от тази на водата, която е определена от МОСВ и е 0,50 лв на куб. м. Баташки посочи също, че не е проведено обществено обсъждане преди гласуването на по-високата такса от Общинския съвет в Септември. Той отбеляза, че ако не се стигне до диалог и разумни решения на проблема, протестите на хората ще продължат.\r\nВаня НИКОЛОВА", "date": "2017-07-11", "title": "Николай Баташки, Инициативен комитет „Да спасим община Септември“: Таксата за пренос на минерална вода в общината е най-високата в страната"}
{"url": "http://www.focus-news.net/news/2017/07/11/2414387/natasha-ilieva-direktsiya-byuro-po-truda-dupnitsa-pri-nas-zayavenite-svobodni-rabotni-mesta-sa-shirokospektarni.html", "text": "При нас заявените свободни работни места са широкоспектърни от цялата икономика. Това каза за Радио „Фокус“ - Пирин Наташа Илиева, директор на Дирекция „Бюро по труда“ – Дупница. Тя подчерта, че към този момент разполагат с около 300 заявени свободни работни места, които са на първичен пазар и около 45 работни места, които са по ОП „Развитие на човешките ресурси“. „Работните места са във всички посоки на икономиката като започнем от промишленост, индустрия, услуги, строителство, т.е. имаме заявени свободни работни места, които са широкоспектърни от цялата икономика, която е на територията на община Дупница и по принцип на територията на „Бюро по труда“, каза още Илиева. Те уточни, че „Бюро по труда - Дупница“ работи на територията на шест общини -  Бобов дол, Бобошево, Кочериново, Рила, Сапарева баня и Дупница, като центърът е Дупница. В три от общините имаме така наречените филиали, т.е. изнесени работни места, които са структурирани в община Сапарева баня, Кочериново и Бобов дол. Обслужваме териториите на Сапарева баня, Кочериново, Бобов дол. Община Бобошево предпочитат и се обслужват тук при нас в Дупница, а община Кочериново обслужва и община Рила“, каза още Илиева. По думите ѝ от няколко години все повече се откриват свободни работни места за сезонна заетост. „Териториалният обхват на тези работни места за сезонна заетост се разширява и имаме доста заявени работни места от Варна, Бургас в сферата на туризма - хотелиерство и ресторантьорство. Има и доста работни места, които се обявяват в сферата на строителството, като определено се търсят зидаро–мазачи, кофражисти, арматуристи, рецепционисти, камериерки, охранители, готвачи, бармани, сервитьори. Дейности, които са насочени в съответния отрасъл“, каза Наташа Илиева. Тя подчерта, че възможностите за сезонна заетост не са малко и е въпрос на личен избор, на предпочитания на лицето и нагласа на регистрираните безработни лица да бъдат мобилни“, каза Илиева. По думите ѝ не малка част от безработните и търсещите работа лица са отишли на работят във Варна, Бургас, в курортите по Черноморието, където намират своята реализация и са доста по- платени, отколкото ако останат през лятото по населените си места.\r\nЛора КАЛЧЕВА", "date": "2017-07-11", "title": "Наташа Илиева, Дирекция „Бюро по труда“ – Дупница: При нас заявените свободни работни места са широкоспектърни"}
{"url": "http://www.focus-news.net/news/2017/07/11/2414392/sport-otlozhiha-ofitsialno-sreshtata-mezhdu-levski-i-ludogorets.html", "text": "Дербито от Първия кръг на Първа професионална лига между Левски и Лудогорец бе отложено по искане на софийския отбор. Това става ясно от съобщение, публикувано на официалната интернет страница на БФС.\r\nМачът, който трябваше да се играе на 16 юли, ще се състои на 6 септември от 20 часа. \r\nСъщевременно от БФС информираха, че двубоят на Ботев и Пирин ще се играе по програма и няма да бъде отлаган. Той ще се проведе на 16 юли от 18.45 часа.", "date": "2017-07-11", "title": "Спорт: Отложиха официално срещата между Левски и Лудогорец"}
{"url": "http://www.focus-news.net/news/2017/07/11/2414390/ministar-ekaterina-zaharieva-pred-kolegite-si-ot-osse-neka-se-borim-s-radikalizatsiyata-chrez-obrazovanie-i-ikonomicheska-perspektiva-za-mladite-hora.html", "text": "Образованието и възпитанието в толерантност е една от най-важните стъпки за борба с радикализацията при младите хора. Това може да стане с помощта на гражданското общество, което да създаде атмосфера на доверие и диалог в различните социални групи - нещо, което никое правителство не може да постигне само. С тези думи вицепремиерът и министър на външните работи Екатерина Захариева се обърна към първите дипломати на страните от Организацията за сигурност и сътрудничество в Европа (ОССЕ), които се събраха на неформална среща в австрийското градче Мауербах. Това съобщиха от пресцентъра на Министерство на външните работи. Министър Захариева направи изказване по време на кръглата маса на тема „Превенция на екстремизма и радикализацията, водещи до тероризъм”. \r\nВ обръщението Захариева благодари за Австрийското председателство на ОССЕ и нейния колега Себастиан Курц, че са повдигнали тази важна тема, и отчете отличното сътрудничество между органите на реда и граничните власти на страните-членки на организацията. Тя подчерта колко е важно да продължат полевите мисии на ОССЕ на Балканите и в Черноморския регион - в Албания, Босна и Херцеговина, Косово, Сърбия, Черна гора, Република Македония, Молдова, Украйна и Армения. \r\nПървият ни дипломат изтъкна и че в борбата с радикализацията трябва да има различен подход към мъжете, жените, момчетата и момичетата. „Жените имат особено важна роля при превенцията и в борбата с екстремизма, прерастващ в тероризъм. Въвличането им в образованието и  работата с местните общности е важна стъпка”, каза Захариева. В противен случай жените може да се окажат силно оръжие в ръцете на терористите – и като извършители, и като помагачи. \r\nБългарският вицепремиер заяви, че в региона на Западните Балкани формалното и неформалното образование трябва да бъде използвано ефективно за насърчаване на интеграцията, толерантността и плурализма от най-ранните детски години. Тези усилия са немислими без помощта на медиите, както и чрез насърчаването на рисковите и маргинализирани групи да бъдат икономически и политически активни, каза още Захариева. \r\nПо време на пленарната сесия на форума в Мауербах българският вицепремиер изтъкна, че механизмите за сътрудничество в сферата на сигурността, с които ОССЕ разполага, са поставени в риск поради намаляващото доверие. Кризата в Украйна и другите конфликти в географския обхват на ОССЕ продължават да са силно предизвикателство за европейската сигурност и сега е важно повече от всякога да се опираме на принципите на ОССЕ  за териториален интегритет, прозрачност и въздържане от насилие, добави Захариева. \r\nВицепремиерът приветства и усилията за постигане на консенсус по избора на нов генерален секретар на ОССЕ, както и на ръководители на трите независими институции към организацията - директор на Бюрото за демократични избори и права на човека, Представител по свободата на медиите и Върховен комисар по националните малцинства.", "date": "2017-07-11", "title": "Министър Екатерина Захариева пред колегите си от ОССЕ: Нека се борим с радикализацията чрез образование и икономическа перспектива за младите хора"}
{"url": "http://www.focus-news.net/news/2017/07/11/2414393/kyustendil-gorski-sluzhiteli-i-pozharnikari-shte-izvarshvat-terenni-proverki-na-zhitnite-masivi.html", "text": "Горски служители и пожарникари ще извършват теренни проверки на житните масиви. Това съобщи пред журналисти инженер Здравчо Тодоров, директор на Регионална дирекция по горите – Кюстендил, предаде репортер на Радио „Фокус” – Кюстендил. По думите му проверките ще започнат от началото на следващата седмица, те ще бъдат съвместни с представители на Регионална дирекция „Пожарна безопасност и защита на населението”. Целта е да се провери на място дали са направени защитни ивици около нивите, както и обезопасяване на техниката, участваща в жътвата. „Целта на защитните ивици е да предотвратят евентуалното навлизане на огън от нивите към горския фонд”, каза инж. Здравчо Тодоров.\r\nВенцеслав ИЛЧЕВ", "date": "2017-07-11", "title": "Кюстендил: Горски служители и пожарникари ще извършват теренни проверки на житните масиви"}
{"url": "http://www.focus-news.net/news/2017/07/11/2414373/otsastvieto-na-vitsepremiera-po-evropredsedatelstvoto-v-sluzhebniya-kabinet-denitsa-zlateva-ot-komisiyata-za-ndk-porodi-iskaniya-zasedanieto-da-bade-prekrateno.html", "text": "Заради отсъствието на вицепремиера по европредседателството в служебния кабинет Деница Златева от Комисията за НДК имаше искания заседанието да бъде прекратено, предаде репортер на Агенция „Фокус“. В началото на заседанието председателят на комисията Дияна Йорданова съобщи, че Златева я е уведомила, че няма да може да присъства на заседанието, защото е извън страната и е заявила готовност да съдейства на Комисията и да бъде изслушана в периода 26 – 27 юли 2017 г. Това предизвика дебати сред членовете на Комисията.   „Тук се прекъсва веригата от хората, които трябва да бъдат изслушани“, каза той и обърна внимание, че липсва Деница Златева, която е отговаряла за НДК.  Тома Биков от ГЕРБ коментира, че е странна позицията на Деница Златева и призова да се прекрати заседанието. „Бих помислил, че сме в някакво активно мероприятие“, коментира Биков.\r\nЗаместник-председателят на ПГ на „БСП за България“ Жельо Бойчвев помоли да не са правят такива внушения. „Убеден съм, че г-жа Златева ще намери нужната формула да отговори на всички въпроси, отправени към нея“, заяви Бойчев. Според него няма как да не се чуят и самите директори на НДК. \r\nВелислава Кръстева от ДПС помоли да се направи необходимото да се установи дали членовете на тази комисия са в състояние да работят обективно и нормално. Според нея трябва да се абстрахират от това да правят внушения. Тя помоли председателя, ако това не се случи да  се отмени заседанието, защото не би искала да бъде участник в реалити шоу. \r\nДо приключване на засeданието не се стигна. Председателят на Комисията Дияна Йорданова заяви, че се придържа към работата на комисията и напомни на народните представители, че тя е да установява факти и обстоятелства. „Ние не сме в състояние да коментираме законосъобразност и всичко останало. Има правоохранителни органи в тази държава, които ще свършат своята работа“, заяви Йорданова.  \r\nДеница КИТАНОВА", "date": "2017-07-11", "title": "Отсъствието на вицепремиера по европредседателството в служебния кабинет Деница Златева от Комисията за НДК породи искания заседанието да бъде прекратено"}
{"url": "http://www.focus-news.net/news/2017/07/11/2414388/faz-nova-ataka-sreshtu-bezzashtitna-zhertva-v-berlinskoto-metro.html", "text": "Броени дни след издаването на ефективна присъда срещу българина от ромски произход Светослав Стойков, блъснал жена по стълбите на берлинското метро, във федералната германска столица бе съобщено за ново такова нападение, съобщава националният ежедневник Die Frankfurter Allgemeine Zeitung.\r\nАтаката е извършена в нощта 11 юни на спирката на метрото на популярния булевард „Алекс“ в центъра на Берлин, където 38-годишне мъж пада по стълбите след удар в главата. Жертвата е получила множество натъртвания по цялото тяло, има и травма на главата от удара в железния парапет.\r\nОще на следващия ден полицията е разпространила кадри от престъплението в опит да бъде заловен извършителят, който – както става ясно от снимките – е мургав мъж на средна възраст. Тереза Герова", "date": "2017-07-11", "title": "FAZ: Нова атака срещу беззащитна жертва в берлинското метро"}
{"url": "http://www.focus-news.net/news/2017/07/11/2414395/info-plus-makedoniya-avtobus-prevozvasht-detsa-se-preobarna-v-sarbiya-edin-chovek-e-zaginal.html", "text": "Автобус с полски регистрационни номера, пътуващ от Гърция, е излязъл от платното и се е преобърнал на пътя Суботица-Нови Сад, предава македонската електронна медия „Инфо Плус“.\r\nПри инцидента е загинал един човек – по-възрастен мъж, а около 25 други са пострадали. В превозното средство е имало трима шофьори и 50 пътници, 27 от които деца на възраст между 13 г. и 16 г. Тереза Герова", "date": "2017-07-11", "title": "„Инфо Плус“ (Македония): Автобус, превозващ деца, се преобърна в Сърбия – един човек е загинал"}
{"url": "http://www.focus-news.net/news/2017/07/11/2414389/glavniyat-prokuror-sotir-tsatsarov-ima-5-prokurorski-prepiski-za-zakana-za-ubiystvo-ot-strana-na-stefan-stanev-samo-po-edna-e-obrazuvano-dosadebno-proizvodstvo.html", "text": "Нашата проверка е установила 5 преписки, които са водени в Софийска районна прокуратура. По една единствена преписка е установено образуване на досъдебно производство. Това каза на брифинг главният прокурор Сотир Цацаров, във връзка с извършената проверка за работата на държавното обвинение по сигналите са заплахи за убийство, отправени от Стефан Станев към неговата бивша съпруга, предаде репортер на Агенция „Фокус“. Цацаров поясни, че такива сигнали са подадени от не само от неговата първа съпруга, но и от нейното семейство, сестра и майка. „Проверката, разпоредена от г-жа Русинова е приключила с доклад. Този доклад е установил и пропуски в работата на служители на МВР“, коментира главният прокурор. „Всеки трябва да носи отговорност за делата си. Санкции ще има. Всеки трябва да изпълнява задълженията си, така както е по закон. 5 прокурори. Самият факт, че сме тук пред вас, показва ясно каква е моята оценка. Това в никакъв случай не оневинява колегите, постановили тези актове“, каза още главният прокурор и поясни, че сигналите се свеждат до обаждания по телефона, които започват с думите  „ще те убия“ и приключват с „приготвил съм ти инвалидна количка“. „Ако ние си бяхме свършили работата, дали ще се да се стигне до това?“, попита главният прокурор. \r\nСтефан ПЕТРОВ", "date": "2017-07-11", "title": "Главният прокурор Сотир Цацаров: Има 5 прокурорски преписки за закана за убийство от страна на Стефан Станев, само по една е образувано досъдебно производство"}
{"url": "http://www.focus-news.net/news/2017/07/11/2414394/sofiya-avtobus-e-minal-prez-kraka-na-zhena-v-zhk-nadezhda.html", "text": "Автобус на градския транспорт е минал през крака на жена в ж.к. „Надежда“. Това съобщиха за Агенция „Фокус“ от СДВР. Сигналът е подаден около 11.00 часа. Жената е откарана в болница.", "date": "2017-07-11", "title": "София: Автобус е минал през крака на жена в ж.к. „Надежда“"}
{"url": "http://www.focus-news.net/news/2017/07/11/2414391/adriana-grigorova-direktsiya-sotsialno-podpomagane-varna-tri-koefitsienta-shte-kompensirat-uvelichenieto-na-pensiite-pri-kandidatstvane-za-tselevi-pomoshti-za-otoplenie.html", "text": "Три коефициента ще компенсират увеличението на пенсиите при кандидатстване за целеви помощи за отопление. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. Очакваните промени по отношение на новия отоплителен сезон 2017/2018 година са свързани с коефициентите, с които се коригират пенсиите на хората, които кандидатстват за целеви помощи за отопление. „Още през 2008 година започна действието на наредбата, беше изработен механизъм за компенсиране увеличението размера на пенсиите. Към настоящия момент пенсиите се коригираха с коефициент 1.302, като с този коефициент се намаляваше полученият доход от пенсии, когато определяме доходната граница за отпускане на помощта. По този начин не допускаме пенсионерите, получавали целева помощ за отопление, да отпадат от подпомагане само заради това, че са им увеличени пенсиите. През тази година имаме увеличение на пенсиите от 1 юли с 2.4 процента, от друга страна нарасна размерът на минималната пенсия. Затова се въведоха три коефициента за корекция“, добави Адриана Григорова. По думите ѝ доходът от пенсии на лицата, които кандидатстват за целеви помощи за отопление, получени до 30 юни, се намалява с коефициент 1.302. „Ако доходът от пенсии е в размер над 180 лева и пенсиите са определени след 30 юни, се намаляват с коефициент 1.333. Когато пенсиите са в размер до 180 лева, включително определени до 30 юни, се намаляват с коефициент 1.452. Този коефициент компенсира увеличението на пенсиите с 2.4% от 1 юли, както и увеличението на минималната пенсия“, каза Адриана Григорова.\r\nМарияна ВАЛЕНТИНОВА", "date": "2017-07-11", "title": "Адриана Григорова, Дирекция „Социално подпомагане” – Варна: Три коефициента ще компенсират увеличението на пенсиите при кандидатстване за целеви помощи за отопление"}
{"url": "http://www.focus-news.net/news/2017/07/11/2414399/veliko-tarnovo-futbolnite-tereni-v-kilifarevo-shemshevo-i-ledenik-razpolagat-s-novi-polivni-sistemi.html", "text": "Футболните терени в Килифарево и селата Шемшево и Леденик вече са оборудвани с поливни системи, съобщи директорът на общинското предприятие „Спортни имоти и прояви“ Петко Павлов. Това информират от пресцентъра на Община Велико Търново. Съоръженията са надземни и мобилни и работят от края на миналата седмица. Монтирането им е по инициатива на кметовете на трите населени места – Димитър Събев, Кирил Ангелски и Антон Кръстев, подкрепена от кмета на община Велико Търново Даниел Панов.\r\nСистемите в Леденик и в Килифарево са захранвани с вода от реките Янтра и Белица, като това става чрез самозасмукващи помпи, към които функционират предпазни клапани. Разпръсквачите са поставени на регулируеми стойки и обхващат цялата площ на двете футболни игрища. В Шемшево източник на вода за поливане на терена е изкопаният преди време кладенец.\r\nИгрищата в двете села са ползвани предимно от детско-юношеските формации на футболен клуб Етър, както и за провеждане на ученически игри. В Килифарево треньор на децата и младежите е бившият футболист Илко Трифонов. Поливните системи значително подобряват условията за подготовка на младите таланти.\r\nОбщо шест са терените в населените места от общината, където има изградени подобни съоръжения. От години системи за поливане работят на игрищата в Дебелец, Самоводене и Ресен.", "date": "2017-07-11", "title": "Велико Търново: Футболните терени в Килифарево, Шемшево и Леденик разполагат с нови поливни системи"}
{"url": "http://www.focus-news.net/news/2017/07/11/2414396/kyustendil-vlak-e-blasnal-taksimetrov-avtomobil-na-zhelezopaten-prelez-kray-kocherinovo-dvama-dushi-sa-postradali.html", "text": "Влак е блъснал таксиметров автомобил на железопътен прелез край Кочериново. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Инцидентът е възникнал малко след 14.00 часа на обезопасен железопътен прелез, при спусната бариера и работеща сигнализация. Водачът на таксиметровия автомобил не се съобразил с това, при извършване на маневра от негова страна се е стигнало до сблъсъка с влака. Двама души от лекия автомобил са транспортирани от екип на „Спешен център” до болницата в Благоевград. Те са с повърхностни наранявания. Произшествието се обслужва.\r\nВенцеслав ИЛЧЕВ", "date": "2017-07-11", "title": "Кюстендил: Влак е блъснал таксиметров автомобил на железопътен прелез край Кочериново, двама души са пострадали"}
{"url": "http://www.focus-news.net/news/2017/07/11/2414402/vratsa-narodniyat-predstavitel-ot-gerb-krasen-krastev-shte-provede-iznesen-priemen-den-na-17-yuli.html", "text": "Народният представител от ГЕРБ Красен Кръстев ще проведе изнесен приемен ден в две населени места от област Враца. Това съобщиха от пресцентъра на ПП ГЕРБ. На 17 юли, от 10.00 часа, той ще се срещне с жителите на село Крушовица, община Мизия. Приемният ден ще се състои в сградата на кметството.\r\nКрасен Кръстев организира приемен ден и в село Галово, община Оряхово. Той ще бъде на 17 юли, от 15.00 часа, в сградата на кметството.", "date": "2017-07-11", "title": "Враца: Народният представител от ГЕРБ Красен Кръстев ще проведе изнесен приемен ден на 17 юли"}
{"url": "http://www.focus-news.net/news/2017/07/11/2414403/burgaskiyat-apelativen-sad-potvardi-prisadata-na-sluzhitel-v-inspektsiya-po-truda-v-yambol-poiskal-podkup.html", "text": "Бургаският апелативен съд потвърди присъдата Юсеин Ахмед, който в качеството си на инспектор в Дирекция „Инспекция по труда“ в Ямбол е поискал подкуп, за да не състави административен акт за нарушение на търговско дружество. Това съобщиха от пресцентъра на Апелативен съд-Бургас. Производството пред Апелативния съд е второ поред, след като ВКС отмени потвърдителното решението на въззивната инстанция и върна делото за разглеждане от друг съдебен състав от стадия на съдебното заседание. \r\nПодсъдимият е признат за виновен в това, че на 8 април 2016 г. в гр. Ямбол, в сградата на Инспекция по труда в качеството си на длъжностно лице е поискал от Съби К. - пълномощник на едноличния собственик на „Ловна среща\" - ЕООД, град Ямбол, дар /пневматичен пистолет „Байкал\", модел „МР-654К\", калибър 4,5 мм, на стойност 350 лв./, който не му се следва, за да не извърши действие по служба - да не състави акт за установяване на административно нарушение за липса на месечен график за работа за април 2016 г. на работещите в ловно-рибарски магазин, собственост на дружеството. \r\nЮсеин Ахмед е осъден на лишаване от свобода в размер на една година и шест месеца и глоба в размер на 1000 лева. Съдът е отложил изтърпяването на наказанието за изпитателен срок от три години. Мъжът е лишен от право да упражнява професия или дейност, свързана с държавни контролни функции за срок от три години.\r\nРешението подлежи на касационно обжалване и протестиране пред Върховния касационен съд в 15-дневен срок от съобщаването на страните.", "date": "2017-07-11", "title": "Бургаският апелативен съд потвърди присъдата на служител в „Инспекция по труда“ в Ямбол, поискал подкуп"}
{"url": "http://www.focus-news.net/news/2017/07/11/2414404/kardalzhi-rayonnata-prokuratura-privleche-kato-obvinyaemi-trima-dushi-za-grabezh-i-60-godishen-mazh-za-porachitelstvo-na-poboy.html", "text": "Районна прокуратура-Кърджали привлече като обвиняем А. М., на 60 г., за подбудителство към причиняване на средна телесна повреда с користна цел - престъпление по чл. 131, ал. 1, т. 10, вр. чл. 129, ал. 2, вр. ал. 1, вр. чл. 20, ал. 3, вр. ал. 1 Наказателния кодекс и спрямо  –Х. Х., на 27  г.,  М. М. на 21 г. , и П. Б. , на 18 г., привлечени като обвиняеми за грабеж – престъпление по чл. 198, ал. 1 във връзка с чл. 20, ал. 2 във връзка с ал. 1 Наказателния кодекс. Това съобщиха от пресцентъра на Апелативна прокуратура-Пловдив.\r\nДо момента е установено, че на 4.07.2017 г. обвиняемият А. М. поръчал на трима свои познати – обвиняемите Х. Х., М. М. и П. Б., да нанесат побой на С. М., на 57 г., заради съществуващ с него спор за маса на пазара в гр. Кърджали. Той не искал да освобождава сергията, която А.М. настоявал да използва.  Тримата се срещнали с пострадалия в центъра на гр. Кърджали, където му нанесли побой и му отнели портфейла, в който имало около 400 лева. От побоя на С.М. е причинена средна телесна повреда в областта на черепната кухина и той е настанен в болница.\r\nРайонна прокуратура-Кърджали е поискала спрямо четиримата да бъде взета мярка за неотклонение „задържане под стража“, като Районен съд-Кърджали е определил мярка за неотклонение „Домашен арест“ спрямо обвиняемите. Определението на Районен съд-Кърджали може да се протестира или обжалва пред Окръжен съд-Кърджали.", "date": "2017-07-11", "title": "Кърдалжи: Районната прокуратура привлече като обвиняеми трима души за грабеж и 60-годишен мъж за поръчителство на побой"}
{"url": "http://www.focus-news.net/news/2017/07/11/2414405/deutsche-welle-savetat-na-es-utvardi-sporazumenieto-za-asotsiirane-na-ukrayna.html", "text": "Съветът на Европейския съюз утвърди споразумението за асоцииране на Украйна. Това се казва в изявление, публикувано на официалната интернет страница на институцията във вторник, 11 юли, предава Deutsche Welle.\r\nРешението е заключителен етап от процеса на ратификация на споразумението за асоцииране на Украйна, което ще допринесе за по-тесни и дългосрочни отношения между Брюксел и Киев във всички политически сфери, става ясно от разпространения текст. \r\nПо-голямата част от положенията на документа са в сила още от 1 септември 2014 г. От януари 2016 г. влезе в сила и споразумението за зона за свободна търговия. Сключването на споразумението за асоцииране ще даде тласък на сътрудничеството в области като външната политика и политиката за сигурност, право, държавно финансиране, наука и образование.Тереза Герова", "date": "2017-07-11", "title": "Deutsche Welle: Съветът на ЕС утвърди споразумението за асоцииране на Украйна"}
{"url": "http://www.focus-news.net/news/2017/07/11/2414406/varna-razlichni-epohi-ot-razvitieto-na-choveshkata-tsivilizatsiya-shte-badat-presazdadeni-v-istoricheski-park-v-zemlishteto-na-selo-neofit-rilski.html", "text": "Различни епохи от развитието на човешката цивилизация ще бъдат пресъздадени в Исторически парк, който ще бъде изграден в землището на село Неофит Рилски, Варненско. Символична първа копка на Историческия парк край с. Неофит Рилски в община Ветрино направиха инициаторите на проекта Ивелин Михайлов и доц. Николай Нинов заедно с областния управител на Варна Стоян Пасев, кмета на община Ветрино Димитър Димитров и енорийския свещеник от селото йеромонах Никифор, който благослови начинанието, предаде репортер на Радио „Фокус“ – Варна/b>. На официалната церемония, с която стартира строителството на парка, присъстваха също варненските народни представители от ГЕРБ Нели Петрова и д-р Руслан Тошев, както и колегата им от Шумен Димитър Александров, кметове на общините от Варненска и Шуменска област, общински съветници, както и много граждани. Кметът на Oбщина Ветрино д-р Димитър Димитров приветства присъстващите и пожела на проекта много успех. Той официално връчи на Ивелин Михайлов разрешителното за строеж и изрази увереност, че възстановявайки историята, инвеститорите ще допринесат за бъдещето на Ветрино и региона. Областният управител Стоян Пасев отбеляза, че обектът е важен за туризма в региона и има значение за развитието на общината като инвестиция, тъй като се очаква да осигури и нови работни места.\r\nИсторическият парк е проект за представяне на уникалните български културно-исторически ценности. Комплексът ще бъде изграден върху площ от 130 декара. В него хронологично ще бъдат пресъздадени различни епохи от развитието на човешката цивилизация, оставили отпечатък по нашите земи, но ще се предлагат и тематични атракции, съчетани с възможности за хранене, отдих и провеждане на различни развлекателни мероприятия. Реализацията на комплекса се оценява на 50 млн. евро, като се предвижда строителните работи да продължат до 5 години. Създателите на проекта обявиха, че очакват той да бъде подкрепен и от китайски инвеститори.\r\nМарияна ВАЛЕНТИНОВА", "date": "2017-07-11", "title": "Варна: Различни епохи от развитието на човешката цивилизация ще бъдат пресъздадени в Исторически парк в землището на село Неофит Рилски"}
{"url": "http://www.focus-news.net/news/2017/07/11/2414386/ministar-boil-banov-shte-podsigurya-dobrite-tendentsii-za-prodalzhavane-na-rabotata-na-ndk-kato-kulturen-tsentar-a-sled-remonta-i-kato-kongresen.html", "text": "Ще подсигуря добрите тенденции за продължаване на работата на НДК като културен център, а след ремонта и като конгресен. Това каза министърът на културата Боил Банов по време изслушването му по време на заседанието на Комисията за НДК, предаде репортер на Агенция „Фокус“. „Моята работа в НДК към момента много ясно е означена в два аспекта. Единият е да приведа сградата във вид, в готовност да приеме голямото предизвикателство председателството“, каза министър Банов. Той заяви, че в краткосрочен и дългосрочен план целта му е подсигури добрите тенденции за развитие на НДК. „Тези две неща ще бъдат направени качествено в срок“, заяви министър Банов. \r\nДеница КИТАНОВА", "date": "2017-07-11", "title": "Министър Боил Банов: Ще подсигуря добрите тенденции за продължаване на работата на НДК като културен център, а след ремонта и като конгресен"}
{"url": "http://www.focus-news.net/news/2017/07/11/2414408/kyustendil-mazh-i-zhena-sa-postradali-pri-katastrofata-mezhdu-vlak-i-taksimetrov-avtomobil-pri-kocherinovo.html", "text": "Мъж и жена са пострадали при катастрофата между влак, пътуващ по линията София – Кулата, и таксиметров автомобил при Кочериново. Това съобщи за Радио „Фокус” – Кюстендил д-р Анелия Георгиева, директор на Спешен център – Кюстендил. По думите ѝ на подадения сигнал се е отзовал спешен екип от град Рила. Установено е, че мъжът е контузия на главата и съмнение за комоцио. Пострадалата жена има нараняване на левия крак. Двамата са транспортирани до болницата в Благоевград. Инцидентът е станал на около 500 м от железопътната гара.\r\nВенцеслав ИЛЧЕВ", "date": "2017-07-11", "title": "Кюстендил: Мъж и жена са пострадали при катастрофата между влак и таксиметров автомобил при Кочериново"}
{"url": "http://www.focus-news.net/news/2017/07/11/2414400/gl-prokuror-sotir-tsatsarov-sgp-e-otmenila-vsichki-postanovleniya-za-otkaz-za-obrazuvane-na-dosadebno-proizvodstvo-sled-zaplahite-za-ubiystvo-ot-strana-na-stefan-stanev.html", "text": "По една единствена преписка е установено образуване на досъдебно производство. Тя е подадена на 16 май 2017 г., жалба до 3-то РПУ, подадена от сестрата на бившата съпруга Благовеста Пенева. Самата закана за убийство от страна на Стефан Станев е извършена на 13 май и на 23 юни е убийството. Това е била единствената причина, при която, без допълнителна проверка, жалбата експресно е била изпратена на 28 юни в Софийската районна прокуратура и тя експресно е образувала досъдебно производство срещу Стефан Станев за закана за убийство. Това каза на брифинг главният прокурор Сотир Цацаров, предаде репортер на Агенция „Фокус“. „Друга преписка, предмет на проверката - на 8 април 2016 г. по телефона Стефан Станев отправя закани за убийство към своята бивша съпруга“, съобщи Цацаров. Той допълни, че на 12 април Благовеста Пенева подава жалба в 9-о РПУ, а на 7 юни е постановен отказ от Софийската районна прокуратура. „Третата преписка е образувана на 12 април, само че в 3-то РПУ, жалбоподател отново е Благовеста Пенева. Жалбите в 3 и 9 РПУ са идентични. Работило се е по паралелни проверки, без да имат връзка едно с друго. На 26 април е изпратен протокол по закона за МВР, след като Стефан Станев е бил предупреден и на 10 август Софийската районна прокуратура постановява отказ“, каза главният прокурор. „Преминаваме на следващата преписка, образувана 3 РПУ, закана за убийство на 20 юли 2016, закана за убийство, жалба от Благовеста Пенева на 5 август 2016 г и на 1 ноември 2016 – отказ от СРП“, съобщи Цацаров. По думите му петата преписка е по жалба, подадена във 2 РПУ 14 септември 2016, като преди това е имало сигнал на телефон 112 и се касае за незаконно проникване на Стефан Станев в жилището на майката на неговата бивша съпруга и на нейната сестра. „Преписката е изпратена на Софийска районна прокуратура и на 3 януари 2017 г. тя постановява отказ. Всяко следващо постановление става по-кратко и по-кратко“, каза главният прокурор.  „СГП е отменила всички постановления за отказ. С абсолютно ясното съзнание сме, че отмяната на тези постановления по никакъв начин няма да донесе удовлетворение на пострадалите. Процесуалният резултат не покрива житейския резултат на демонстрираната прокурорска небрежност“, коментира Цацаров. По думите му работата на прокурорите, подписали отказите, ще бъзе проверена изключително внимателно, а резултатите от проверката ще бъдат оповестени. „Мерките, които ще предприемем срещу тези колеги също ще бъдат оповестени“, каза той.", "date": "2017-07-11", "title": "Гл. прокурор Сотир Цацаров: СГП е отменила всички постановления за отказ за образуване на досъдебно производство след заплахите за убийство от страна на Стефан Станев"}
{"url": "http://www.focus-news.net/news/2017/07/11/2414409/pleven-organizatsiyata-na-gerb-v-obshtina-dolna-mitropoliya-otpraznuva-svoya-10-godishen-yubiley.html", "text": "Народните представители от ГЕРБ Владислав Николов и Ралица Добрева присъстваха на тържеството по повод 10-ата годишнина от създаването на общинската организация в Долна Митрополия. Това съобщиха от пресцентъра на ПП ГЕРБ. За началото и ентусиазма на първите учредители припомни общинският ръководител на ГЕРБ в Долна Митрополия Мирослав Траянов, който се ползва с доверието на хората още от самото основаване на партията. Той благодари на всеки един от присъстващите за отдадеността, усърдието и активността в политическия живот на общинската структура и пожела след 10 години успехите да бъдат още повече, а сплотеността на членовете и единомишлениците все така непоклатима.\r\n„Честит рожден да си пожелаем. Да го празнуваме дълги години. Нека да се увеличават нашите членове. Онези, които преди 10 години изградиха ядрото на общинската организация, да продължават да бъдат все така силни и дейни, за да поддържат стабилните устои на партийните структури на местно ниво. Бъдете здрави и много успехи”, пожела на присъстващите народният представител Владислав Николов.\r\n„Толкова много хора, обединени от общи идеи и единна визия за бъдещето, са изключително вдъхновяваща гледка. Знам, че за 10 години сте споделяли и добри и трудни моменти, но точно те са направили толкова устойчива спойката помежду ви. Желая ви още много рождени дни! Честит празник!”, каза народният представител Ралица Добрева.\r\nСъбитието уважи и общинският председател на ГЕРБ в Левски Дочко Дочев, който също се присъедини към благопожеланията за празника.\r\nВ Общинската организация на ГЕРБ в Долна Митрополия членуват близо 500 души, като само за последните две седмици са постъпили нови 10 молби за членство в партийната организация.", "date": "2017-07-11", "title": "Плевен: Организацията на ГЕРБ в Община Долна Митрополия отпразнува своя 10-годишен юбилей"}
{"url": "http://www.focus-news.net/news/2017/07/11/2414376/ministar-lilyana-pavlova-za-parvite-pet-mesetsa-na-tazi-godina-natrupanata-zaguba-na-ndk-beshe-nad-3-mln-lv.html", "text": "За първите 5 месеца на тази година натрупаната загуба на НДК беше над 3 млн. лв. Това каза министърът за Българското председателство на Съвета на ЕС през 2018 г. Лиляна Павлова по време изслушването ѝ на заседанието на Комисията за НДК, предаде репортер на Агенция „Фокус“. Министър Павлова обясни, че в търговското дружество има крайна тенденция на загуби. Тя посочи, че и изискала актуалния бизнес план, инвестиционния план, оздравителния план на дружеството и правилата на работата на Съвета на директорите. „До датата, в която бях принципал на дружеството, такива документи не ми бяха предоставени“, заяви Павлова. По думите ѝ вторият пакет с проблеми, които е идентифицирала в НДК, са били по отношение на самите обществени поръчки. \r\nДеница КИТАНОВА", "date": "2017-07-11", "title": "Министър Лиляна Павлова: За първите пет месеца на тази година натрупаната загуба на НДК беше над 3 млн. лв."}
{"url": "http://www.focus-news.net/news/2017/07/11/2414412/evrodeputatat-momchil-nekov-80-ot-nasazhdeniyata-v-es-zavisyat-ot-oprashvane-v-osp-tova-ne-se-otchita-tryabva-promyana.html", "text": "80% от насажденията в ЕС зависят от опрашване. В САЩ пчелари получават субсидии от близо 2 милиарда долара годишно за тази дейност. Европа трябва да приложи подобна подкрепа, защото без пчелите европейското земеделие е застрашено. Това заяви българският евродепутат Момчил Неков, който беше специален гост на 15-ия национален пчеларски събор, провел се в Габрово, съобщиха от пресофиса на евродепутата. Интересите на българските пчелари ще бъдат отразени в първия доклад на Европейския парламент за перспективи и предизвикателства пред пчеларския сектор, по който докладчик на социалистите е Момчил Неков. \r\nОсвен за обвързана подкрепа за пчелите, българският депутат ще настоява и за по-голям баланс между индустрията и по-специално производството на пестициди и хербициди от една страна и пчеларите от друга. „Производителите на селскостопански култури не трябва да търпят загуби, но индустрията на производителите на препарати за растителна защита трябва да работи за намирането на заместители на неоникотиноидите например. Тези вещества имат ефект върху нервната система на насекомите и допринасят за проблемите в сектор Пчеларство. Трябва да се намери баланс, които да не пречи на поминъка на другите отрасли.“ Това коментира Момчил Неков след срещата в Габрово.\r\nГолям проблем е вносът на мед. Съвсем скоро се очаква да влезне в сила почти удвояването на безмитния внос на мед от Украйна. Тонове български мед останаха нереализирани, заради по-ниските цени на вносния мед от страни като Украйна, но също така и Китай и Мексико. „Ще работя за това медът да бъде признат за чувствителен продукт и да не бъде включван в международни споразумения на ЕС, защото изискванията и разходите за европейските пчелари са високи и те стават жертва на конкуренция отвън. Също така означаването на меда трябва да бъде по-стриктно. Според сегашните изисквания на етикетиране се посочва, че медът е от ЕС или извън ЕС, или смесица от двете. В момента обаче няма посочена пропорция на европейския и вносния мед, с което това означение се обезсмисля. Трябват промени на европейско ниво и ще работя с колегите си за това“ коментира още българският евродепутат.\r\nБългария произвежда годишно около 11 хиляди тона пчелен мед, а в целия ЕС - около 270 хиляди тона. Въпреки това блокът внася около 200 хиляди тона от трети страни - основно Китай, Мексико, Украйна и Аржентина. Пчеларството е поминък за близо 600 000 души в ЕС, но тенденцията е негативна, поради редица причини. Една от най-сериозните остава евтиният внос от третите страни, който подбива цените на европейските пчелари. \r\nОчаква се Европейският парламент да приеме доклада за пчеларството през есента. Момчил Неков планува срещи, на които текстът да бъде обсъден и подобрен, за да отразява нуждите на българските пчелари.", "date": "2017-07-11", "title": "Евродепутатът  Момчил Неков: 80% от насажденията в ЕС зависят от опрашване, в ОСП това не се отчита - трябва промяна"}
{"url": "http://www.focus-news.net/news/2017/07/11/2414414/sdruzhenie-grazhdani-za-evropeysko-razvitie-na-balgariya-organizira-konferentsiya-na-tema-etika-tsennosti-i-religiya-v-sofiya.html", "text": "Конференция на тема „Етика, ценности и религия“ ще се проведе в София. Това съобщиха от пресцентъра на ПП ГЕРБ. Форумът ще се състои на 12 юли 2017 г. /сряда/ от 10.00 ч. в Гранд хотел „София“, зала „Триадица“. Събитието се организира от Сдружение „Граждани за европейско развитие на България“ съвместно с Центъра за европейски изследвания „Вилфрид Мартенс“ и Фондация „Конрад Аденауер“.\r\nЦелта на конференцията е да се даде възможност на представители на държавни институции, ръководства на религиозните общности в България и на неправителствени организации да изразят своите становища за ролята на етиката, ценностите и религията в преодоляването на основните противоречия и насилствени практики в обществото.\r\nСъбитието ще открият председателят на Сдружение „Граждани за европейско развитие на България“ и кмет на София Йорданка Фандъкова и председателят на Парламентарната група на ГЕРБ и зам.-председател на партията Цветан Цветанов.\r\nСред гост-лекторите са ръководителят на представителството на Фондация „Конрад Аденауер“ в България Торстен Гайслер, Никлас Новаки от Центъра за европейски изследвания „Вилфрид Мартенс“, секретарят на Съвета по сигурността в Министерския съвет Георги Кръстев, Негово Високопреосвещенство Западно- и Средноевропейският Митрополит Антоний, Главният мюфтия на България Мустафа Хаджи, председателят на Епископската конференция на Католическата църква в България Епископ Христо Пройков, председателят на Централния израелтянски духовен съвет  София Коен и ректорът на Висшия евангелски богословски институт Пастор Тони Еленков.\r\nНа събитието ще присъстват още и председателят на Жени ГЕРБ и областен управител на Перник Ирена Соколова, дипломати и представители на неправителствени организации.", "date": "2017-07-11", "title": "Сдружение “Граждани за европейско развитие на България” организира конференция на тема „Етика, ценности и религия“ в София"}
{"url": "http://www.focus-news.net/news/2017/07/11/2414411/antoaneta-andreeva-sindikat-na-balgarskite-uchiteli-veliko-tarnovo-sled-6-7-godini-balgarskata-obrazovatelna-sistema-shte-se-izpravi-pred-mnogo-seriozen-kadrovi-problem.html", "text": "След 6 - 7 години българската образователна система ще се изправи пред един много сериозен кадрови проблем. Това каза за Радио „Фокус“ – Велико Търново председателят на Синдиката на българските учители във Велико Търново Антоанета Андреева. Тя посочи, че 2/3 от учителите в българските училища са на възраст около 55 и малко над 55 години. Проблемът е бил обсъден по време на седмия конгрес на Синдиката, провел се в София. Според Андреева, за да се справи образователната система с това, вниманието трябва да бъде насочено към привличането на младите хора към педагогическите специалности в българските университетите, а след като завършат – към училища. „Необходим е плавен преход към пенсиониране на една част от учителите и заемането на техните места от млади кадри. Аз смята, че в тази връзка е много важно и „наставничеството“, за което се говори в новия Закон, т.е. по-възрастните колеги да предат през тези няколко години своя опит, своите знания, своите умения на тези млади хора, така че те един ден да влязат уверени в училище. Това може да бъде постигнато и чрез едно наистина достойно заплащане на учителския труд“, добави Антоанета Андреева. Тя посочи, че гост на седмия конгрес на Синдиката на българските учители е бил министърът на образованието Красимир Вълчев. Той е потвърдил, че ангажиментите, поети преди няколко месеца от правителството за увеличение на учителските заплати, ще бъдат изпълнени. От 1 септември тази година ще бъде факт новото 15% увеличение на заплатите. „Вие знаете, че само увеличението на заплатите няма да гарантира приток и интерес на младите хора към учителството и учителската професия. Необходимо са и много други неща, така че професията да стане наистина привлекателна“, посочи Антоанета Андреева.\r\nНадежда КРЪСТЕВА", "date": "2017-07-11", "title": "Антоанета Андреева, Синдикат на българските учители - Велико Търново: След 6 - 7 години българската образователна система ще се изправи пред много сериозен кадрови проблем"}
{"url": "http://www.focus-news.net/news/2017/07/11/2414416/ombudsmanat-maya-manolova-organizira-priemna-za-grazhdanite-v-isperih-na-12-yuli.html", "text": "На 12 юли омбудсманът Мая Манолова и екип от експерти на институцията организират изнесена приемна за жителите на гр. Исперих и региона, която ще се състои от 12.00 часа на първия етаж в заседателната зала на Общината (ул. „Васил Левски“ №70). Това съобщиха от пресофиса на омбудсмана.\r\nВ 12.30 часа омбудсманът ще посети с. Тодорово, област Разград, където в читалище „Наука - 1937“ (ул. „Васил Левски“ №27) ще се срещне с местни жители по повод жалба срещу закриването на ОУ „Васил Левски“.", "date": "2017-07-11", "title": "Омбудсманът Мая Манолова организира приемна за гражданите в Исперих на 12 юли"}
{"url": "http://www.focus-news.net/news/2017/07/11/2414401/ministar-lilyana-pavlova-motiv-za-osvobozhdavaneto-na-izpalnitelniya-direktor-na-ndk-e-otkazat-mu-da-izpalnyava-funktsiite-si.html", "text": "Мотив за освобождаването на изпълнителния директор на НДК - Мирослав Боршош е отказът му да изпълнява функциите си. Това каза министърът европейското председателство Лиляна Павлова по време изслушването си на заседанието на Комисията за НДК, предаде репортер на Агенция „Фокус“. Павлова заяви, че има нееднократна кореспонденция с един от изпълнителите, в която й е заявено, че няма разплащане към него. \"Изпълнителят ме уведоми за пореден път, че има риск да не може да си свърши работата\", заяви Павлова. Тя поясни, че това е един от мотивите й да освободи Мирослав Боршош. \r\nДеница КИТАНОВА", "date": "2017-07-11", "title": "Министър Лиляна Павлова: Мотив за освобождаването на изпълнителния директор на НДК е отказът му да изпълнява функциите си"}
{"url": "http://www.focus-news.net/news/2017/07/11/2414398/ministar-lilyana-pavlova-oditat-na-trite-obshtestveni-porachki-za-ndk-e-ustanovil-narusheniya-v-protsedurata-i-nezakonosaobrazni-deystviya.html", "text": "Констатациите на одита на трите обществени поръчки за НДК са, че има нарушения в процедурата и незаконосъобразни действия. Това каза министърът за Българското председателство на Съвета на ЕС през 2018 г. Лиляна Павлова по време изслушването ѝ на заседанието на Комисията за НДК, предаде репортер на Агенция „Фокус“. Министър Павлова поясни, че е инициирала четири проверки в НДК. „Отделно от това като принципал на дружеството нямах на разположение вътрешен одит на министерството и се възползвах от дадената ми възможност да извърши одит на дружеството, за да имам ясната равносметка какво е неговото финансово състояние от една страна и от друга - за законосъобразността на сключените договори и предвидените за сключване анекси по тези договори“, заяви Павлова. По думите ѝ в резултат на това е получила предварителен доклад, който е бил част от мотивите ѝ за предложението и освобождаването на Мирослав Боршош като изпълнителен директор. „Докладът включва два компонента по отношение на финансовото състояние на дружеството, но не завършва със заключения и констатации, защото НДК не е предоставило необходимите документи“, обясни Павлова. Тя посочи, че одитът на проведените три обществени поръчки – за избор на проектиране и строително-монтажни дейности, избор на изпълнител за техника за озвучаване и преводи и за надзор на извършените строително-монтажни работи е завършил с констатации. „Най-общо констатациите съдържат в резюме заключения, касаещи трите проведени обществени поръчки – нарушения в процедурата и на трите обществени поръчки, незаконосъобразни действия на дружеството от гледна точка не само на обществените поръчки, но и на договорите и обхвата на поръчката по време на процедурата по избор на изпълнител“, коментира Павлова. Министърът поясни, че въпреки че има съмнения за незаконосъобразно сключване на договори, факт е, че те са сключени и са в процес на изпълнение. „За нас беше изключително важно те да се изпълняват в срок, качествено, така че да може до края на годината те да бъдат завършени успешно и сградата да бъде приведена в изискванията за провеждане на председателството. От тази гледна точка констатирахме редица проблеми“, заяви тя. Министър Павлова посочи, че в тази връзка е адресирала искания към изпълнителния директор на НДК изпълнението на дейностите да влезе не само в законовите параметри, но и в графика. „По отношение на договора за проектиране и ремонт на сградата установихме закъснение в планирания график. Първоначално по договор графикът за изпълнение на строително-монтажните работи трябваше да бъде в края на месец септември“, коментира Павлова и обясни, че когато е стъпила в длъжност, е било констатирано закъснение. Освен установеното закъснения Павлова обясни, че са установени и други притеснителни факти. „7 месеца след сключване на договора за проектиране и строителство не е налице одобрен работен проект по отношение на необходимите ремонтни дейности“, посочи Павлова. Тя подчерта, че освен липса на работен проект и разрешение за строеж, текущият ремонт е бил извършен седем месеца без наличие на инвеститорски екип. „Нямаше назначен екип, който да осъществява инвеститорския контрол“, коментира Павлова и обърна внимание, че дейностите са били извършвани без надзор. Павлова поясни, че не имало линеен график как ще се изпълняват строително-монтажните работи. Във връзка с втория договор за конгресна техника, Павлова коментира, че няма закъснение в изпълнението на дейностите. „За този договор, както и за предния договор през месец март и април изпълнителният директор е инициирал процедура за анексиране“, каза тя. По думите ѝ изпълнителният директор на НДК е искал увеличение на стойността на договорите и възлагане на допълнителни дейности до 50% от стойността на двата договора. Павлова отбеляза, че в резултат на работа на междуведомствена група е идентифицирана необходимостта от изграждането на допълнителна, цялостна система за сигурност. \"С решението за увеличение на капитала на дружеството беше приет. Това, което не беше прието в пълнота, е увеличението и анексирането на договора за проектиране и строителство\", каза Павлова, допълвайки че са удовлетворени само 28 млн. лв. от поисканите от Боршош 36 млн. лв. По думите ѝ това решение се базира на официално становище на Агенцията за обществени поръчки.\r\nДеница КИТАНОВА", "date": "2017-07-11", "title": "Министър Лиляна Павлова: Oдитът на трите обществени поръчки за НДК е установил нарушения в процедурата и незаконосъобразни действия"}
{"url": "http://www.focus-news.net/news/2017/07/11/2414397/afp-sochp-potvardi-smartta-na-abu-bakr-al-bagdadi.html", "text": "Сирийската обсерватория за човешки права (СОЧП) потвърди, че разполага с информация от топ командири на „Ислямска държава“, съгласно която лидерът на близкоизточната радикална групировка Абу Бакр ал Багдади е мъртъв, предава AFP.\r\n„Командири на „Ислямска държава“ от най-високо ниво, които са в провинция Дейр ез-Зор, потвърдиха смъртта на Абу Бакр ал Багдади\", заяви ръководителят на базираната в Лондон  организация Рами Абделрахман.\r\n\"Научихме го днес, но не знаем кога или как е починал\", допълни Абделрахман..Тереза Герова", "date": "2017-07-11", "title": "AFP: СОЧП потвърди смъртта на Абу Бакр ал Багдади"}
{"url": "http://www.focus-news.net/news/2017/07/11/2414420/plovdiv-rayonnata-prokuratura-privleche-kato-obvinyaemi-i-zadarzha-tri-litsa-za-okazana-saprotiva-na-politseyski-sluzhiteli.html", "text": "Днес Районна прокуратура - Пловдив привлече като обвиняеми по бързо производство Милко М., на 34 г., Славчо М., на 27 г., и Емил М., на 32 г., за това, че попречили на орган на властта да изпълни задълженията си, като спрямо Милко М. е повдигнато обвинение и за повреждане на униформено облекло, носено по закона за МВР. Това съобщиха от пресцентъра на Апелативна прокуратура - Пловдив. \r\nНа 10 юли 2017 г. в гр. Раковски, екип от РУ на МВР - Раковски се отзовал на сигнал за неспазване на обществения ред – нарушаване на нощната тишина от силна музика, която била пусната в две къщи. Служителите на МВР отишли на място, легитимирали се и поискали документите за самоличност на тримата обвиняеми. Те отказали да ги представят и опитали да осуетят полицейските действия, като оказали съпротива. \r\nДнес, 11 юли 2017 г., обвиняемите  са задържани за срок от 72 часа с постановление на наблюдаващия прокурор. В този срок Районна прокуратура - Пловдив ще внесе бързото производство за разглеждане в Районен съд - Пловдив.", "date": "2017-07-11", "title": "Пловдив: Районната прокуратура привлече като обвиняеми и задържа три лица за оказана съпротива на полицейски служители"}
{"url": "http://www.focus-news.net/news/2017/07/11/2414415/focus-sled-sreshtata-na-g-20-v-hamburg-27-godishen-mazh-e-obvinen-v-opit-za-ubiystvo-na-pilot.html", "text": "След серията ожесточени сблъсъци между полиция и демонстранти мъж на 27-годишна възраст остава в ареста в Хамбург по подозрение за опит за убийство, съобщава изданието Focus.\r\nСъгласно разпространената от прокуратурата информация, мъжът умишлено е направил опит да заслепи с лазерна светлина пилот на полицейски хеликоптер.\r\nВ ареста остават повече от 50 души, заподозрени в провокиране на безпрецедентните нива на насилие, които съпровождаха срещата на върха на „групата на двайсетте“ в свободния ханзейски град.  Тереза Герова", "date": "2017-07-11", "title": "Focus: След срещата на Г-20 в Хамбург: 27-годишен мъж е обвинен в опит за убийство на пилот"}
{"url": "http://www.focus-news.net/news/2017/07/11/2414419/nova-makedoniya-svetovniyat-makedonski-kongres-preduprezhdava-v-deklaratsiya-ot-15-tochki-che-dogovorat-s-balgariya-e-sreshtu-dobrosasedskite-otnosheniya.html", "text": "Световният Македонски Конгрес (СМК) предупреди в декларация, че договорът с България е насочен срещу добросъседските отношения, пише вестник \"Нова Македония\".\r\nВ декларацията се казва, че \"София не признава македонския народ и македонския език, не зачита правата и свободите на македонското малцинство в България и предлага македоно-българска история и представя Македония като втора българска държава\".\r\nСпоред \"Нова Македония\" декларацията на СМК съдържа 15 точки.\r\nВестникът цитира председателя на СМК, Тодор Петров, който предупреждава че \"Илинден е ден на държавността, македонски национален празник и македонците никога няма да приемат общо празнуване с България\".\r\nСМК смята, че ЕС и НАТО \"не са достойни за смяна на името на държавата и на идентичността на македонския народ\".Тереза Герова", "date": "2017-07-11", "title": "\"Нова Македония\": Световният Mакедонски Kонгрес предупреждава в декларация от 15 точки, че договорът с България е срещу добросъседските отношения"}
{"url": "http://www.focus-news.net/news/2017/07/11/2414422/varna-narodni-predstaviteli-ot-gerb-prisastvaha-na-parvata-kopka-na-istoricheski-park-v-obshtina-vetrino.html", "text": "Варненските народни представители от ГЕРБ Нели Петрова и д-р Руслан Тошев и парламентарният им колега от Шумен Димитър Александров присъстваха на официалната церемония, с която започна строителството на исторически парк в с. Неофит Рилски, община Ветрино. Това съобщиха от пресцентъра на ПП ГЕРБ. Инициаторите на проекта Ивелин Михайлов и доц. Николай Нинов направиха символичната първа копка заедно с областния управител на Варна Стоян Пасев, кмета на община Ветрино Димитър Димитров и енорийския свещеник от селото йеромонах Никифор, който благослови начинанието. \r\nСред гостите бяха кметове на общините от Варненска и Шуменска област, общински съветници, както и много граждани.  \r\nКметът на община Ветрино д-р Димитър Димитров приветства присъстващите и пожела на проекта много успех. Той официално връчи на Ивелин Михайлов разрешителното за строеж и изрази увереност, че възстановявайки историята, инвеститорите ще допринесат за бъдещето на Ветрино и региона. \r\nИсторическият парк е проект за представяне на уникалните български културно-исторически ценности. Комплексът ще бъде изграден върху площ от 130 декара. В него хронологично ще бъдат пресъздадени различни епохи от развитието на човешката цивилизация, оставили отпечатък по нашите земи, но ще се предлагат и тематични атракции, съчетани с възможности за хранене, отдих и провеждане на различни развлекателни мероприятия. \r\nРеализацията на комплекса се оценява на 50 млн. евро, като се предвижда строителните работи да продължат до 5 години. Създателите на проекта обявиха, че очакват той да бъде подкрепен и от китайски инвеститори.", "date": "2017-07-11", "title": "Варна: Народни представители от ГЕРБ присъстваха на първата копка на исторически парк в община Ветрино"}
{"url": "http://www.focus-news.net/news/2017/07/11/2414423/tass-kitay-i-sasht-shte-provedat-parviya-krag-ot-ikonomicheskiya-dialog-na-19-yuli-vav-vashington.html", "text": "Първият рунд на Всеобхватния икономически диалог между Китай и САЩ ще се проведе на 19 юли във Вашингтон, съобщиха във вторник от китайското Министерство на външните работи, предава ТАСС. \r\n„В съответствие с договореностите, постигнати между президента на Китай Си Дзинпин и държавния глава на САЩ Доналд Тръмп в Хамбург, на 19 юли във Вашингтон ще се проведе първото заседание на Всеобхватния икономически диалог между нашите страни. Ние обстойно ще обменим мнения по въпросите, свързани с икономическото сътрудничество и търговията“, уточниха от ведомството.  Мария Динкова", "date": "2017-07-11", "title": "ТАСС: Китай и САЩ ще проведат първия кръг от икономическия диалог на 19 юли във Вашингтон"}
{"url": "http://www.focus-news.net/news/2017/07/11/2414418/katastrofi-na-zhp-prelezi-spravka-agentsiya-fokus.html", "text": "Агенция \"Фокус\" публикува справка със случаите на катастрофи на жп прелези през последните няколко години.\r\nНа 14 юни 2017 година бързият влак от Бургас за София удря неправомерно преминаващ автомобил на неохраняем прелез в района на с. Равно поле. При инцидента загива шофьорът на автомобила. \r\nНа 4 март 2017 година влак блъска кола, която преминава жп прелез въпреки спуснатите бариерите, край пазарджишкото село Ковачево. По време на инцидента е била включена и звуковата сигнализация. При катастрофата загива пътуваща в автомобила жена, шофьорът на колата се е спасил, тъй като при удара е изхвърчал от автомобила.\r\nНа 14 декември  2016  година неправомерно пресичащ автомобил се е ударил в пътнически влак. На прелез в междугарието Филипово - Труд, лек автомобил е преминал през съоръжението, въпреки редовно задействаното автоматично прелезно устройство (бариера, светлина и звук). Автомобилът се удря в края на преминаващия пътнически влак, пътуващ по направление Пловдив - Карлово. При инцидента няма пострадали. \r\nНа 3 април 2016 година влак удря кола с тричленно семейство край Благоевград. Шофьорът не се съобразява със сигнализацията и преминал, когато върху автомобила връхлетял влакът от Кулата за София. Със сериозни наранявания са мъжът и жената, които са откарани за лечение в болница „Н. И. Пирогов\". Детето, което също пострада при инцидента, е в стабилно състояние.\r\nНа 18 февруари 2016 година водач на лек автомобил и 70-годишния му спътник се отървават със средни телесни повреди, след като колата им е ударена от влак при неправилно пресичане на жп прелез.Лек автомобил „Фолксваген Голф“, управляван от 43-годишен от село Згалево, пресичайки неправилно, обозначен и оборудван със звукова и светлинна сигнализация жп прелез при село Згалево, се блъска във влак – локомотив електровоз в направление от Плевен за Горна Оряховица. На двамата пострадали мъже в автомобила е оказана медицинска помощ в плевенска болница.\r\nНа 14 декември 2015 година пътнически влак блъска лек автомобил край Кърджали. Инцидентът става на жп прелез край село Вишеград, след като шофьор на Фолксваген „Голф\" опитва да премине при спуснати бариери. 46-годишният мъж е пострадал и транспортиран в болницата в Кърджали.\r\nНа 3 април 2015 година две жени на 48 и 57 години загиват, след като автомобилът, в който са се возили, преминава неправомерно през жп прелез. Инцидентът става в междугарието Карнобат - Лозарево. Автомобилът е ударен от  бързия влак Бургас - Карнобат - Русе. В него са пътували четирима пътника. 30-годишният шофьор и 50-годишна пътничка, са тежко пострадали.\r\nНа 27 януари 2015 година един човек е ранен при катастрофа между влак и товарен автомобил. Инцидентът е станал на прелез между Съединение и Филипово, където мотриса се удря в неправилно преминаващ пред влака товарен автомобил.         Влакът се е движел по направлението Панагюрище – Пловдив.         53-годишният шофьор на товарния автомобил е транспортиран с линейка до болница.   Железопътният прелез е обозначен с предупредителни пътни знаци.\r\nНа 11 декември 2014 година пътнически влак, пътуващ от Кулата за София, се  блъска в катастрофирал на жп прелеза край Мурсалево камион и се запалва, а двамата шофьори на товарния автомобил, които са гърци, са ранени.  Инцидентът е станал малко след 19 часа, когато влакът със стотина пасажери, се удря в товарния автомобил, който преди това е претърпял катастрофа на пътя Е-79 при Мурсалево и от удара е попаднал на жп прелеза. Композицията не успяла да спре навреме и се ударя в камиона. И той, и влакът са се запалили, а пътниците са евакуирани. Сред тях няма пострадали, а дошлите коли на пожарната са потушили огъня.    Двамата пътуващи в гръцкия камион обаче са ранени и се настанени в болницата в Благоевград.\r\nНа 14 ноември 2014 година стават два инцидента на жп прелези в страната само за ден. И в двата случая водачите на леките автомобили са преминали неправилно през железопътните прелези. В междугарието Добрич - Вълчи дол при спуснати бариери шофьорът на лек автомобил преминал през прелеза и се ударил в задната част на пътнически влак.  Шофьорът е леко ранен. Прегледан е на място от медицински екипи и е освободен. Във втория случай джип минава през прелез със задействана сигнализация и се сблъскал с преминаваща машина за ремонт на железопътната инфраструктура между гарите Образцов чифлик и Ястребово. Шофьорът и неговият спътник са леко пострадали и са прегледани от екипи на Бърза помощ. Няма пострадали служители на железопътната компания.\r\nНа 9 октомври 2014 година един човек загива, а друг е ранен, след като влак блъска кола на железопътен прелез в столичния кв. \"Обеля\". Локомотив, движещ се от гара Волуяк за Централна гара София, удря \"Сеат\". Още на следващия ден Министърът на транспорта, информационните технологии и съобщенията Николина Ангелкова разпорежда на генералния директор на НКЖИ, Милчо Ламбрев да бъдат отстранени от длъжност, пряко отговорните лица: прелезопазачът, който е бил на смяна, ръководител движение на жп гара Волуяк и директорът на поделение „Управление на движението на влаковете и гарова дейност“ – София.\r\nНа 2 юли 2014 година влак удря лека кола на жп прелез край Дъбене. Инцидентът временно прекъснато движението на влаковете между Карлово и Баня. Причината за катастрофата е опита за нерегламентирано преминаване на лекия автомобил през прелеза. При инцидента няма сериозно пострадали, а пътниците от влаковете, които пътуват по участъка, са извозени с автобуси.\r\nНа 9 юни 2014 година катастрофа между товарен влак и автомобил затваря жп линията Кричим – Стамболийски. Инцидентът  става на прелеза при с. Куртово Конаре. Двама души са пострадали тежко и са настнени в университетската болница в Пловдив.  Прелезът в Куртово Конаре е регулиран само със светлинна и звукова сигнализация. Няма бариери, видимостта също не е добра. Без да се съобрази с условията, шофьорът на пикапа решава да премине бързо през релсите, но върху него връхлетява идващият от Кричим товарен влак. От удара автомобилът излетява на 20 метра и поврежда светлинната и звуковата сигнализация на съоръжението. Пострадалите са двамата мъже - 23-годишният шофьор и неговият спътник на 48 години.\r\nНа 7 май 2014 година десет души са ранените при жп катастрофата по пътя София-Пловдив, след сблъсък на пътническия влак за София и товарния камион при гара Септември. Водачът на ТИР-a не е спазва правилата за преминаване на жп прелез.Машинистът е реагирал адекватно, но не е успял да спре влака навреме, заради дължината на спирачния път. Всички пострадали пътници са пътували в първия вагон на влака, който е смачкан от силния удар. Камионът е влачен от локомотива поне 100 метра. \r\nНа 4 януари 2014 година шестмесечно бебе и жена на 54 години загиват при тежка катастрофа между пътнически влак и кола на прелеза в карловското село Долна махала. Прелезът е без бариери, но  с работеща звукова и светлинна сигнализация. Има и предупредителна табела. 36-годишният шофьор навлиза в прелеза  въпреки сигнализацията, че отсреща идва пътническият влак от Пловдив за Карлово. Мотрисата блъска автомобила в задната му част, след което колата изхвърча успоредно на 20 метра от линиите, удря се странично в  електрически стълб. В автомобила на място е загива 54-годишна жена, пострадала е дъщеря й, която е на 21 години и зет й 36 години. На път за болницата почива 6 месечно бебе.\r\nНа 30 октомври 2013 година катастрофа между камион и влак край Благоевград затруднява движението на влаковете в района за часове. Малко след 9.00 часа влакът от София за Петрич  минава край село Бело поле. В същото време камион, превозващ бетонни плочи, пресича прелеза, въпреки светлинната и звукова сигнализация. При удара камионът е изхвърчал край линията, а шофьорът е останал невредим.\r\nНа 1 април 2013 година влак помита линейка на прелез край Карнобат. Линейката пресича прелез, въпреки забраната и е връхлетяна от влак.При катастрофата загива 64-годишна фелдшерка, а шофьорът е настанен в болница в гежко състояние. Инцидентът се случва на прелез при село Мъдрино край Карнобат.    \r\nНа 12 март 2013 година катастрофа между лек автомобил “Фолксваген” и товарен влак става на прелеза в село Гавраилово. В 00,40 часа днес от тел.112 е получен сигнал ,че на ЖП прелез в с. Гавраилово  лек автомобил “Фолксваген”, управляван от неправоспособен 25-годишен мъж е ударен от товарен влак. От произшествието са пострадали пътниците, возещи се на задната седалка на автомобила,  две момчета на 19 и 22 години, от село Баня. Водачът не е пострадал и е без наранявания. При пробата за употреба на алкохол, той е показал положителен резултат от 0,82 промила.\r\nНа 14 ноември 2012 година катастрофа между влак и кола по чудо се размина без жертви. Виновен за инцидента е шофьорът на лекия автомобил, който не се съобразил с пътната маркировка и преминал през през неохраняем прелез без дори да намали скоростта. В същия момент оттам преминавал влак, който ударил колата. Инцидентът е станал в междугарието Симеоновград - Гълъбово.    Пострадали и ранени няма, но движението по релсите в района временно е прекъснато.\r\n На 8 юли 2012 година 35-годишна жена и 11-годишното й момиченце загиват при тежка катастрофа след неспазена спазва забраната на светофарната уредба за преминаване през прелеза. Инцидентът става на жп прелеза до село Оборище.\r\nЛокомотивна машина, пътуваща от Добрич за Варна, удря лек автомобил Фолксваген Голф 4. На място е загива 35-годишна жена, а по пътя за болницата във Варна -11–годишното ѝ момиченце.\r\nНа 15 юни 2012 година гръцки гражданин загива при катастрофа на жп прелез в района на село Невша. При инцидента са се сблъскали автомобил и преминаващ влак.  Пострадали са и двама души, които са пътували в колата. Те са откарани с наранявания в болница „Св. Анна\".   Водачът на автомобила решил да прекоси неохранявания прелез и не изчакал влака, при което последвал сблъсък.\r\nНа 29 май 2012 година пътническият влак София - Кулата блъсна лек автомобил \"Лада\", пир което на място загива шофьорът на автомобила. Катастрофата е станала на неохраняем ж п прелез край Симитли.Лекият автомобил пътувал от село Горна Железница към Долна Железница, преминавайки през железопътния прелез. Той е ударен и влачен 150 метра от пътническия влак, който тръгва от Благоевград в посока Кулата. В лекия автомобил е бил само 50-годишният шофьор от Благоевград. \r\nНа 13 февруари 2012 година двама мъже са ранени при катастрофа на охраняем прелез до Ново село. Лек автомобил „Ауди 80”, управляван от 36 –годишен водач от Пещера, при нормално работеща светофарна уредба и спусната бариера навлязъл в ж п прелеза, при което е блъснат от дизелова мотриса, движеща се от Пловдив за Пещера. При удара леката кола се завъртяла, ударила се в предпазната мантинела и после в изчакващия в насрещната лента лек автомобил „Субару Трибека”. При инцидента са пострадали водачът на „Ауди”-то и спътникът му на 19 години. След оказаната им медицинска помощ двамата са изписани за домашно лечение.\r\nНа 22 август 2011 година 28-годишна жена загива в катастрофа на жп прелез в Брусарци. Жената е преминавала неправилно с автомобила си през прелеза и е била ударена от пътнически влак, движещ се по линията София-Видин.Прелезът, на който е станало произшествието е охраняем и със сигнализация. Сред пътуващите във влака няма пострадали. \r\nНа 8 септември 2011 година един човек загива, а друг е с опасност за живота след катастрофа между влак и микробус на охраняем жп прелез край Криводол. Товарната кола е нарушила забраната и е преминала през линията при спусната бариера.\r\nНа 29 юни 2011 година влак блъска лека кола на неохраняем ж п прелез в Трявна, при което 3 души са ранени. Влакът е влачил колата около 500 метра. Той се е движил от Горна Оряховица за Плачковци.Пострадалите са  61-годишен мъж, неговата 17-годишна дъщеря, както и друго 20-годишно момиче. \r\nНа 21 май 2011 година  четирима души са леко ранени при катастрофа между влак и камион на жп прелеза до град Летница. Те са откарани за прегледи в болницата в Ловеч и изписани веднага. Сблъсъкът е по вина на шофьора на камиона, който превозвал дърва и не спрял на прелез със светещ червено светофар и включена звукова сигнализация, но без бариера. Водачът решил да премине и бил пометен от влака. В трена освен персонала се возели само 20 пътници.\r\nНа 1 май 2010 година моторист без книжка е прегазен от влак по жп линията София - Кулата. 33-годишният мъж от село Марикостиново преминал при спусната бариера и бил премазан от идващия влак. По време на огледа стана ясно, че младият мъж е карал, без да притежава свидетелство за правоспособност. Очевидци разказват, че мотористът профучал, без дори да се огледа.\r\nНа 17 юни 2010 година 52-годишен мъж загива при катастрофа между пътнически влак и автомобил. По време на удара мъжът е бил в автомобилът си на железопътен прелез край Враца. Прелезът е бил охраняем и е бил със спуснати бариери и включена сигнализация. Според очевидци колата е блокирала на прелеза и мъжът, който е инвалид, не е успял да избегне удара.\r\nНа 15 април 2010 година двама души са загинали при пътен инцидент на неохраняем ж п прелез край сливенското село Чинтулово. При катастрофата товарен влак, движещ се по направлението София – Бургас, е блъснал, преминаващ през жп линията лек автомобил със сливенска регистрация, в който освен шофьорът са пътували още две жени. При удара са починали на място водачът и една от пътуващите в колата жени.\r\nНа 14 февруари 2010 година става тежка катастрофа със смъртен случай между кола на снегопочистваща фирма и влак на железопътния прелез в столичния квартал „Левски”. Шофьорът на камиона е починал на път за болницата. Пострадали са двамата машинисти на влака. Те са откарани във ВМА и „Пирогов”. Снегопочистващата машина се е опитала да пресече жп прелеза при спуснати бариери.", "date": "2017-07-11", "title": "Катастрофи на жп прелези (Справка Агенция „Фокус”)"}
{"url": "http://www.focus-news.net/news/2017/07/11/2414424/babh-izteglya-ot-pazara-detski-bio-biskviti-s-vkus-na-yabalka-zaradi-nalichie-na-akrilamid-nad-dopustimite-stoynosti.html", "text": "Българската агенция по безопасност на храните изтегля от пазара детски био бисквити с вкус на ябълка, марка „Белкорн“, с партиди: L164802/29.11.2017 и L171905/12.05.18. Бисквитите са спрени от реализация заради наличието на Акриламид над допустимите стойности. Това съобщиха от пресцентъра на Българската агенция по безопасност на храните. Незабавно след получаване на съобщението по Системата за бързо оповестяване за храни и фуражи (RASFF), БАБХ предприе действия по изтеглянето на засегнатия продукт.\r\nПартида L164802/29.11.2017 г. е разпространена в търговската мрежа в периода от  март до май 2017 г., а почти цялата партида L171905/12.05.2018 г. е налична в склада фирмата получател.\r\nПо предписание на Агенцията фирмата получател в България е уведомила всички свои клиенти за изтеглянето на горепосочените партиди. Публикувана е и информация на интернет страницата на фирмата и са поставени съобщения на магазините на фирмата за изтегляне на нотифицираните продукти.\r\nПриканваме потребителите, закупили такива продукти, по възможност да ги върнат в търговския обект, от който са ги закупили.", "date": "2017-07-11", "title": "БАБХ изтегля от пазара детски био бисквити с вкус на ябълка заради наличие на Акриламид над допустимите стойности"}
{"url": "http://www.focus-news.net/news/2017/07/11/2414426/makfaks-shestima-deputati-ot-vmro-dpmne-poiskaha-s-pismo-da-se-predostavi-dogovorat-za-dobrosasedstvo-s-balgariya.html", "text": "Шестима депутати от ВМРО-ДПМНЕ, Антонио Милошоски, Емил Димитриев, Трайко Веляновски, Владко Гьорчев и Никола Поповски са поискали с писмо да се предостави Договорът за добросъседство с България, предава държавната агенция \"Макфакс\".\r\nПисмото е било изпратено до премиера Зоран Заев и министъра на външните работи Никола Димитров.\r\nДепутатът от ВМРО-ДПМНЕ Илия Димовски смята, че \"след като българските депутати вече са запознати с проекта на договора напълно редно е той да бъде представен и на парламента в Скопие\".\r\nАгенцията съобщава, че според Димовски по същия начин ще се процедира със закона за разширената употреба на албанския език.", "date": "2017-07-11", "title": "\"Макфакс\": Шестима депутати от ВМРО-ДПМНЕ поискаха с писмо да се предостави Договорът за добросъседство с България"}
{"url": "http://www.focus-news.net/news/2017/07/11/2414427/sport-hames-rodriges-shte-igrae-za-bayern-myunhen-sledvashtite-dve-godini.html", "text": "Байерн Мюнхен е подписал договор с Реал Мадрид за наемането на полузащитника Хамес Родригес за период от две години с опция за купуване, предава BBC. \r\nПрез 2014 г. Родригес се премести от Монако и подписа шестгодишен договор с Реал Мадрид, но последния сезон имаше само 22 участия в Ла Лига.", "date": "2017-07-11", "title": "Спорт: Хамес Родригес ще играе за Байерн Мюнхен следващите две години"}
{"url": "http://www.focus-news.net/news/2017/07/11/2414413/denitsa-zlateva-bsp-izkazvam-gotovnost-da-sadeystvam-na-komisiyata-za-ustanovyavane-na-vsichki-fakti-za-izrazhodvane-na-sredstva-na-ndk.html", "text": "„Още миналата седмица информирах коректно председателя на временната комисия за НДК г-жа Йорданова, че на заседанието на 11 юли няма да мога да присъствам поради отдавна планирано мое участие в заседание на Социалистическия интернационал, което се провежда в Ню Йорк, САЩ. За пореден път изказвам готовност да съдействам на комисията за установяване на всички факти около изразходването на целево предоставените средства на НДК за подготовката на българското председателство през 2018 г.“ Това написа зам.-председателят на БСП Деница Златева във Facebook, съобщиха от пресцентъра на НС на БСП.", "date": "2017-07-11", "title": "Деница Златева, БСП: Изказвам готовност да съдействам на комисията за установяване на всички факти за изразходване на средства на НДК"}
{"url": "http://www.focus-news.net/news/2017/07/11/2414430/angela-merkel-politikata-na-etsb-vse-oshte-ne-e-takava-kakvato-bihme-iskali.html", "text": "Монетарната политика на Европейската централна банка (ЕЦБ) все още не е такава, каквото Германия би искала да бъде, заяви германският канцлер Ангела Меркел, предава Reuters. \r\n„Ние все още не сме там, където искаме да бъдем по отношение на монетарната политика на ЕЦБ“, коментира Меркел  пред представители на баварската индустрия. „Добрата новина е, че всички държави членки на еврозоната отбелязват растеж. Милиони нови работни места се създадоха, което ни окуражава, че сме тръгнали в правилната посока“, допълни канцлерът. \r\nМеркел рядко коментира въпроси относно политика на ЕЦБ, за която германското правителство често подчертава, че трябва да бъде независима.  Мария Динкова", "date": "2017-07-11", "title": "Ангела Меркел: Политиката на ЕЦБ все още не е такава, каквато бихме искали"}
{"url": "http://www.focus-news.net/news/2017/07/11/2414428/kyustendil-narodniyat-predstavitel-ot-gerb-ivaylo-konstantinov-provede-priemen-den-v-dupnitsa.html", "text": "Хората идват с реални казуси, които обикновено касаят административна немарливост, или съдебна такава, коментира след приемния си ден в Дупница народният представител от ГЕРБ Ивайло Константинов. Това съобщиха от пресцентъра на ПП ГЕРБ. Той уточни, че по време на приемната са били поставени два казуса, касаещи Югозападното държавно предприятие и толерирането на конкретни фирми. \"Това е втори пореден случай, за който съм сигнализиран. След първия проведох среща с г-н Панталеев, който ме увери, че това не може да се случи. Предвиждам поредната среща още през тази седмица със зам.-министъра, който отговаря за горите\", заяви Константинов. \r\nВ приемния си ден депутатът от ГЕРБ бе потърсен, за да съдейства на хора, които крайно се нуждаят да бъдат настанени в общински жилища. \r\n\"По време на приемната проведох и изключително ползотворен разговор с представител на румънската общност в Дупница, който има намерение да бъде изграден център за румънски език и култура. Това е изключително смислено намерение и го подкрепям изцяло. Ще се срещна със съветника на г-н Борисов по тези въпроси, за да начертаем необходимия път\", обясни още Ивайло Константинов. \r\nКонстантинов заяви, че е бил сигнализиран и по казуси, свързани с Общинската и Областната служба по земеделие, като е поел ангажимент да търси решения по тях. \r\nПред народния представител от ГЕРБ бяха направени оплаквания от кметове на села, намиращи се на територията на Бобошево. Оплакванията са свързани с липсата на диалог с общинския кмет на Бобошево и липсата на решаване, на който и да било казус в рамките на изминалите 2 години. Ивайло Константинов заяви, че възнамерява да направи следващата приемна на територията на община Бобошево. \r\nНародният представител пое ангажимент да подкрепи и инвестиционно намерение на потърсили го за това граждани. \"Има линия в Българската банка за развитие и насърчаване на инвестициите, така че още идната седмица ще организирам среща, за да бъде разгледан бизнес планът\", каза Константинов. \r\nПо време на приемната, граждани се оплакаха и от липсата на текст в закона, който адекватно да установява наднорменото работно време при работниците. \"Като член на тази комисия, обещах много бързо да го проверя и, ако няма такъв работещ механизъм, да работим за него\", обясни депутатът от ГЕРБ. \r\nИвайло Константинов бе сигнализиран и за това, че масово такситата укриват доходи и осигуровки. \r\n\"Радвам се, че на такива срещи хората обръщат внимание на това, което би облекчило техния живот и ежедневие. По всичко, което бе отчетено като проблематика по време на приемни и предизборната кампания, вече се работи и съвсем скоро ще имаме внесени още няколко законопроекта, в които участвам и аз\", заяви след края на приемния ден народният представител от ГЕРБ Ивайло Константинов.", "date": "2017-07-11", "title": "Кюстендил: Народният представител от ГЕРБ Ивайло Константинов проведе приемен ден в Дупница"}
{"url": "http://www.focus-news.net/news/2017/07/11/2414431/sport-novak-dzhokovich-se-klasira-za-chetvartfinala-na-uimbaldan.html", "text": "Най-добрият тенисист на Сърбия Новак Джокович се класира за четвъртфинала на „Уимбълдън“, след като преодоля французина Адриан Манарино с 6:2, 7:6, 6:4 в мач на Централния корт, продължил малко над два часа.\r\nВ следващия кръг Джокович ще играе срещу Томаш Бердих от Чехия. До този момент сърбинът има 25 победи срещу Бердих и само две загуби. Интересното е, че една от тях бе точно на Уимбълдън – през 2010 г.", "date": "2017-07-11", "title": "Спорт: Новак Джокович се класира за четвъртфинала на „Уимбълдън“"}
{"url": "http://www.focus-news.net/news/2017/07/11/2414410/ministar-lilyana-pavlova-natisk-za-obshtestveni-porachki-v-ndk-ne-e-okazvan-ot-men-te-sa-provedeni-mnogo-predi-da-bada-printsipal.html", "text": "Натиск за обществени поръчки не е оказван от мен, те са проведени много преди да бъда принципал. Това каза министърът за Българското председателство на Съвета на ЕС Лиляна Павлова, по време изслушването си  на заседанието на създадената временна парламентарна комисията за НДК, предаде репортер на Агенция „Фокус“.  „По времето, в което бях принципал, обществени поръчки не са провеждани“, подчерта Павлова.  Министърът на европредседателството коментира, че има частично преустановяване на ремонтните дейности. По думите ѝ текущите ремонти в НДК продължават, но дейностите по проекта са преустановени до одобряване на работен проект и до издаването на разрешение за строеж.  \r\nДеница КИТАНОВА", "date": "2017-07-11", "title": "Министър Лиляна Павлова: Натиск за обществени поръчки в НДК не е оказван от мен, те са проведени много преди да бъда принципал"}
{"url": "http://www.focus-news.net/news/2017/07/11/2414433/sofiya-sadat-obyavi-za-nishtozhno-nadstroyavaneto-na-hotel-marinela.html", "text": "Във връзка с производство образувано по протест на Софийска градска прокуратура (СГП), Административният съд на София-град (АССГ) обяви за нищожно издаденото от главния архитект на район СО „Лозенец“ разрешение за строеж за частично надстрояване на конгресния център на хотел „Маринела“. Това съобщиха от пресцентъра на Прокуратура на Република България. От решението на съда, става ясно че архитектът на район „Лозенец“ не е имал правомощията да издаде атакуваното разрешение и да одобри строителните книжа на строеж от втора категория, какъвто обект се явява хотел „Маринела“. От представените от фирмата на г-жа Маринела Арабаджиева „ВГ“ АД документи пред главния архитект на район „Лозенец“, „Маринела“ е представена като сграда от четвърта категория. Факт, който не отговаря на истината, тъй като на базата на тези документи част от сградата бива отделена и е представена не като цял хотелски комплекс, а като надстрояване на едноетажна нежилищна сграда – казино. По този начин се разглежда само част от „Маринела“, така че да отговаря на изискванията, които са компетентност на един районен архитект. В действителност според съда става въпрос за една сграда и по този начин хотелския комплекс попада под втора категория и не е от правомощията на архитекта на район Лозенец да издаде разрешително за строеж. \r\nУпражнявайки своите правомощия по реда на надзора за законност върху издаваните от общинската администрация индивидуални административни актове прокуратурата незабавно е реагирала, след като е била сезирана и е действала в защита на обществения интерес, правата на гражданите и еднаквото прилагане на закона спрямо всички. По този начин се достига и до решението на АССГ.", "date": "2017-07-11", "title": "София: Съдът обяви за нищожно надстрояването на хотел „Маринела“"}
{"url": "http://www.focus-news.net/news/2017/07/11/2414407/ministar-lilyana-pavlova-kategorichno-ne-stoi-vaprosat-za-otnemaneto-na-balgarskoto-predsedatelstvo-na-saveta-na-evropeyskiya-sayuz.html", "text": "Категорично не стои въпросът за отнемането на българското председателство на Съвета на Европейския съюз. Това каза министърът европейското председателство Лиляна Павлова по време изслушването ѝ на заседанието на Комисията за НДК, предаде репортер на Агенция „Фокус“. „Такава процедура няма, такава процедура не съществува“, заяви министър Павлова. По думите ѝ досега отнето председателство в ЕС няма. Павлова уточни, че единственото председателство, което е отказано, е на Обединеното кралство просто защото то излиза от ЕС. Според Павлова тези съмнения могат да бъдат отнесени в категорията фалшиви новини. Тя заяви, че темата с ремонта на НДК няма нищо общо с председателството и не трябва да се правят внушения и да се петни името на България. Министър Павлова изрази убедеността си, че министърът на културата Боил Банов и екипът му ще направят всичко необходимо НДК да се подготви за председателството.  \r\nДеница КИТАНОВА", "date": "2017-07-11", "title": "Министър Лиляна Павлова: Категорично не стои въпросът за отнемането на българското председателство на Съвета на Европейския съюз"}
{"url": "http://www.focus-news.net/news/2017/07/11/2414434/ministar-nikolay-nankov-shte-nagradi-pobeditelya-v-konkurs-na-akademiya-gradat-2017.html", "text": "Министърът на регионалното развитие и благоустройството Николай Нанков ще връчи наградата на победителя в конкурса „Градът - градове и градски пространства, сгради и вътрешни пространства”, който се провежда в рамките на Академия Градът 2017. Това съобщиха от пресцентъра на Министерството на регионалното развитие и благоустройството. Церемонията ще се проведе утре, 12 юли, от 16.30 часа, в Sofia Event Center. Тогава ще бъде открита и изложбата с проектите на млади архитекти и инженери, участвали в конкурсите на академията през тази година.", "date": "2017-07-11", "title": "Министър Николай Нанков ще награди победителя в конкурс на Академия Градът 2017"}
{"url": "http://www.focus-news.net/news/2017/07/11/2414429/orf-do-170-sledovateli-shte-badat-vklyucheni-v-razsledvaneto-na-buntovete-v-hamburg.html", "text": "В Германия създават специална комисия с до 170 следователи, които ще разследват бунтовете в свободния ханзейски град Хамбург, предава австрийската медия ORF. Около 110 от тях работят в службите в северния германски град, докато останалите 60 ще бъдат изпратени от останалите федерални провинции. \r\nСъответната информация бе потвърдена пред журналисти във вторник от началника на полицията в Хамбург Ралф Мартин Майер. \r\nВ резултат на безпрецедентните нива на насилие, съпровождали срещата на Г-20 в Хамбург, пострадаха около 500 полицейски служители. Материалните щети в града също са големи – постъпиха сигнали за подпалени автомобили, ограбени магазини и счупени прозорци.Тереза Герова", "date": "2017-07-11", "title": "ORF: До 170 следователи ще бъдат включени в разследването на бунтовете в Хамбург"}
{"url": "http://www.focus-news.net/news/2017/07/11/2414436/mariyka-vasileva-nachalnik-na-regionalno-upravlenie-na-obrazovanieto-vidin-v-proekta-tvoyat-chas-sa-vklyucheni-vsichki-uchilishta-na-teritoriyata-na-oblastta.html", "text": "В проекта „Твоят час“ са включени всички училища на територията на област Видин, каза на пресконференция Марийка Василева, началник на Регионално управление на образованието, предаде репортер на Радио „Фокус“ – Видин. Тя посочи, че през изминалата учебна година по проекта са организирани 423 групи в училищата. В тях са участвали 5700 ученици. „По проекта „Твоят час“ са сформирани две групи – за преодоляване на обучителните трудности – и групи по интереси. 168 групи са групите за преодоляване на трудности в обучението с 1508 участници, и 255 са групите по интереси с 4254 ученика“, обясни Марийка Василева. Предметите „Български език и литература“ и „Информационните технологии“ са едни от най-предпочитаните в проекта. По проекта е проведена кръгла маса и информационен ден за изяви на ученици. „Средствата по този проект за Видинска област са 728 772 лева“, заяви Марийка Василева.\r\nАнна ЛОЗАНОВА", "date": "2017-07-11", "title": "Марийка Василева, началник на Регионално управление на образованието – Видин: В проекта „Твоят час“ са включени всички училища на територията на областта"}
{"url": "http://www.focus-news.net/news/2017/07/11/2414425/oblastniyat-upravitel-na-stara-zagora-gergana-mikova-za-otdavaneto-na-pametnika-buzludzha-za-polzvane-na-bsp-moeto-mnenie-po-temata-e-kategorichno-otritsatelno.html", "text": "Областният управител на Стара Загора Гергана Микова даде пресконференция за паметника „Бузлуджа”. Пред представителите на медиите тя обясни, че днес от Министерството на регионалното развитие и благоустройството е поискано становището й за това дали паметникът да бъде отдаден за ползване на БСП. Това съобщиха от пресцентъра на Областна администрация Стара Загора. „Моето мнение по темата е категорично отрицателно. Продължавам да смятам, че този паметник трябва да бъде обединител, а не разделител на нацията. Няма никакво логично основание БСП да претендира за него. Той е строен със средствата на всички граждани на България във време, когато БКП е била единствената партия в държавата. Не виждам защо днес БСП трябва да има претенции към него. „Бузлуджа” според мен трябва да остане държавна собственост. Оттам нататък вече може да се мисли дали паметникът да бъде предоставен за стопанисване и управление на Община Казанлък, както поиска кметът Галина Стоянова, или да се търсят други варианти за него. Надявам се, че правителството ще вземе решение в полза на цялото общество, а не в името на частни интереси. Разрухата на „Бузлуджа” трябва да бъде спряна, но не като се предоставя паметникът на БСП. Това е архитектурна забележителност от световен мащаб. Убедена съм, че за нея могат да се намерят разумни и действащи решения ”, каза Гергана Микова.  \r\nТя напомни, че набезите към паметника на любители на силните усещания продължават ежедневно. Заварените врати затрудняват проникването в него, но фирми и частни лица не спират да се възползват и да печелят пари, превръщайки полуразрушената и опасна сграда в атракция за туристи от цял свят.", "date": "2017-07-11", "title": "Областният управител на Стара Загора Гергана Микова за отдаването на паметника „Бузлуджа” за ползване на БСП: Моето мнение по темата е категорично отрицателно"}
{"url": "http://www.focus-news.net/news/2017/07/11/2414438/ministerstvoto-na-turizma-savmestno-s-kzp-sledi-kazus-s-turisti-koito-ne-sa-poluchili-parite-si-za-neosashtestveni-pochivki-v-gartsiya.html", "text": "Министерството на туризма, съвместно с Комисията за защита на потребителите (КЗП), следи казус с туроператора „Мадес груп“. Това съобщиха от пресцентъра на Министерството на туризма. При нужда туристите, подали сигнал, че още не са получили парите си за неосъществени почивки в Гърция, резервирани при туроператора „Мадес груп“, ще бъдат защитени с всички възможни механизми на съществуващото българско законодателство, коментира министърът на туризма Николина Ангелкова. \r\nВ четвъртък, 6 юли 2017 г., Министерството на туризма е изпратило официално писмо до Комисията за защита на потребителите (КЗП) с молба да бъде извършена проверка на туроператора заради постъпили  във ведомството писма от две туристки, че заради дублиране на резервации им е отказано настаняване в хотел „Villa Natassa Hotel 2*“, остров Тасос в Гърция, а средствата за неосъществената почивка не са им върнати. \r\nВ петък - 7 юли, представители на КЗП са били на проверка в офиса на туроператора на обявения в регистрите адрес, но там не са открили никого. С писмо КЗП кани търговеца да се яви, за да му бъдат предявени жалбите на туристите и да им се окаже съдействие за решаване на казуса. На проверката е присъствал и експерт от Министерството на туризма. \r\nВ телефонен разговор със служител на туроператора бе казано, че  средствата за почивката на туристите ще бъдат възстановени. От „Мадес груп“ тогава обясниха, че дублирането на резервации се е получило, защото в Гърция те работят с местен туроператор и не е по тяхна вина. От фирмата твърдят, че са предложили на туристите настаняване в по-висококатегориен хотел, но част от тях първоначално отказали.\r\nСпоред действащото в момента законодателство Комисията за защита на потребителите е  органът, контролиращ дейността на туроператорите. \r\nС промени в законодателството в бъдеще и Министерството на туризма, и туристическият бранш обмислят да се гарантира още по-пълна защита на потребителите. По тази причина се подготвят  текстове за изменение и допълнение на Закона за туризма, които се очаква за влязат в парламента през есента. Според тях  туроператорската застраховка, гаранционен фонд или банкова гаранция  ще гарантират пълното обезщетение на туристите при текущи проблеми или дори при фалит на туроператор.", "date": "2017-07-11", "title": "Министерството на туризма, съвместно с КЗП, следи казус с туристи, които не са получили парите си за неосъществени почивки в Гърция"}
{"url": "http://www.focus-news.net/news/2017/07/11/2414432/natasha-ilieva-direktsiya-byuro-po-truda-dupnitsa-1-673-sa-registriranite-bezrabotni-v-obshtinata-koeto-e-85-ot-ikonomicheski-aktivnoto-naselenie.html", "text": "1 673 са регистрираните безработни в община Дупница, което  е 8.5% от икономически активното население. Това каза за Радио „Фокус“ - Пирин Наташа Илиева, директор на „Бюро по труда“ – Дупница. „От няколко години насам се наблюдава една трайна тенденция за намаляване на регистрираните безработни лица, а като сравнение ще ви дам, че за същия период на 2016 година безработните са намалели с около 300 души, което никак не е малко“, каза Илиева. Тя подчерта, че на територията на общината и в съседните работят една голяма част от предприятията, които могат да се определят като ключови и водещи. „Имаме и доста шивашки фирми с численост на персонала над 100 души, където заетостта е наистина сериозна и значима. Имаме доста форми от сферата на услугите и търговията, които оказват доста голямо влияние върху пазара на труда. Общо взето регионът ни в икономическо отношение е на добро ниво. Община Дупница, както и всички останали общини от територията на Бюрото по труда, е наш социален партньор и като такъв с ръководството на Общината сме в прекрасни отношения. Цялото общинско ръководство е загрижено за благосъстоянието и благополучието на жителите на общината“, каза Илиева. По думите й  всички програми, по които се дава възможност за участват общините, участва и Община Дупница. „Работи се със сериозни заявки за работни места и усвояване на тези работни места. Общинското ръководство в отворено както за програми, които се различни по линия на Министерство на труда и социалната политика, така са отворени към всички инвеститори, които желаят да се развият на територията общината и да осигуряват заетост. Наистина е прекрасно да се работи с ръководството на Община Дупница“, каза Илиева.\r\nЛора КАЛЧЕВА", "date": "2017-07-11", "title": "Наташа Илиева, Дирекция „Бюро по труда“ – Дупница: 1 673 са регистрираните безработни в общината, което е 8.5% от икономически активното население"}
{"url": "http://www.focus-news.net/news/2017/07/11/2414437/republikamakedoniya-sofiya-zaplashva-che-zaev-shte-si-otrezhe-glavata-ako-otlozhi-podpisvaneto-na-dogovora.html", "text": "София заплашва, че Заев ще си отреже главата, ако отложи подписването на договора, което само по себе си е лош сигнал, пише скопското електронно издание \"Република\", като цитира сутрешното интервю на бившия външен министър Ивайло Калфин по бТВ.\r\nИзданието припомня, че като министър Калфин е предупредил Македония \"да не проявява агресия към българската нация и българската история\".Тереза Герова", "date": "2017-07-11", "title": "\"Република\"(Македония): София заплашва, че Заев ще си отреже главата, ако отложи подписването на договора"}
{"url": "http://www.focus-news.net/news/2017/07/11/2414440/natasha-ilieva-direktsiya-byuro-po-truda-dupnitsa-imame-dve-otvoreni-rabotni-programi-po-op-razvitie-na-choveshkite-resursi.html", "text": "В момента имаме две отворени работни програми по ОП „Развитие на човешките ресурси“. Това каза за Радио „Фокус“ - Пирин Наташа Илиева, директор на Дирекция „Бюро по труда“ – Дупница. „Едната е схема „Младежка заетост“, а другата схема е обучение на заети лица и се казва „Ваучери за заети лица“. По схема „Младежка заетост“ работим вече от две години и половина. Основната цел на схемата е да се повиши конкурентоспособността на младежите чрез осигуряване на възможности за стажуване или обучение по време на работа, като работодателите по тази схема могат да бъдат както работодатели от реален сектор, така също могат да бъдат и общински предприятия“, каза Илиева. По думите ѝ тази схема е изключително атрактивна и е насочена основно към младежи до 30-годишна възраст. „Целта и тенденцията е всячески да запазим младите хора да останат да работят в България. Втората схема, по която работим, е обучение на заети лица и се казва „Ваучери за заети лица“, каза Илиева. По тази схема се предоставя възможност на заетите лица, които са на трудов договор в предприятия извън държавната администрация и имат средна или по-ниска степен на образование и да се включат в курсове за придобиване на професионална квалификация по професии и/ или обучение по чужд език или компетентност, като предвидените по проекта обучения се реализират чрез предоставяне на поименни ваучери на лицата от целевата група, като тук има 15% съфинансиране, което е от страна на лицата. „Идеята на този проект е работници заети в различни сфери на икономиката да придобият втора специалност или да надградят тази професия, която работят в момента и да могат да бъдат по- конкурентноспособни на пазара на труда“, каза Илиева.\r\nЛора КАЛЧЕВА", "date": "2017-07-11", "title": "Наташа Илиева, Дирекция „Бюро по труда“ – Дупница: Имаме две отворени работни програми по ОП „Развитие на човешките ресурси“"}
{"url": "http://www.focus-news.net/news/2017/07/11/2414435/republika-makedoniya-svetovniyat-makedonski-kongres-i-makedonskiyat-manifest-othvarlyat-dogovora-za-priyatelstvo-s-balgariya.html", "text": "Световният Македонски Конгрес (СМК) и Македонският Манифест отхвърлят договора за приятелство с България, пише скопското електронно издание \"Република\".\r\nНа пресконференция в Скопие двете организации са обединили исканията си, които включват \"отхвърляне на референдум, ратификация на международен договор и промяна на конституцията, свързана със смяна на името на страната и отказ от македонската идентичност\".\r\nСпоред тях трябва да се приеме специален закон, който да определи в кои македонски общини заедно с кирилицата, може да се употребява език и писменост на национално малцинство.Тереза Герова", "date": "2017-07-11", "title": "\"Република\" (Македония): Световният Македонски Конгрес и Македонският Манифест отхвърлят Договора за приятелство с България"}
{"url": "http://www.focus-news.net/news/2017/07/11/2414442/infotag-yohanes-han-zayavi-che-zapochva-reshavashtiyat-etap-ot-razvitieto-na-iztochnoto-partnyorstvo.html", "text": "Започва решаващият етап в развитието  на Източното партньорство, смята европейският комисар по въпросите на европейската политика за съседство и преговори за разширяване Йоханес Хан, предава Infotag. \r\nВ понеделник по време на пресконференция след деветия етап на неформалния диалог на ниво министерства на страните, участващи в Източното партньорство в Кишинев, Хан отбеляза, че „гражданите на тези страни и бизнесът трябва да почувстват преимуществата от сътрудничеството с ЕС и реализирането“ на споразуменията относно търговията с блока. \r\n„Още един от немаловажните въпроси е повишаването на енергийната ефективност. В течението на днешния работен ден ще бъдат проведени редица работни срещи по развитието на стратегическия диалог в дадената сфера“, подчерта Хан. Той допълни, че  подобни неформални разговори са важни преди срещата на върха на Източното партньорство, която ще се проведе на 24 ноември в Брюксел.  Мария Динкова", "date": "2017-07-11", "title": "Infotag: Йоханес Хан заяви, че започва решаващият етап от развитието на Източното партньорство"}
{"url": "http://www.focus-news.net/news/2017/07/11/2414439/veliko-tarnovo-apelativniyat-sad-izmeni-prisadata-na-okrazhen-sad-lovech-po-deloto-lesidren.html", "text": "Великотърновският апелативен съд измени присъдата на първоинстанционния съд по делото за пътното произшествие край Лесидрен през август 2015 година, съобщават от съдебната институция. Въззивният съд с намали наложеното му наказание от 8 години лишаване от свобода на 6 години и 6 месеца лишаване от свобода. Със своя присъда от 1 юли 2016 година Окръжен съд – Ловеч е признал подсъдимия Филип Михайлов за виновен в това, че на 11 август 2015 година, около 18.50 часа, движейки се в посока от село Лесидрен към град Троян, в землището на селото, при управление на МПС – лек автомобил „Ауди 80”, нарушил правилата за движение по пътищата, като се движел със скорост 122,44 км./ч. Така по непредпазливост причинил смъртта на 16-годишната Велислава Цанкова от Троян и 16-годишния Марино Цветанов от село Лесидрен. Той причинил и средни телесни повреди на 15-годишната Петя Божкова  от град София. Окръжен съд - Ловеч е осъдил Филип Михайлов на 8 години лишаване от свобода, което наказание да изтърпи при първоначален строг режим в затворническо общежитие от закрит тип. Със същата присъда първоинстанционният съд лишил подсъдимия от право да управлява МПС за срок от 10 години, считано от влизане на присъдата в сила. Присъдата е била обжалвана от подсъдимия и частните обвинители, чрез техните процесуални представители и в Апелативен съд – Велико Търново е било образувано въззивно наказателно дело от общ характер, което е разгледано в открито съдебно заседание и обявено за решаване на 26 юни 2017 г. Със своето решение, въззивният съд изцяло приема изводите на Окръжен съд - Ловеч по отношение на фактическата обстановка и правната квалификация на деянието. Същевременно, съставът намира, че определените и наложени наказания на подсъдимия са явно несправедливи, тъй като очевидно не съответстват на смекчаващите и отегчаващите отговорността обстоятелства и целите по чл. 36 от НК като са несъразмерно тежки. Предвид ниската обществената опасност на подсъдимия Филип Михайлов високата обществената опасност на извършеното деяние, наличните смекчаващи и отегчаващи вината обстоятелства и като намира, че в случая е налице баланс между тях, въззивният съд счита, че наказанието следва да е 6 години и 6 месеца лишаване от свобода. Съставът намира, че наказанието лишаване от право да управлява МПС следва да се намали от 10 на 9 години, като остане ориентира близо до възможния максимум, тъй като за постигане целите на наказанието и най-вече на специалната превенция е необходимо срока на това наказание да бъде в по-голям размер. Неправилно определен също така е режимът на изтърпяване на наказанието, тъй като в случая не са налице хипотезите по чл. 57 от ЗИНЗС за определяне на първоначален „строг“ режим, тъй като става дума за непредпазливо, а не умишлено деяние и деецът не е правил опити да се укрива в хода на досъдебното производство. Поради това Великотърновският апелативен съд изменя присъдата на първоинстанционния съд и в тази част, като определя първоначален общ режим за изтърпяване на наказанието и не определя типа на затворническото заведение. Въззивният съд е отхвърлил всички останали възражения в жалбите на защитата и частното обвинение като неоснователни и е потвърдил присъдата изцяло в останалите и части. Решението подлежи на обжалване пред Върховния касационен съд.", "date": "2017-07-11", "title": "Велико Търново: Апелативният съд измени присъдата на Окръжен съд - Ловеч по делото „Лесидрен”"}
{"url": "http://www.focus-news.net/news/2017/07/11/2414441/zam-ministar-valentin-yovev-i-kmetat-na-kotel-kosta-karanashev-napraviha-parva-kopka-za-prechistvatelna-stantsiya-za-piteyni-vodi-vlagat-nad-18-mln-lv-ot-byudzheta-v-saorazhenieto.html", "text": "Заместник-министърът на регионалното развитие и благоустройството инж. Валентин Йовев и кметът на община Котел Коста Каранашев направиха първа копка за строежа на нова пречиствателна станция за питейни води в града. Това съобщиха от пресцентъра на Министерството на регионалното развитие и благоустройството. Проектът е на стойност 1,8 млн. лв., от които 350 000 лв. се осигуряват от Министерството на регионалното развитие и благоустройството на база сключено споразумение с общината. \r\nПречиствателната станция ще пречиства 200 куб. метра вода на час от карстовия извор на р. Изворска, който снабдява града, чрез реагентна обработка и филтриране през бързи пясъчни филтри. След това водата ще се обеззаразява, с което ще се гарантира високото й качество. Със строителството на пречиствателната станция ще се реши проблемът с варовика и замътването на водата в града при обилни валежи. \r\n„Надявам се в рамките на предвидения срок съоръжението да бъде готово. Изпълнителят на строителните работи е сериозен. Местната управа има огромна заслуга за изготвяне и защитаване на проекта, затова поздравявам кмета за неговата настоятелност да го реализира“, заяви зам.-министър Йовев.\r\n„Положихме много усилия, за да реализираме пречиствателната станция. Основната заслуга, да имаме това съоръжение, е на министър Николай Нанков, на който поднасяме своите благодарности. Решаваме един от сериозните ни проблеми с качеството на водата“, посочи кметът Коста Каранашев. Той допълни, че със средства на ВиК ще се подмени и водопровода по улиците „Проф. Павлов“ и „Луда Камчия“ в Котел, които предстои да се асфалтират. \r\nПред журналисти заместник-министър Валентин Йовев коментира, че с бюджетни средства ще се завърши пречиствателната станция за питейни води на Сливен. Нужният финансов ресурс за това е осигурен. Търси се възможност с европейски средства да се завършат довеждащите и отвеждащи водопроводи до станцията, както и необходимите водоеми и съоръжения.", "date": "2017-07-11", "title": "Зам.-министър Валентин Йовев и кметът на  Котел Коста Каранашев направиха първа копка за пречиствателна станция за питейни води, влагат над 1,8 млн. лв. от бюджета в съоръжението"}
{"url": "http://www.focus-news.net/news/2017/07/11/2414445/veliko-tarnovo-proektite-koito-obshtina-svishtov-realizira-za-integratsiya-na-maltsinstvata-obhvashtat-detsa-i-mladezhi-ot-vsyakakvi-vazrasti.html", "text": "Проектите, които Община Свищов реализира за интеграция на малцинствата, обхващат деца и младежи от всякакви възрасти. Те се осъществяват както в детските градини, така и в някои училища от региона. Това поясни за Радио „Фокус“ – Велико Търново Маргарита Перникова, началник-отдел „Социално-икономическа политика и финансиращи програми” в местната администрация. Тя посочи, че в момента 62 деца от градини в четири села са обхванати с подобни дейности. Освен това проекти се реализират и в СУ „Филип Сакелариевич“ и ОУ „Цветан Радославов“. „Община Свищов реализира и проекти по отношение на образователната интеграция на децата и то не само от ромски произход. В рамките на дейността на проекта „Толерантни и единни заедно и за всичко“ участват деца и от турски произход. Има и дете мигрант. Работим във всички посоки по отношение интеграцията на децата“, каза още Маргарита Парникова. Тя подчерта, че последващите усилия на местната администрация ще са насочени основно към създаване на условия за устойчивост.\r\nЛуиза ТРАНЧЕВА", "date": "2017-07-11", "title": "Велико Търново: Проектите, които Община Свищов реализира за интеграция на малцинствата, обхващат деца и младежи от всякакви възрасти"}
{"url": "http://www.focus-news.net/news/2017/07/11/2414443/silistra-ozhanati-sa-blizo-60-ot-ploshtite-sas-zimna-maslodayna-rapitsa-v-oblastta.html", "text": "Ожънати са близо 60% от площите със зимна маслодайна рапица в област Силистра. Това съобщиха за Радио „Фокус“ - Шумен от Областната дирекция „Земеделие“ в Силистра. Получената реколта е 18 074.25 тона, при среден добив към момента 336 кг/дка. Завършила е кампанията в община Силистра, като средно от декар са получени 350 килограма рапица. В община Кайнарджа са ожънати близо 68% от площите с маслодайната култура, в община Алфатар - 50.72%, в община Главиница - 50%. В община Тутракан е прибрана 75% от рапицата, в община Дулово - 10.76%, в община Ситово - около 7%. Площите със зимна маслодайна рапица в областта са над 92 600 дка.\r\nИвелина ИВАНОВА", "date": "2017-07-11", "title": "Силистра: Ожънати са близо 60% от площите със зимна маслодайна рапица в областта"}
{"url": "http://www.focus-news.net/news/2017/07/11/2414447/kyustendil-uslovna-prisada-e-nalozhena-na-srabski-grazhdanin-za-nezakonno-prevezhdane-na-migranti-prez-balgarskata-granitsa.html", "text": "Съдът одобри споразумение, сключено между Районна прокуратура – Кюстендил и защитата на сръбския гражданин Р. Кадриу, обвинен в незаконно превеждане на мигранти през границата на страната. Това съобщиха от пресцентъра на Апелативна прокуратура-София. На 11 юни 2017 г., подсъдимият Кадриу, без разрешение на надлежните органи на властта, превел през ГКПП-Капитан Андреево пет афганистански граждани, като двама от тях ненавършили шестнадесетгодишна възраст. За целта бил използвал товарен автомобил марка MAN. Няколко часа по-късно той направил опит да преведе чужденците и през ГКПП-Гюешево, който останал недовършен поради намеса на граничните власти. За извършеното престъпление на сръбския гражданин е наложено наказание „лишаване от свобода“ в размер на единадесет месеца с изпитателен тригодишен срок. \r\nОпределението на съда има характер на влязла в сила присъда.", "date": "2017-07-11", "title": "Кюстендил: Условна присъда е наложена на сръбски гражданин за незаконно превеждане на мигранти през българската граница"}
{"url": "http://www.focus-news.net/news/2017/07/11/2414444/vidin-okolo-35-km-opashka-ot-tir-ove-ima-na-izhod-ot-stranata-na-gkpp-dunav-most-2.html", "text": "Около 3.5 км опашка от ТИР-ове има на изход от страната на ГКПП „Дунав мост“-Видин, съобщи слушател на Радио \"Фокус\".", "date": "2017-07-11", "title": "Видин: Около 3.5 км опашка от ТИР-ове има на изход от страната на ГКПП „Дунав мост 2“"}
{"url": "http://www.focus-news.net/news/2017/07/11/2414417/ministar-boil-banov-sluzhebniyat-vitsepremier-denitsa-zlateva-e-osvobodila-ot-finansova-otgovornost-miroslav-borshosh-i-drugite-dvama-chlenove-na-us-na-ndk-i-e-priela-otcheta-im-za-2016-g.html", "text": "Служебният вицепремир Деница Златева е освободила от финансова отговорност Мирослав Боршош и другите двама членове на УС на НДК и е приела отчета им за 2016 г. Това каза министърът на културата Боил Банов по време изслушването му по време на заседанието на Комисията за НДК, предаде репортер на Агенция „Фокус“. По думите на Банов това се е случило на 2 май 2017 г., преди да приключи работата на служебния кабинет. „Това е факт. Как ще го тълкувате оставям на вас“, коментира Боил Банов.\r\nБанов посочи, че разрешението за сключване на допълнителни договори по строително-монтажните работи и договор за техника се прави отново по времето на Деница Златева. \"4-те млн. лв. разходи, които не са по строително-монтажните работи, а по други дейности - отново по времето на Деница Златева е изготвено предложение от работна комисия да бъдат признати като част от строителните дейности\", допълни Банов. \r\nМинистърът на културата поясни, че строително-монтажните работи са изпълнени до 60%. „Да, спрени са дейностите по трите неща, които трябва да се актуват и за което се изисква разрешение за строеж“, каза той и поясни, че се очаква скоро да се получи такова. По думите му трите обекта са изграждане на една тоалетна, изграждане на кухня, за да могат да се хранят гостите, както и системи. \"Има в момента инвеститорски контрол - да, той е от един човек\" ,коментира Банов. \r\nДеница КИТАНОВА", "date": "2017-07-11", "title": "Министър Боил Банов: Служебният вицепремиер Деница Златева е освободила от финансова отговорност Мирослав Боршош и другите двама членове на УС на НДК и е приела отчета им за 2016 г."}
{"url": "http://www.focus-news.net/news/2017/07/11/2414446/v-makedoniya-valyat-deklaratsii-sreshtu-dogovora-za-dobrosasedstvo-s-balgariya-obzor.html", "text": "И днешният ден в Македония не премина без коментари във връзка с Договора за добросъседство с България, който трябва да бъде подписан на 2 август – Илинден.\r\nЗа пореден ден партията на Никола Груевски – ВМРО-ДПМНЕ, не пропусна да призове министър-председателя Зоран Заев и правителството му да разкрият съдържанието на Договора за добросъседство с България. По този повод на официалната интернет страница на ВМРО-ДПМНЕ се появи нова декларация:\r\n„Остават още три седмици до обявеното подписване на Договора с България, а единственото, което знае обществото, е готовността на Заев да заличи учебниците по история.\r\nДокато Заев обявява заличаване на учебниците, депутатът в Европейския парламент Андрей Ковачев публично и без грам срам заяви, че Македония има 100 % фалшива история. Това според Ковачев е основата, на която се основава Договора за добросъседство, който Заев договори в София.\r\nЗаев мълчи всички за всички изявления, направени от български държавни служители, които представляват пряка атака срещу Република Македония, въпреки че той като министър-председател е длъжен да защитава Република Македония и да работи в неин интерес.\r\nМакедонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не бяха опровергани, а бяха мълчаливо посрещнати от институциите, ръководени от СДС.\r\nОще по-скандално е, че МАНИ, като най-високата професионална и научна институция в държавата, няма никаква информация какво съдържа споразумението с България, което Заев договаряше в София. Неприемливо е МАНИ да затваря очи преди липсата на прозрачност на правителството.\r\nТаки Фики, като председател на институция с най-голям научен потенциал в Македония, трябва да поиска от Заев поиска да види договора, който е от особено значение за държавата.\r\nМълчанието на МАНИ и Таки Фики за такива важни въпроси отваря място за нови атаки и нов присмех.\r\nВМРО-ДПМНЕ е за изграждане на добросъседски отношения, базирани на взаимно уважение. ВМРО-ДПМНЕ ще подкрепи всичко в посока на подобряване на отношенията със съседите, но нищо, което е в противоречие с интересите на българския народ и държава“. \r\nМеждувременно шестима депутати от ВМРО-ДПМНЕ - Антонио Милошоски, Емил Димитриев, Трайко Веляновски, Владко Гьорчев и Никола Поповски поискаха с писмо да се предостави Договорът за добросъседство с България. Писмото е било изпратено до премиера Зоран Заев и министъра на външните работи Никола Димитров.\r\nДепутатът от ВМРО-ДПМНЕ Илия Димовски смята, че \"след като българските депутати вече са запознати с проекта на договора напълно редно е той да бъде представен и на парламента в Скопие\".\r\nКъм критиката от страна на ВМРО-ДПМНЕ се присъединиха още две организации – Светският македонски конгрес и Македонски манифест, които на свой ред разпространиха декларация във връзка с Договора за добросъседство с България и идеята за съвместно отбелязване на Илинден. \r\nСМК предупреди в декларация от 15 точки, че договорът с България е насочен срещу добросъседските отношения.\r\nВ текста се казва, че \"София не признава македонския народ и македонския език, не зачита правата и свободите на македонското малцинство в България и предлага македоно-българска история и представя Македония като втора българска държава\".\r\nПредседателят на СМК, Тодор Петров, подчерта,  че \"Илинден е ден на държавността, македонски национален празник и македонците никога няма да приемат общо празнуване с България\".\r\nНа пресконференция в Скопие двете организации (СМК  и Македонски Манифест) обединиха исканията си, които включват \"отхвърляне на референдум, ратификация на международен договор и промяна на конституцията, свързана със смяна на името на страната и отказ от македонската идентичност\".\r\nСпоред тях трябва да бъде приет специален закон, който да определи в кои македонски общини заедно с кирилицата може да се употребява език и писменост на национално малцинство.Тереза Герова", "date": "2017-07-11", "title": "В Македония „валят“ декларации срещу Договора за добросъседство с България (ОБЗОР)"}
{"url": "http://www.focus-news.net/news/2017/07/11/2414450/blagoevgrad-mazh-ot-sandanski-e-predaden-na-sad-za-pazaruvane-s-chuzhdi-bankovi-karti-za-blizo-5-500-leva.html", "text": "Окръжна прокуратура – Благоевград предаде на съд Р. М. за използване на чужди банкови карти без съгласието на титулярите. Това съобщиха от пресцентъра на Апелативна прокуратура-София. За два дни – от полунощ на 17 февруари 2015 г. до 12 ч. на 19 февруари 2015 г., в град Сандански, обвиняемият М. извършил двадесет транзакции чрез виртуални ПОС терминали, като използвал данни от платежни инструменти – два броя банкови карти, без съгласието на притежателите им. \r\nЧрез въвеждане на пин-кодовете, номерата на картите, датите на валидност и трицифрените кодове за сигурност той заплащал различни услуги и закупил вещи на обща сума 5 422.93 лв. Обвиняемият правил онлайн поръчки в чужбина и в сайта на Техномаркет, презареждал ваучери на мобилни телефони, пазарувал в онлайн магазин за златни и сребърни бижута, заплащал телекомуникационни услуги и фактури по абонатен номер. \r\nПредстои насрочване на делото от съда.", "date": "2017-07-11", "title": "Благоевград: Мъж от Сандански е предаден на съд за пазаруване с чужди банкови карти за близо 5 500 лева"}
{"url": "http://www.focus-news.net/news/2017/07/11/2414452/pazardzhik-v-regionalnata-biblioteka-e-predstavena-ekspozitsiya-po-povod-180-ta-godishnina-ot-rozhdenieto-na-vasil-levski.html", "text": "На 18 юли се навършват 180 години от рождението на Васил Левски. Във фоайето на Регионална библиотека „Никола Фурнаджиев” в Пазарджик е подредена витрина, посветена на годишнината от отдел „Заемна за възрастни”, предаде репортер на Радио „Фокус” – Пазарджик. Експозицията е озаглавена „180 години безсмъртие”. Читателите на библиотеката могат да видят историческа литература, документални издания, монографии и художествена литература, посветена на Дякона. Изложен е и оригиналния портрет на Апостола от пазарджишкия художник Константин Анастасов. Делото на Левски отбеляза с витрина и екипът на Първа читалня ”Хуманитарни науки”.", "date": "2017-07-11", "title": "Пазарджик: В Регионалната библиотека е представена експозиция по повод 180-та годишнина от рождението на Васил Левски"}
{"url": "http://www.focus-news.net/news/2017/07/11/2414453/burgas-okrazhniyat-sad-ostavi-v-aresta-obvinyaem-v-sauchastie-pri-prevoz-na-10-chuzhdentsi-v-stranata.html", "text": "Окръжен съд – Бургас потвърди определение на Районен съд - Бургас за вземане на мярка за неотклонение \"Задържане под стража\" спрямо Филип Б., привлечен като обвиняем за престъпление по чл. 281, ал. 2, т. 1, т. 2 и т. 5, вр. ал. 1, вр. чл. 20, ал. 3 и ал. 4 от НК. Това съобщиха от пресцентъра на Окръжен съд – Бургас. Определението е окончателно и не подлежи на обжалване. Филип Б. е привлечен в качеството на обвиняем, за това, че в съучастие като подбудител и помагач с Д. К. – помагач, Р. Г. – помагач, А. Т. – помагач, Г. П. – извършител и Д. С. – извършител, в гр. Средец и с. Дебелт, на 23 и 24 април 2017 г., с цел да набави за себе си имотна облага умишлено склонил и улеснил последните двама противозаконно да подпомогнат чрез осигуряване и извършване на превоз от землището на с. Дебелт към гр. София, група чужденци – 10 човека, граждани на Ирак, Пакистан и Афганистан да преминават в страната в нарушение на закона. Деянието е извършено чрез използване на два леки автомобила, по отношение на повече от едно лице и организирано от група, състояща се от Филип Б., Д. К., Р. Г., А. Т., Г. П. и Д. С.\r\nВ заседание на 4 юли 2017 г. Районен съд – Бургас остави без уважение искането за изменение на мярката му за неотклонение „Задържане под стража“.", "date": "2017-07-11", "title": "Бургас: Окръжният съд остави в ареста обвиняем в съучастие при превоз на 10 чужденци в страната"}
{"url": "http://www.focus-news.net/news/2017/07/11/2414451/glavniyat-sekretar-na-mvr-gl-komisar-mladen-marinov-uchastva-v-sreshta-na-rakovoditelite-na-politsiyata-na-estoniya-balgariya-i-avstriya.html", "text": "Българска делегация, водена от главния секретар на МВР, участва в провеждаща се в Талин среща на  ръководителите на полицията на Естония, България и Австрия, в рамките на Тройката председателства на Съвета на ЕС. Това съобщиха от пресцентъра на МВР. Главен комисар Младен Маринов представи пред колегите си структурата на МВР, както и приоритетите на българското председателство, изведени в две основни направления: Председателство на Съвет „Правосъдие и вътрешни работи” - част „Вътрешни работи”, подготвителните му органи и останалите работни формати в областта на миграцията и вътрешните работи (общо 34 работни формата); Ангажименти във връзка с осигуряване на сигурността на събитията на Председателството, които ще бъдат проведени в България. Главният секретар подчерта, че в рамките на своето председателство България ще работи за изграждане и прилагане на ефективни механизми за повишаване сигурността на гражданите на ЕС, укрепване на контрола по границите и по-ефективно управление на миграционните процеси. От първостепенна важност за Българското председателство ще бъде завършването на реформата на Общата европейска система за убежище, основана на принципите на отговорност и истинска солидарност и финализирането на дискусията по отделните актове – част от правната рамка на тази система.", "date": "2017-07-11", "title": "Главният секретар на МВР гл. комисар Младен Маринов участва в среща на ръководителите на полицията на Естония, България и Австрия"}
{"url": "http://www.focus-news.net/news/2017/07/11/2414455/antoaneta-andreeva-sindikat-na-balgarskite-uchiteli-veliko-tarnovo-vsichki-tryabva-da-rabotim-za-reshavane-na-problemite-v-obrazovanieto.html", "text": "Училищата в малките населени места са изправени пред много сериозно предизвикателство. Това каза за Радио „Фокус“ – Велико Търново председателят на Синдиката на българските учители във Велико Търново Антоанета Андреева. Тя посочи, че тази година основно образование са завършили и седмокласниците, което означава, че в училищата в малките населени места, които са предимно основни, няма да има осми клас. Така средствата за издръжка на тези училища ще намалеят. Андреева съобщи, че от 1 януари 2018 година ще има нов начин за формиране на делегирания бюджет. Той няма да се определя единствено и само от броя на учениците. Ще бъдат включени нови показатели като брой паралелки, етнически състав на учениците, отдалеченост от големите населени места. По думите на председателя на великотърновския синдикат това се прави с цел да се заделят нови допълнителни средства към малките училища. „В последните дни в медиите непрекъснато се говори, че в страната нови над 20 училища са пред закриване. И в нашата община има такива населени места, където има малко ученици. Тези училища, за да продължат да съществуват, се нуждаят от допълнително финансиране от страна на Общината. Всички трябва да работим за решаване на проблемите в образованието – и правителство, и Министерство на образованието, и синдикатите. Това е проблем на цялото ни общество и тези проблеми трябва да се решават от много институции – и Министерство на здравеопазването, и Министерство на вътрешните работи, и на финансите, т.е. всички онези институции, които имат отношение към образованието. Ако ние неглижираме дейността на българското училище и не решим неговите проблеми, след време ще бъде трудно за абсолютно всички и държавата ще има сериозни проблеми. Това е една инвестиция, чиито резултати виждаме след няколко години“, посочи Антоанета Андреева.\r\nНадежда КРЪСТЕВА", "date": "2017-07-11", "title": "Антоанета Андреева, Синдикат на българските учители - Велико Търново: Всички трябва да работим за решаване на проблемите в образованието"}
{"url": "http://www.focus-news.net/news/2017/07/11/2414456/dha-turski-voynik-zastrelya-drugi-trima-voynitsi-v-karaulno-pomeshtenie-rani-drugi-trima-i-se-samoubi.html", "text": "Полудял турски войник застреля други трима войници в жандармерийското поделение  в околия Кула на провинция Маниса, Югозападна Турция, предаде информационната агенция Догу хабер ажансъ (ДХА). Тежкото престъпление е извършено днес сутринта към 03.20 часа. Отбиващият съкратен срок военна служба в турската армия Недим Абеш по неизвестни причини е открил огън с картечен пистолет MP5 по спящи войници в караулното помещение. На място са убити двама войници, третият е починал в болница. Ранени са други трима войници. Самият Недим Абеш впоследствие е излязъл от караулното помещение и хладнокръвно се е самоубил със същото оръжие. \r\nИзвършителят на тежкото престъпление адресно е регистриран в провинция Диарбекир, Югоизточен Анадол. Досега не е известно да е имал психологически проблеми. Предполага се, че е преживял някакъв моментен шок. Познаващите го характеризират като играч на шах, запален читател на книги, поддържащ добри отношения с околните, уважавана и ценена личност, посочва още ДХА. Георги Димов", "date": "2017-07-11", "title": "ДХА: Турски войник застреля други трима войници в караулно помещение, рани други трима и се самоуби"}
{"url": "http://www.focus-news.net/news/2017/07/11/2414457/adriana-grigorova-direktsiya-sotsialno-podpomagane-varna-zayavleniyata-za-otpuskane-na-pomoshti-za-otoplenie-shte-se-podavat-po-nastoyasht-adres.html", "text": "От 17 юли в социалните дирекции във Варна ще започне приемът на молби-декларации за отпускане на целева помощ за отопление за отоплителен сезон 2017/2018 година. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. Тя уточни, че за предстоящия отоплителен сезон целевите помощи за отопление ще се предоставят по нов ред, като се очаква промяна в Наредбата за условията и реда за отпускане на целеви помощи за отопление. Затова се предвижда приемът на молби-декларации за отпускане на целева помощ за отопление за отоплителен сезон 2017/2018 година по новия ред да започне от 17 юли. „Тези промени ще бъдат публикувани всеки момент, но те преди всичко се отнасят до няколко неща. На първо място гражданите ще подават заявленията си за отпускане на целеви помощи за отопление по настоящ адрес. Семействата, които получават месечни помощи за деца с увреждания при определяне на границата за достъп няма да отпадат от програмата, тъй като тези помощи няма да се считат за доход. Другата промяна е свързана с това, че досега ние изплащахме парите за топлоенергия на топлофикационните дружества. С новите промени в наредбата тази целева помощ на лицата и семействата, които се отопляват с топлоенергия, ще им бъде превеждана, както парите за ел. енергия и твърдо гориво“, отбеляза Адриана Григорова. Тя уточни, че и към момента в социалните дирекции приемат граждани, но е добре да се кандидатства след 17 юли. Сроковете за кандидатстване не са променени – до 31 октомври, като отоплителният период остава пет месеца.\r\nМарияна ВАЛЕНТИНОВА", "date": "2017-07-11", "title": "Адриана Григорова, Дирекция „Социално подпомагане” – Варна: Заявленията за отпускане на помощи за отопление ще се подават по настоящ адрес"}
{"url": "http://www.focus-news.net/news/2017/07/11/2414458/smolyan-xv-mezhdunarodno-gaydarsko-nadsvirvane-gela-2017-i-traditsionen-rodov-sabor-ilinden-shte-se-provedat-na-5-i-6-avgust-2017-g.html", "text": "XV Международно гайдарско надсвирване Гела - 2017 и традиционен родов събор „Илинден“ ще се проведат на 5 и 6 август 2017 г. Това съобщиха от пресцентъра на Община Смолян. Откриването е предвидено за 10.30 часа на 5 август, от 11.00 часа започва конкурсната програма, а от 18.00 часа ще се проведе церемонията по награждаване на лауреатите. На 6 юли програмата продължава от 11.30 ч. с откриване срещата на родовете и народно веселие с оркестър „Пампорово“, ръководител Георги Кисъов\r\nЗаписването на участниците ще се проведе в деня на конкурса на място.\r\nУчастниците в XV- тото гайдарско надсвирване са разпределени в 3 възрастови групи: 1-ва до 14 год.; 2-ра от 15 до 18 год. и 3-та над 19 год.\r\nУчастниците в 1-ва група изпълняват две гайдарски мелодии по избор до 6 минути; във 2-ра група - две гайдарски мелодии – бърза и бавна до 8 минути; в 3-та група - гайдарски мелодии до 10 минути, в които трябва да има бавни и бързи мелодии, подредени в сюита, като в бързите трябва да има и неравноделни размери.\r\nНадсвирването се провежда в един тур. Във 2-ра и 3-ра групи по решение на журито участниците могат да имат и 2-ри тур, в който те ще импровизират по зададена тема от комисията.\r\nЖурито оценява участниците по 10-то бална система по следните критерии: стил, чисто интониране, постановка, костюм, сценичност, орнаментика, технически умения.\r\nПрисъждат се 1-ва, 2-ра и 3-та награда, както и поощрителни награди за всяка възрастова група. За 1-ва група са предвидени предметни награди; за 2-ра и 3-та групи – парични награди.", "date": "2017-07-11", "title": "Смолян: XV Международно гайдарско надсвирване Гела - 2017 и традиционен родов събор „Илинден“  ще се проведат на 5 и 6 август 2017 г."}
{"url": "http://www.focus-news.net/news/2017/07/11/2414459/politsiyata-izdirva-nayden-danailov-dimitrov-na-29-godini-ot-grad-ruse.html", "text": "Полицията издирва Найден Данаилов Димитров на 29 години от град Русе. Това съобщиха от ОДМВР - Русе. Близките на Найден Димитров са заявили желание полицията да разпространи информацията за издирването му чрез регионалните медии в Русе. Мъжът е в неизвестност от 4 юли 2017 г. Той е на видима възраст 28 - 30 години, висок 173 см, телосложение – нормално, лице – мургаво, коса – къса.\r\nГражданите, които разполагат с данни за Найден Димитров и неговото местонахождение, могат да помогнат като подадат информация в полицията на телефони:\r\n(082) 882 443, Второ РУ - Русе;\r\n(082) 882 881, „Издирване“ при Второ РУ – Русе;\r\nтел. 112 или в най-близкото районно управление на МВР.", "date": "2017-07-11", "title": "Полицията издирва Найден Данаилов Димитров на 29 години от град Русе"}
{"url": "http://www.focus-news.net/news/2017/07/11/2414421/ministar-lilyana-pavlova-informatsiyata-che-sgradata-na-predsedaktelstvoto-shte-se-promeni-e-v-kategoriyata-na-falshivite-novini.html", "text": "Информацията, че сградата на председателството ще се промени, е в категорията на фалшивите новини. Това каза пред журналисти министърът за българското председателство на Съвета на ЕС Лиляна Павлова във връзка с информация, че сградата на председателството ще се промени, предаде репортер на Агенция „Фокус“.  Министър Павлова заяви, че това не е вярно.  \r\nДеница КИТАНОВА", "date": "2017-07-11", "title": "Министър Лиляна Павлова: Информацията, че сградата на председактелството ще се промени, е в категорията на фалшивите новини"}
{"url": "http://www.focus-news.net/news/2017/07/11/2414460/pazardzhik-folkloren-festival-zdravna-konferentsiya-izlozhbi-i-literaturni-vecheri-byaha-chast-ot-velingradskite-praznitsi-na-kulturata-2017.html", "text": "Фолклорен фестивал, здравна конференция, изложби и литературни вечери бяха част от „Велинградските празници на културата 2017“, които продължиха 9 дни, съобщи за Радио „Фокус“ – Пазарджик Бояна Кирилова, експерт в Община Велинград. „За тези дни се изявиха много професионални и самодейни ансамбли, състави, клубове, оркестри, вокални групи, театри и други формации. В рамките на тържествата се проведе за шеста поредна година танцовия фолклорен фестивал „Хоро при извора”, проведе се шеста национална конференция по „Медицински и здравен туризъм”, Научна кръгла маса с международно участие „Геолози и археолози в Северозападни Родопи“, открити бяха  изложби, литературни вечери и много други прояви. Дадена бе и възможност на самодейните състави към читалищата в нашата община да покажат своя репертоар, своето изкуство и да докажат, че във Велинград живеят талантливи деца и възрастни, които пазят културата и традициите ни живи“, уточни Кирилова. Тя допълни, че на празничния концерт в последната вечер от празниците участие взеха КСТ „Импулс” със своите „Танцови битки”, Група за популярни песни „Велина”, талантливите и гласовити деца от ДЮВИШ „Звънче”. Национален фолклорен ансамбъл „БЪЛГАРЕ” напълниха сърцата на многобройната публика със своя зашеметяващ спектакъл. Богата и впечатляваща заря, по случай закриването на Велинградски празници на културата „Благословени и вечни”, озари небето над пл. „Николай Гяуров”. До края на месец август  има организирани множество мероприятия, които ще бъдат тяхно естествено продължение на отминалите вече „Велинградски празници на културата“.\r\nАлбена ЖИЛЕКОВА", "date": "2017-07-11", "title": "Пазарджик: Фолклорен фестивал, здравна конференция, изложби и литературни вечери бяха част от „Велинградските празници на културата 2017“"}
{"url": "http://www.focus-news.net/news/2017/07/11/2414462/blagoevgrad-padnali-darveta-zatrudnyavat-dvizhenieto-po-vtoroklasen-pat-19-v-rayona-na-gotse-delchev.html", "text": "Паднали дървета затрудняват движението по второкласен път – 19, в района на Гоце Делчев. Това съобщи за Радио „Фокус“ – Пирин дежурният служител в Областна дирекция на МВР – Благоевград. Той уточни, че по-рано през деня край Гоце Делчев е имало много голяма буря, в следствие на която са паднали десетки дървета, които към момента се разчистват от служители на Областно пътно управление – Благоевград, полиция и пожарна, има и екипи на ВиК – Благоевград. Дежурният служител добави, че освен по второкласния път, паднали дървета има и по част от неговите разклонение към Доспат и Огняново, затова апелира към шофьорите, които пътуват към Гоце Делчев и района, да бъдат внимателни и толерантни. Той призова водачите на моторни превозни средства да бъдат търпеливи и да се движат с повишено внимание, следвайки указанията на органите на реда.\r\nЛивия НИНОВА", "date": "2017-07-11", "title": "Благоевград: Паднали дървета затрудняват движението по второкласен път – 19, в района на Гоце Делчев"}
{"url": "http://www.focus-news.net/news/2017/07/11/2414461/sergey-ryabkov-sasht-predstavyat-nepravilno-iranskata-yadrena-programa.html", "text": "САЩ и някои западни държави се опитват да представят  неправилно иранската ядрена програма, заяви руският заместник-министър на външните работи Сергей Рябков, предава РИА Новости. \r\nПо-рано днес той се срещна със своите ирански колеги Абас Аракчи и Маджид Тахт Раванчи. \r\n„Ние също така обсъдихме ситуацията с разглеждането на иранското досие в рамките на изпълнението на резолюцията на Съвета за сигурност на ООН 2231  и заключихме, че тук също има много въпроси, над които ни предстои активно да работим заедно. Сред тях на преден план е опитът на някои западни държави, включително САЩ, да представят иранската ракетна програма в погрешна светлина, да покажат, че тази програма, включително тестовото изстрелване на балистични ракети, не съответства на изискванията на резолюция 2231. Ние категорично не сме съгласни с това“, уточни Рябков по време на преговорите в Техеран.  Мария Динкова", "date": "2017-07-11", "title": "Сергей Рябков: САЩ представят неправилно иранската ядрена програма"}
{"url": "http://www.focus-news.net/news/2017/07/11/2414463/aktsenti-v-sutreshniya-blok-dobro-utro-balgariya-na-radio-fokus.html", "text": "Броени дни преди годишнината от неуспешния опит за преврат в Турция, съседката ни отново е във фокуса на международната общност, а причината е поредната доза напрежение - този път между Анкара и Австрия. Какво се промени година след размириците и какво не, и ще дойде ли момент на нормализиране на отношенията по линия Анкара - Европа? Тези и още теми ще коментираме в сутрешния блок „Добро утро, България“ на Радио „Фокус“ с бившия генерален консул на България в Одрин Георги Димов. Временната парламентарна комисия за НДК проведе първото си заседание. Направиха ли се положителни стъпки към разрешаване на казуса и къде комисията ще постави акцент на работата си от тук нататък? Отговорите ще потърсим от зам.-председателя на ПГ „БСП за България“ Жельо Бойчев. Ще обърнем поглед и към предстоящите чествания в Казанлък по повод 149-та годишнина от подвига на Хаджи Димитър и неговата чета. За програмата около честванията и събитията, случили се пред 149 години ще говорим с кмета на община Казанлък Галина Стоянова. В минутите след 9.00 часа от Луиза Транчева от Радио „Фокус“ - Велико Търново ще научим с колко са се увеличили приходите на Общинско предприятие „Обреди – Свищов“. Албена Жилекова от Радио „Фокус“ - Пазарджик ще ни разкаже за интересна музейна експозиция в пазарджишкото село Радилово разкриваща любопитна част от неговата историческа биография. \r\nТези и още теми – в сутрешния блок на Радио „Фокус“ „Добро утро, България“ до 10.00 часа с водещ Виктория Месробович.", "date": "2017-07-11", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/11/2414449/ivaylo-konstantinov-ot-gerb-za-vanshniya-dalg-nashite-oponenti-populyarizirat-tezi-koito-po-nikakav-nachin-ne-korespondirat-s-tsifri.html", "text": "\"Преди дни се случи плащането на поредния транш на външния ни дълг. На 7 юли Министерство на финансите изплати 950 млн. евро главници и 40.375 млн. евро лихви, което прави около 2 млрд. лв. от външния дълг на България. Средната задлъжнялост за Европа е 86% от БВП, Гърция е със 171%, а Италия - с близо 135%. България вече е с 25% от БВП, като това е трети резултат в Европа и е в следствие на добрата политика, която водят правителството и премиерът Борисов. Подчертавам, че България е сред страните, които са отбелязали най-голямо намаление на държавния дълг. Губим прекалено много енергия и ефирно време от страна на нашите опоненти, за да популяризират тези, които не кореспондират по никакъв начин с цифри\". Това заяви по време на пресконференция народният представител от ГЕРБ Ивайло Константинов, съобщиха от пресцентър на ПП ГЕРБ. Той припомни още, че за първите 7 месеца на тази година са изплатени стари дългове за над 3 млрд. лв. \"Отделно от това, от януари до май тази година, излишъкът е над 1.600 млрд. лв., а през 2016 г. излишъкът е 1.472 млрд. лв., което се случва за първи път от 2008 г. Това са сумите, които всъщност позволиха обслужването на тези дългове. Така обслужени, дълговете генерират допълнителен ресурс от 79 млн., спестени само от лихвите. Това е нашето разбиране за акумулиране на средства в бюджета, които също да бъдат разпределяни за социални блага\", обясни още Ивайло Константинов. \r\nПред обществеността Константинов направи отчет и на по-важните законопроекти, по които е работило Народното събрание през последните 3 месеца, както и на дейността си като народен представител за това време. \"За огромно мое съжаление, ако това, което виждам в Народното събрание, означава опозиция, то институцията заслужва имиджа си\", коментира Константинов. Депутатът от ГЕРБ обясни, че до момента има внесени повече от 50 законопроекта, като в 3 от тях е участвал и той. Сред коментираните от Константинов бе законопроектът за изменение и допълнение на Изборния кодекс. \"Внесохме това, което бяхме обещали по време на предизборната кампания. Както знаете, законопроектът не мина, защото за него гласувахме само от ГЕРБ и един независим депутат\", посочи той. \"Миналата седмица бе приет на първо четене един изключително важен законопроект за допълнение на ГПК. Промените касаят главно намаляване на административната тежест за гражданите\", посочи народният представител от ГЕРБ. Константинов обясни, че е приет и законопроект за допълнение в Закона за енергетиката, където са лишени от възможност всички лобистки интереси, т. е. това означава да бъде изкупувана енергията на преференциални цени от такива ТЕЦ-ове, които имат сателитни производства. Като важна промяна, Ивайло Константинов отчете и тази в Закона за пътищата. Бяха премахнати знаците, оказващи контрол на пътя и въведени санкции за собствениците на МПС, които ги предоставят на такива, употребили алкохол или без свидетелство за управление на МПС. \"Приехме на първо четене законопроектът за изменение и допълнение на ДОПК. Управителите или пълномощниците, които действат от името на управители на дружества, носят отговорност, т.е. пред закона носят отговорност тези, които са реализирали задълженията.“, изтъкна Константинов. Народният представител припомни още, че с приетия законопроект вече се гарантира минимална пенсия от 180 лв. от 1 юли и 200 лв. от 1 октомври. По време на пресконференцията Ивайло Константинов коментира и редица актуални местни теми, като: състоянието на Общинската болница в Дупница, Асоциацията по В и К, незаконните сметища и казусът с изграждането на депо в община Дупница.", "date": "2017-07-11", "title": "Ивайло Константинов от ГЕРБ за външния дълг: Нашите опоненти популяризират тези, които по никакъв начин не кореспондират с цифри"}
{"url": "http://www.focus-news.net/news/2017/07/11/2414466/the-hill-sasht-sa-izvarshili-uspeshno-izpitanie-na-sistema-za-protivoraketna-otbrana-v-alyaska.html", "text": "Във вторник американската противоракетна система, известна като THAAD, успешно свали балистична ракета със среден обсег по време на изпитание, съобщиха от Агенцията по противоракетна отбрана на САЩ, пише вестник The Hill. \r\n„Това изпитание отново демонстрира способностите на системата THAAD и нейните възможности да прихваща и унищожава заплахи като балистични ракети“, коментира генерал-лейтенант Сам Грийвс, директор на агенцията. \r\n„Системата THAAD продължава да защитава нашите граждани, разположените войски и съюзниците от реалната и нарастваща опасност“, допълни Грийвс. \r\nИзпитанието беше планирано в продължение на месеци, но неговото значение се увеличи, след като миналата седмица Северна Корея успешно изстреля междуконтинентална балистична ракета.  Мария Динкова", "date": "2017-07-11", "title": "The Hill: САЩ са извършили успешно изпитание на система за противоракетна отбрана в Аляска"}
{"url": "http://www.focus-news.net/news/2017/07/11/2414467/pregled-na-mezhdunarodnite-novini-do-18-chasa-agentsiya-fokus.html", "text": "Във вторник САЩ и Катар обявиха, че са подписали споразумение за борба срещу тероризма. Това се случва в момент, когато срещу емирството са наложени санкции от страната на съседните държави. Саудитска Арабия и нейните съюзници  обвиниха Доха в подкрепяне на екстремизъм. \r\nАмериканският държавен секретар Рекс Тилърсън и катарският министър на външните работи Мохамед бин Абдулрахман ал Тани съобщиха новината по време на съвместна пресконференция в Доха.\r\n*** Световният Македонски Конгрес (СМК) предупреди в декларация, че договорът с България е насочен срещу добросъседските отношения.\r\nВ декларацията се казва, че \"София не признава македонския народ и македонския език, не зачита правата и свободите на македонското малцинство в България и предлага македоно-българска история и представя Македония като втора българска държава\".\r\nСпоред \"Нова Македония\" декларацията на СМК съдържа 15 точки.\r\nВестникът цитира председателя на СМК, Тодор Петров, който предупреждава че \"Илинден е ден на държавността, македонски национален празник и македонците никога няма да приемат общо празнуване с България\".\r\nСМК смята, че ЕС и НАТО \"не са достойни за смяна на името на държавата и на идентичността на македонския народ\".\r\n*** Пентагонът не може да потвърди, че лидерът на терористичната групировка „Ислямска държава“ Абу Бакр ал Багдади е бил убит.\r\nСирийската обсерватория за правата на човека и иракският телевизионен канал Al Sumaria News първоначално съобщиха новината за смъртта на най-издирвания екстремист, като и двете се позоват на източници в терористичната организация. \r\nДо момента е имало няколко случая, когато е била обявявана смъртта на Багдади, но впоследствие информацията се е оказвала невярна. През юни беше съобщено, че руските сили са ликвидирали Багдади, но все още няма доказателства за това. \r\nДопринасяйки за спекулациите, американският президент Доналд Тръмп във вторник написа в „Туитър“: „Голяма победа срещу „Ислямска държава!“ От коментара обаче не се разбира дали държавният глава има предвид смъртта на Багдади или някое друго събитие, например победата на подкрепяните от САЩ сили в битката за Мосул .\r\n*** Автобус с полски регистрационни номера, пътуващ от Гърция, е излязъл от платното и се е преобърнал на пътя Суботица-Нови Сад.\r\nПри инцидента е загинал един човек – по-възрастен мъж, а около 25 други са пострадали. В превозното средство е имало трима шофьори и 50 пътници, 27 от които деца на възраст между 13 г. и 16 г.\r\n*** Военен самолет на режима в Дамаск е свален в близост до зоните в Сирия, в които е в сила режима за прекратяване на бойните действия.\r\n„Самолетът бе свален и катастрофира в контролираните от режима територии. Нямаме информация за пилота“, заяви представител на бунтовническа групировка, отговорна за свалянето на машината. \r\nСирийската обсерватория за човешките права потвърди инцидента.\r\n*** В Германия създават специална комисия с до 170 следователи, които ще разследват бунтовете в свободния ханзейски град Хамбург. Около 110 от тях работят в службите в северния германски град, докато останалите 60 ще бъдат изпратени от останалите федерални провинции. \r\nСъответната информация бе потвърдена пред журналисти във вторник от началника на полицията в Хамбург Ралф Мартин Майер. \r\nВ резултат на безпрецедентните нива на насилие, съпровождали срещата на Г-20 в Хамбург, пострадаха около 500 полицейски служители. Материалните щети в града също са големи – постъпиха сигнали за подпалени автомобили, ограбени магазини и счупени прозорци.\r\n*** \"Сърбия допусна грешка, когато преди 20 г. призна БЮРМ под името Република Македония\". Това заяви сръбският вицепремиер и министър на външните работи Ивица Дачич, който пристигна на посещение в гръцката столица по покана на гръцкия си колега Никос Котциас.\r\n\"Мисля, че Сърбия допусна грешка и дължи извинение, защото Гърция беше права\", смята Дачич.\r\nСпоред сръбския външен министър Скопие винаги е имало \"неприемлива позиция по въпроси, които са важни за Сърбия, като подкрепата на кандидатурата на Косово за членство в ЮНЕСКО\".\r\nКathimerini пише, че Дачич е изразил загриженост от евентуалната възможност от създаването на единна албанска държава на Балканите.\r\n***И във вторник партията на Никола Груевски – ВМРО-ДПМНЕ не пропусна да призове министър-председателя Зоран Заев и правителството му да разкрият съдържанието на Договора за добросъседство с България. Ето какво се казва в поредната декларация, публикувана на официалната интернет страница на ВМРО-ДПМНЕ.\r\n„Остават още три седмици до обявеното подписване на Договора с България, а единственото, което знае обществото, е готовността на Заев да заличи учебниците по история.\r\nДокато Заев обявява заличаване на учебниците, депутатът в Европейския парламент Андрей Ковачев публично и без грам срам заяви, че Македония има 100 % фалшива история. Това според Ковачев е основата, на която се основава Договора за добросъседство, който Заев договори в София.\r\nЗаев мълчи всички за всички изявления, направени от български държавни служители, които представляват пряка атака срещу Република Македония, въпреки че той като министър-председател е длъжен да защитава Република Македония и да работи в неин интерес.\r\nМакедонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не бяха опровергани, а бяха мълчаливо посрещнати от институциите, ръководени от СДС.\r\nОще по-скандално е, че МАНИ, като най-високата професионална и научна институция в държавата, няма никаква информация какво съдържа споразумението с България, което Заев договаряше в София. Неприемливо е МАНИ да затваря очи преди липсата на прозрачност на правителството.\r\nТаки Фики, като председател на институция с най-голям научен потенциал в Македония, трябва да поиска от Заев поиска да види договора, който е от особено значение за държавата.\r\nМълчанието на МАНИ и Таки Фики за такива важни въпроси отваря място за нови атаки и нов присмех.\r\nВМРО-ДПМНЕ е за изграждане на добросъседски отношения, базирани на взаимно уважение. ВМРО-ДПМНЕ ще подкрепи всичко в посока на подобряване на отношенията със съседите, но нищо, което е в противоречие с интересите на българския народ и държава“.", "date": "2017-07-11", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/11/2414465/aktsenti-v-predavaneto-tova-e-balgariya-na-radio-fokus.html", "text": "Временната комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, проведе днес първото си заседание. Министър Лиляна Павлова представи подробен доклад от одита на трите обществени поръчки за НДК, от който става ясно, че има нарушения в процедурата и са констатирани незаконосъобразни действия. Министър Павлова поясни, че е инициирала четири проверки в НДК. Какво още се разбра на комисията ще коментираме с Тома Биков, депутат от ГЕРБ и член на комисията.\r\nВ разгара на лятото морските плажове преливат от туристи, отишли да прекарат добре ваканцията си. На какво трябва да обърнем внимание когато се наслаждаваме на морето, какви мерки за безопасност трябва да спазваме, за да избегнем инциденти, ще чуем от Антон Налбантов, директор на Водноспасителната служба към БЧК, с когото разговаря Деница Китанова от Агенция „Фокус“.\r\nТези и други интересни теми ще чуете в предаването „Това е България“ на Радио „Фокус“ в минутите от 18 до 21 часа, водещ Цвета Лазаркова.", "date": "2017-07-11", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/07/11/2414468/vidin-pozhar-gorya-v-suhi-trevi-v-bivsheto-evreysko-grobishte.html", "text": "Пожар горя в сухи треви в бившето еврейско гробище, предаде репортер на Радио „Фокус“. Пожарът е избухнал в обедните часове и димът се е разпростирал над къщите в близкия квартал „Ак джамия“. Два пожарни автомобила бяха на мястото на инцидента, екипи на РС ПБЗН гасиха няколко часа огъня и не позволиха да се прехвърли към съседни къщи и стопански сгради. Огънят е потушен.\r\nАнна ЛОЗАНОВА", "date": "2017-07-11", "title": "Видин: Пожар горя в сухи треви в бившето еврейско гробище"}
{"url": "http://www.focus-news.net/news/2017/07/11/2414469/stolichnata-politsiya-izdirva-53-godishnata-ina-petrova-nikolova-v-neizvestnost-ot-8-yuni.html", "text": "Столичното Шесто Районно управление на МВР издирва 53-годишната Ина Петрова Николова от София.  На 8 юни тя е напуснала дома си в ж. к. “Княжево“. Това съобщиха от пресцентъра на МВР. Ина Николова е висока около 170 см, с нормално телосложение, пъстри очи, с червена, дълга, чуплива коса. Няма данни как е била облечена в деня на изчезването й. \r\nВсички, които имат информация за жената, могат да сигнализират на тел. 112, 02/9821755, 02/9821760 или в най-близкото районно управление. Анонимността им е гарантирана.", "date": "2017-07-11", "title": "Столичната полиция издирва 53-годишната Ина Петрова Николова, в неизвестност от 8 юни"}
{"url": "http://www.focus-news.net/news/2017/07/11/2414464/ministerstvo-na-otbranata-zapochna-uchenieto-saber-guardian-2017.html", "text": "Най-голямото многонационално учение в Черноморския регион „SABER GUARDIAN 2017“ (SG17) беше открито с официална церемония днес, 11 юли, на територията на съвместните българо-американски съоръжения на учебен полигон „Ново село“. Това съобщиха от пресцентъра на Министерството на отбраната. В церемонията участваха заместник-началникът на отбраната вицеадмирал Емил Ефтимов, заместник-командващият на Сухопътните войски на САЩ в Европа генерал-майор Джон Гронски и заместник-директорите на „SABER GUARDIAN 2017“ от унгарска и румънска страна бригадни генерали Ласло Сабо и Петраче Тудорица. \r\n„За България е изключителна привилегия да бъде сред страните-домакини на най-мащабното издание на учението“, каза в приветствието си вицеадмирал Ефтимов. Той подчерта, че броят на участващите страни и военнослужещи, както и обширната територия от Европа, на която се провежда „SG17“, говорят красноречиво за нарасналата необходимост от колективни усилия за гарантиране на сигурността и мира в Югоизточна Европа. Заместник-началникът на отбраната изказа благодарност от името на ръководството на Министерството на отбраната и на Българската армия към всички участващи нации за положените усилия и сериозната организация по време на всички фази на учението. \r\nЗаместник-командващият на Сухопътните войски на САЩ в Европа генерал-майор Джон Гронски постави акцент върху сформираната в учението многонационална дивизия, която по думите му притежава внушителни способности. Тя включва танкови, пехотни, инженерни, артилерийски, военновъздушни формирования и специални сили и ще осигури предислоцирането на личен състав, въоръжение и техника от България към Грузия през Черно море.  \r\nОтносно посещението на военни наблюдатели от Руската федерация по линия на Виенския документ от 2011 г., което ще се осъществи  на Учебен полигон „Ново село“ днес, генерал-майор Гронски заяви: „Ние се радваме, че ще има военни наблюдатели от Русия. Учението „SABER GUARDIAN 2017“ е с висока видимост. Когато става дума за прозрачност, трябва да подчертаем, че тя дава възможност за преодоляване на неразбирането за това, което се прави. Затова всяка държава трябва да следва този принцип при провеждането на своите учения.“ \r\nВ заключение той подчерта, че България е изключително важен член на НАТО и партньор на САЩ. „Ние сме готови да застанем рамо до рамо за гарантиране на целостта, свободата и мира на Европа“, каза генерал-майор Гронски. \r\nНа официалната церемония присъстваха още командващият на Съвместното командване на силите генерал-лейтенант Любчо Тодоров, бригаден генерал Иван Ортомаров, заместник-директор на „SG17“, директорът на служба „Военна полиция“ бригаден генерал Борислав Сертов, както и висши военни представители от страните-домакини. \r\n„SABER GUARDIAN 2017“е ежегодно международно учение, което през тази година се провежда в периода 11–20 юли под ръководството на Командването на Сухопътните войски на САЩ в Европа, съвместно с Въоръжени сили на страните-домакини. България, Румъния и Унгария ще поделят домакинството на „SG17“, като интегрираните в него 18 учения ще бъдат проведени на територията на трите държави. Основни военни обекти на територията на нашата страна са учебните полигони  „Ново село“, „Корен“, „Шабла“ и летище Безмер.", "date": "2017-07-11", "title": "Министерство на отбраната: Започна учението „SABER GUARDIAN 2017“"}
{"url": "http://www.focus-news.net/news/2017/07/11/2414470/hurriyet-obshto-304-dushi-sa-bili-ubiti-ot-islyamska-darzhava-v-turtsiya.html", "text": "Общо 304 души са били убити при 14 големи нападения на терористичната групировка „Ислямска държава“ в Турция, показва доклад на Министерството на вътрешните работи на страната, пише вестник Hurriyet. \r\n„Общо 14 големи терористични атаки на „Ислямска държава“ са били извършени в Турция. 10 от тях са били самоубийствени нападения, едно е било бомбена атака, а три други са били въоръжени нападения. Вследствие на тях общо 304 души, 10 от които са били полицейски служители и един войник, са били убити, а 1, 338, сред които 62 полицаи и седем военнослужещи, са били ранени“, се уточнява в доклада, озаглавен „Борбата на Турция срещу „Ислямска държава“.  \r\nОсвен това се допълва, че три от атаките са били извършени в Истанбул, а пет са били в югоизточните провинции Диарбекир, Шанлъурфа, Газиантеп и столицата Анкара. \r\nТурското Министерство уточнява, че 22 големи терористични нападения са били предотвратени през 2016 г., благодарение на операциите на силите за сигурност и на разузнавателните служби.  Мария Динкова", "date": "2017-07-11", "title": "Hurriyet: Общо 304 души са били убити от „Ислямска държава“  в Турция"}
{"url": "http://www.focus-news.net/news/2017/07/11/2414473/sport-vav-vtornik-los-andzhelis-i-parizh-predstaviha-svoite-planove-za-provezhdane-na-olimpiyskite-igri-prez-2024g.html", "text": "Във вторник Лос Анджелис и Париж представиха своите планове за провеждане на летните Олимпийските игри през 2024 г.  \r\nПо време на закрито заседание на Международния олимпийски комитет двата града защитиха своите кандидатури. \r\nАмериканският президент Доналд Тръмп написа в социалната мрежа „Туитър“, че работи усилено за това Лос Анджелис да спечели надпреварата. Същевременно френският държавен глава Еманюел Макрон беше категоричен, че Париж досега е губил три пъти и няма да позволи това да се случи за четвърти път.", "date": "2017-07-11", "title": "Спорт: Във вторник Лос Анджелис и Париж представиха своите планове за провеждане на Олимпийските игри през 2024г."}
{"url": "http://www.focus-news.net/news/2017/07/11/2414471/nimh-utre-shte-e-predimno-slanchevo-i-goreshto-okolo-i-sled-obyad-na-otdelni-mesta-shte-prevali-kratkotraen-dazhd.html", "text": "През нощта ще е предимно ясно, с временни увеличения на облачността над източните и крайните северозападни райони от страната. Ще духа слаб югоизточен вятър. Това съобщи за Агенция „Фокус“ Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН). През деня отново ще е предимно слънчево и горещо. Около и след обяд ще се развива купеста и купесто-дъждовна облачност. На отделни места ще превали краткотраен дъжд, възможно е и да прегърми. В Западна България ще духа слаб северозападен вятър, а в Източна - все още югоизточен. Максималните температури ще са предимно между 33° и 38°.\r\nНад Черноморието ще бъде предимно слънчево. Ще духа слаб до умерен вятър от югоизток. Максимални температури между 26° и 29°. Температурата на морската вода е 21°-27°. Вълнението на морето ще бъде около 2 бала.\r\nНад планините ще бъде предимно слънчево. След обяд ще има временни увеличения на облачността и на места ще превали за кратко, възможно е да прегърми. Ще духа умерен запад-северозападен вятър. Максималната температура на височина 1200 метра ще е около 28°, на 2000 метра – около 22°.\r\nАтмосферното налягане е близко до средното за месеца през деня ще се понижава.\r\nВ четвъртък ще духа слаб-до умерен северозападен вятър, а през следващите дни - североизточен. Температурите постепенно ще се понижават. На места ще има краткотрайни валежи, придружени с гръмотевици, възможни са и градушки. По-интензивни и на повече места ще са явленията през почивните дни.", "date": "2017-07-11", "title": "НИМХ: Утре ще е предимно слънчево и горещо, около и след обяд на отделни места ще превали краткотраен дъжд"}
{"url": "http://www.focus-news.net/news/2017/07/11/2414472/zam-kmetat-na-karlovo-stoyo-karagenski-golyama-e-otgovornostta-da-zhiveesh-v-grad-kato-karlovo-koyto-e-dal-na-sveta-levski-i-oshte-mnogo-dostoyni-balgari.html", "text": "Голяма е отговорността да живееш в град като Карлово, който е дал на света не само Левски, но и още много достойни българи като него. Това каза в предаването „Часът на Карлово” на Радио „Фокус”-Пловдив зам.-кметът на Карлово Стойо Карагенски. Той каза още, че освен, че са горди потомци на Левски, карловци се опитват да бъдат и достатъчно отговорни. Карагенски посочи, че много велики българи и сега се прекланят пред Карлово и даде за пример един от дарителите на града – гръдният хирург проф. Иван Гаврилов, и думите му, че се прекланя пред Карлово, защото градът е родил Левски и го е дал на света. \r\nПроф. Гаврилов е дарил на Карлово портрет на Васил Левски с размери 1-80 /1.60 метра. Той дарява църквите в града, прави дарение на училища в града и не напразно е станал носител на наградата на Карлово за 2015 година. „ Ето такива българи са ни необходими в днешно време, такива големи личности и приятели на нашия град”, каза Карагенски.\r\nЗам.-кметът посочи, че обстановката в град Карлово е приповдигната преди кулминацията на тържествата в годината на Левски.\r\nЦветана ТОНЧЕВА", "date": "2017-07-11", "title": "Зам.-кметът на Карлово Стойо Карагенски: Голяма е отговорността да живееш в град като Карлово, който е дал на света Левски и още много достойни българи"}
{"url": "http://www.focus-news.net/news/2017/07/11/2414474/api-vremenno-dvizhenieto-po-pat-i-4-omurtag-targovishte-pri-boaza-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-4 Омуртаг-Търговище при Боаза се осъществява двупосочно в една лента, поради катастрофа. Това съобщиха от пресцентъра на на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "АПИ: Временно движението по път I-4 Омуртаг-Търговище при Боаза се осъществява двупосочно в една лента, поради катастрофа"}
{"url": "http://www.focus-news.net/news/2017/07/11/2414475/szo-za-poslednata-godina-35-detsa-sa-pochinali-ot-morbili-v-evropa.html", "text": "Във вторник Световната здравна организация (СЗО) съобщи, че в Европа 35 деца са починали от морбили през последните 12 месеца, предава Voice of America. От организацията определиха това като „неприемлива трагедия“, тъй като има ваксина, предпазваща от заболяването.  Този брой е три пъти по-голям в сравнение с 2016 г., когато починаха 13 деца. \r\nОт организацията уточниха, че последният смъртен случай  е бил на шестгодишно момче в Италия, където от миналия юни има над 3, 300 случая на заразени и два смъртни случая. Вирусът също така е причинил смъртта на 31 деца в Румъния. \r\nОпасения за безопасността на ваксината накараха хиляди родители в Европа да не ваксинират децата си. През май италианските власти направиха 12 ваксини задължителни за деца, за да се борят с това, което правителството определи като „дезинформация“.  Мария Динкова", "date": "2017-07-11", "title": "СЗО: За последната година 35 деца са починали от морбили в Европа"}
{"url": "http://www.focus-news.net/news/2017/07/11/2414454/fox-news-pentagonat-ne-mozhe-da-potvardi-che-liderat-na-teroristichnata-grupirovka-islyamska-darzhava-e-ubit.html", "text": "Пентагонът не може да потвърди, че лидерът на терористичната групировка „Ислямска държава“ Абу Бакр ал Багдади е бил убит, предава Fox News. \r\nСирийската обсерватория за правата на човека и иракският телевизионен канал Al Sumaria News първоначално съобщиха новината за смъртта на най-издирвания екстремист, като и двете се позоват на източници в терористичната организация. \r\nДо момента е имало няколко случая, когато е била обявявана смъртта на Багдади, но впоследствие информацията се е оказвала невярна. През юни беше съобщено, че руските сили са ликвидирали Багдади, но все още няма доказателства за това. \r\nДопринасяйки за спекулациите, американският президент Доналд Тръмп във вторник написа в „Туитър“: „Голяма победа срещу „Ислямска държава!“ От коментара обаче не се разбира дали държавният глава има предвид смъртта на Багдади или някое друго събитие, например победата на подкрепяните от САЩ сили в битката за Мосул .  Мария Динкова", "date": "2017-07-11", "title": "Fox News: Пентагонът не може да потвърди, че лидерът на терористичната групировка „Ислямска държава“ е убит"}
{"url": "http://www.focus-news.net/news/2017/07/11/2414476/parvite-diplomati-na-balgariya-i-moldova-vitsepremierite-ekaterina-zaharieva-i-andrey-galbu-se-razbraha-da-otkriyat-prez-esenta-nashe-konsulstvo-v-tarakliya.html", "text": "Първите дипломати на България и Молдова - вицепремиерите Екатерина Захариева и Андрей Галбур, се разбраха днес да открият заедно новото българско консулство в град Тараклия. Двамата разговаряха с рамките на неформалната среща на външните министри от Организацията за сигурност и сътрудничество в Европа (ОССЕ) в Мауербах, Австрия. Това съобщиха от пресцентъра на Министерството на външните работи. Българското правителство взе решение за откриване на консулството, което ще обслужва нашето малцинство в Молдова, на 24 март т. г. Вече е избрана сграда и предстои нейното оборудване, като се очаква консулството да заработи през есента.  \r\nВ Молдова живеят 65 000 души с българско самосъзнание. \r\nВицепремиерът Галбур изрази подкрепа Тараклийският университет да стане филиал на български вуз. „Между нашите две държави има човешки мост - българите в Молдова“, изтъкна той. Вицепремиерът Захариева заяви пълна подкрепа за европейския път на Кишинев. \r\nПо време на форума на ОССЕ Захариева разговаря и с италианския външен министър Анджелино Алфано. Двамата обсъдиха предизвикателствата, пред които двете държави са изправени като външна граница на ЕС. Българският вицепремиер обясни, че миграционният натиск от Турция е намалял с 82% спрямо миналата година, но подчерта, че единственият начин да се противопоставим на трафикантите на хора е Съюзът надеждно да охранява границите си. Министър Алфано запозна Захариева със ситуацията по т.нар. Средиземноморски маршрут на мигрантите и заяви, че страната му работи с Либия за възпиране на трафика на хора. \r\nВ Мауербах министър Захариева разговаря още с външните министри на Австрия - Себастиан Курц, на Босна и Херцеговина - Игор Църнадак, на Кралство Нидерландия - Берт Кундерс, на Малта - Кармело Абела, и на Румъния - Теодор Мелешкану, с които обсъди редица въпроси от международния дневен ред.", "date": "2017-07-11", "title": "Първите дипломати на България и Молдова - вицепремиерите Екатерина Захариева и Андрей Галбу, се разбраха да открият през есента наше консулство в Тараклия"}
{"url": "http://www.focus-news.net/news/2017/07/11/2414477/predstoyashti-sabitiya-v-stranata-za-12-yuli-agentsiya-fokus.html", "text": "***\r\nОт 09.00 часа Народното събрание ще проведе редовното си пленарно заседание. \r\n***\r\nОт 10.00 часа Министерски съвет ще проведе седмичното си правителствено заседание.\r\n***\r\nОт 16.30 часа, в Sofia Event Center министърът на регионалното развитие и благоустройството Николай Нанков ще връчи наградата на победителя в конкурса „Градът - градове и градски пространства, сгради и вътрешни пространства”, който се провежда в рамките на Академия ГРАДЪТ 2017. \r\n***\r\nОт 10.00 часа, в зала „Триадица“ на Гранд хотел „София“, сдружение “Граждани за европейско развитие на България” организира конференция на тема „Етика, ценности и религия“. Събитието ще открият председателят на Сдружение „Граждани за европейско развитие на България“ и кмет на София Йорданка Фандъкова и председателят на Парламентарната група на ГЕРБ и зам.-председател на партията Цветан Цветанов.\r\n***\r\nОт 10.00 часа в Специализирания наказателен съд  ще се гледа делото срещу Николай П. и Виктор И. за образуване и ръководене на организирана престъпна група\r\n***\r\nОт 10.00 часа в Специализирания наказателен съд ще се гледа делото срещу Младен М., Мария Т., Полина Т., Ценка Г. и др. за образуване и ръководене на организирана престъпна група. \r\n***\r\nОт 10.30 часа в Специализирания наказателен съд ще се гледа делото срещу Александър М., Костадин Д., Станимир М. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Кольо К., Мариета В., Галина В. и др. за образуване и ръководене на организирана престъпна група. \r\n***\r\nОт 11.00 часа в заседателната зала 1 на Ректората ректорът проф. дфн Анастас Герджиков и заместник-ректорът по учебната дейност проф. д-р Ренета Божанкова ще информират представителите на медиите за хода на кандидатстудентската кампания на Софийския университет „Св. Климент Охридски“ за учебната 2 0 17 / 2 0 18 година и резултатите след първото класиране.\r\n***\r\nОт 11.30 часа в залата на Столична община, ул. „Париж“ 2, ще се състои откриваща пресконференция във връзка с тазгодишното издание на проект „Танцуваща София“.\r\n***\r\nОт 11.00 часа в пресклуб „България\" ще се проведе пресконференция за предстоящото рали „Твърдица-Елена\".\r\n***\r\nОт 11.00 часа в Мраморно фоайе в Столична библиотека ще бъде открита документалната изложба „Образът на Апостола в българската и световната литература и в изобразителното изкуство”.\r\n***\r\nОт 11.00 часа в Специализирания наказателен съд ще се гледа делото срещу Ивайло С., Венцислав Д., Петко С. и др. за образуване и ръководене на организирана престъпна група. \r\n***\r\nОт 14.00 часа в Специализирания наказателен съд ще се гледа делото срещу Огнян А., Ангел Т., Марин Я. и др. за образуване и ръководене на организирана престъпна група. \r\n***\r\nОт 18.00 часа в „Арена ди Сердика Резиденс Хотел“ ще се състои церемонията по награждаване в потребителската класация „Любимите марки“.\r\n***\r\nОт 18.00 часа в сградата на Главно мюфтийство на мюсюлманите в Република България - София ул. Братя Миладинови №27, ще бъде представена книгата на проф. Любомир Миков „Джамии и месджиди в България“.\r\n***\r\nОт 19.30 часа в Борисовата градина, ще се състои концерт от цикъла „Остров на музиката“ – Софийски духов оркестър.\r\n***\r\nОт 21.00 часа на откритата сцена пред хотел Добруджа във ваканционно селище Албена ще бъде представен концерт-спектакъл „Най-доброто от света на мюзикъла”.\r\n***\r\nОт 11.00 часа зала № 5 в сградата на Община Благоевград ще се проведе встъпителна пресконференция по проект „Инвестиции в подобряване качеството на образователната среда в Благоевградска професионална гимназия”.\r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Николай Малев ще има приемен ден за граждани. \r\n***\r\nОт 11.00 часа, в Пресклуба на БТА – Велико Търново, ВТУ „Св. Св. Кирил и Методий“ ще представи програма и участници в Международния семинар по български език и култура“. \r\n***\r\nОт  10.00 часа в заседателната зала на Община Враца, етаж 2 ще се извърши отваряне на ценови предложения по обществена поръчка с предмет: „Упражняване на строителен надзор и контрол по време на изпълнение на строително-монтажни работи във връзка с реализацията на проекти по Оперативна програма „Региони в растеж” 2014-2020 година по четири обособени позиции“.\r\n***\r\nОт 10.00 часа в градинката зад паметника на Христо Ботев, програмата „Лято в библиотеката 2017“ продължава с играта „Приказни пътечки“. \r\n***\r\nОт 10.00 часа в спортната зала на Гълъбово 12 отбора от регион Стара Загора и един отбор гост от Смолян ще се състезават в пет отборни дисциплини – кош, дартс, състезание с инвалидни колички, дърпане на въже и боулинг по време на Третите регионални игри за хора с увреждания.\r\n***\r\nОт 10.00 до 12.00 часа в Интерактивна зала в Регионална библиотека „Дора Габе“ ще се състои летен детски клуб „Играй и учи“ за деца от 6 до 14 години. \r\n***\r\nОт 20.30 часа в Летен театър ще се състои концерт на Орлин Горанов и приятелки – Маргарита Хранова, Кристина Димитрова, Мариана Попова, Тони Димитрова.\r\n***\r\nОт 12.00 часа в заседателна зала на Общината омбудсманът Мая Манолова и екип от експерти на институцията организират изнесена приемна за гражданите.\r\nВ 12.30 часа омбудсманът ще посети с. Тодорово, област Разград, където в читалище „Наука - 1937“ (ул. \"Васил Левски“ №27) ще се срещне с местни жители по повод жалба срещу закриването на ОУ „Васил Левски“.\r\n***\r\nОт 12.00 часа в Окръжен съд ще се гледа дело за постановяване на мярка за неотклонение на бившия управител на общинската болница в Дупница Росен Тимчев, обвинен в упражняване на професия без съответна правоспособност и за съставяне на неистински официален документ. \r\n***\r\nОбщинските съветници от ПП ГЕРБ в град Пловдив ще проведат приемни с граждани. Радослава Ташкова, председател на Групата на ПП ГЕРБ и заместник-председател на Общински съвет  - Пловдив и Георги Василев, ще се срещат с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков”№1А.  От 17.30 до 18.30 часа в същия офис с граждани ще се среща и д-р Аргир Аргиров. В офиса на ПП ГЕРБ в район „Източен” на ул. „Коста Паница”№5, от 17.00 до 18.30 часа приемен ден ще има Ани Лафчиева, а от 17.30 до 19.00 часа – Емил Русинов.\r\n***\r\nОт 11.00 часа в заседателната зала на Община Пловдив ще се проведе пресконференция по повод Европейско първенство по кану-каяк и паракану за мъже и жени - 14-16.07.2017 и Световно първенство по гребане за младежи и девойки до 23 години - 18-23.07.2017. \r\n***\r\nОт 12.00 часа  в малката зала на Регионалния исторически музей-Пловдив, площад „Съединение“ 1, ще се проведе пресконференция по случай премиерата на третото издание на  книгата “Българското опълчение в Освободителната Руско-турска война 1877-1878.“ на Стефан Кисов. \r\n***\r\nОт 10.30 часа в община Сандански екипът на областния управител Бисер Михайлов организира изнесена приемна за граждани.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 11.00 часа в Пресклуба на БТА – Стара Загора ще се проведе пресконференция на пенсионно осигурителна компания доверие.", "date": "2017-07-11", "title": "Предстоящи събития в страната за 12 юли (Агенция „Фокус“)"}
{"url": "http://www.focus-news.net/news/2017/07/11/2414479/sport-germanetsat-marsel-kitel-specheli-desetiya-etap-na-tur-dyo-frans.html", "text": "Германецът Марсел Кител спечели десетия етап на колоездачната обиколка на Франция. Това е неговата четвърта победа в тазгодишното издание на състезанието. Британецът Крис Фум запази жълтата фланелка на лидер в тура.\r\nРазстоянието от 178 км между Перигьо и Бержерак, Кител успя да измине за 4 часа и 1 минута. Неговият сънародник Джон Дегенколб финишира втори, а трети стана холандецът Дилън Гронуеджен.", "date": "2017-07-11", "title": "Спорт: Германецът Марсел Кител спечели десетия етап на „Тур дьо Франс“"}
{"url": "http://www.focus-news.net/news/2017/07/11/2414478/smolyan-obshtinata-razporezhda-v-dvumesechen-srok-sgradata-na-bivshiya-hotel-sokolitsa-da-bade-vazstanovena-sled-kato-e-padnala-chast-ot-pokriva.html", "text": "Комисия от дирекция „Устройство на територията и общинска собственост” в Община Смолян, водена от директора инж. Йордан Щонов и назначена със заповед на кмета Николай Мелемов, е извършила оглед на хотел „Соколица”. Това съобщиха от пресцентъра на Община Смолян. Поводът е, че снощи около 18,30 часа е паднала част от покрива на сградата. Неработещият хотел е собственост на Мария Шукерова, синдик на „Соколица - Смолян” ЕАД. Огледът е извършен в присъствието на адвокат, представляващ синдика. \r\nСлед огледа комисията е съставила констативен протокол и предлага  на основание чл.195, ал.4 и във връзка с чл.195, ал.1 и 3 от ЗУТ, кметът на Смолян Николай Мелемов да издаде заповед като задължи собственика Мария Шукерова в двумесечен срок да извърши възстановяване, поправяне и заздравяване на сградата като се премахне компрометираната част и се възстанови покривната конструкция. Собственикът се задължава при извършване на ремонтните дейности да спазва общите правила на Закона за устройство на територията и нормативните актове по неговото прилагане. Задължават се собствениците на имота при поправяне и заздравяване на сградата да предприемат мерки относно обезопасяване на имота.\r\nСобственикът трябва да бъде уведомен, че при неизпълнение на дадените предписания, Община Смолян ще приложи разпоредбите на чл.21 от Наредбата за принудително  изпълнение на заповеди за премахване, ремонтиране, преобразуване, заздравяване, обезопасяване, хигиенизиране и естетизиране на строежи или части от тях от органите на Община Смолян.\r\nКонстативният протокол е изпратен на синдика, а сградата още днес е обезопасена с лента.", "date": "2017-07-11", "title": "Смолян: Общината разпорежда в двумесечен срок сградата на бившия хотел „Соколица” да бъде възстановена, след като е паднала част от покрива"}
{"url": "http://www.focus-news.net/news/2017/07/11/2414448/afp-sasht-i-katar-podpisaha-sporazumenie-za-borba-sreshtu-terorizma.html", "text": "Във вторник САЩ и Катар обявиха, че са подписали споразумение за борба срещу тероризма, предава AFP. Това се случва в момент, когато срещу емирството са наложени санкции от страната на съседните държави. Саудитска Арабия и нейните съюзници  обвиниха Доха в подкрепяне на екстремизъм. \r\nАмериканският държавен секретар Рекс Тилърсън и катарският министър на външните работи Мохамед бин Абдулрахман ал Тани съобщиха новината по време на съвместна пресконференция в Доха.  Мария Динкова", "date": "2017-07-11", "title": "AFP: САЩ и Катар подписаха споразумение за борба срещу тероризма"}
{"url": "http://www.focus-news.net/news/2017/07/11/2414480/5-godishno-dete-i-64-godishen-mazh-postradaha-sled-kato-byaha-zatrupani-ot-bager-v-rayona-na-selo-brezhani-obzor.html", "text": "5-годишно дете и 64-годишен мъж пострадаха, след като бяха затрупани от багер в района на село Брежани. Инцидентът е възникнал вчера, 10 юли. По време на изкопни работи с багер на отводнителен канал, намиращ се в частен имот в землището на село Брежани, възрастният мъж, който е италиански гражданин, е допуснал преобръщане на машината, в резултат на което е счупил левия си крак. Пострадалият е настанен в МБАЛ – Благоевград без опасност за живота. При инцидента е пострадало и возещо се на машината дете, което е транспортирано в УМБАЛСМ \"Н. И. Пирогов\" с травма на главата и контузия на гръдния кош, където е под наблюдение и е без опасност за живота. Говорителят на болницата Мария Пойразова обясни, че затиснатото от багер дете е настанено в детската реанимация на болницата и е в съзнание. При транспортирането му в болничното заведение в София в понеделник вечерта то е било в съзнатание. Детето е със съчетана травма и му се прилага реанимационно лечение. Йони Гатовска, говорител на Областна дирекция на МВР-Благоевград, съобщи, че по случая е образувано досъдебно производство.", "date": "2017-07-11", "title": "5-годишно дете и 64-годишен мъж пострадаха, след като бяха затрупани от багер в района на село Брежани (ОБЗОР)"}
{"url": "http://www.focus-news.net/news/2017/07/11/2414481/nimh-zhalt-kod-za-opasno-visoki-temperaturi-e-v-sila-za-25-oblasti-na-stranata-za-12-yuli-2017-g.html", "text": "Жълт код за опаснo високи температури е в сила за 25 области на страната за 12 юли 2017 г. Това показва справка на интернет страницата на Националния институт по метеорология и хидрология (НИМХ) към БАН. Предупреждението за потенциално опасните метеорологични условия важи за областите: Видин, Монтана, Враца, Плевен, Велико Търново, Русе, Габрово, Ловеч, София област, София, Перник, Кюстендил, Благоевград, Пазарджик, Пловдив, Стара Загора, Хасково и Кърджали, Смолян, Ямбол, Сливен, Търговище, Разград, Силистра, Шумен. В тези области времето ще бъде горещо с максимални температури между 34° и 37°.", "date": "2017-07-11", "title": "НИМХ: Жълт код за опаснo високи температури е в сила за 25 области на страната за 12 юли 2017 г."}
{"url": "http://www.focus-news.net/news/2017/07/11/2414484/prezidentat-rumen-radev-posledovatelnata-proevropeyska-politika-na-cherna-gora-e-primer-za-vsichki-darzhavi-ot-zapadnite-balkani.html", "text": "Най-важната предпоставка за гарантирането на стабилността и сигурността и постигането на висок икономически ръст в Западните Балкани е реализацията на европейската перспектива на държавите от региона. Този въпрос ще бъде сред приоритетите на предстоящото Българско председателство на Съвета на ЕС през 2018 г. Това заяви президентът Румен Радев в Цетине на съвместна пресконференция с държавния глава на Черна гора Филип Вуянович. България е готова да продължи да подпомага процеса на европейска интеграция на Черна гора, включително и с експертиза на наши специалисти, подчерта Румен Радев. Това съобщиха от прессекретариата на държавния глава. Президентът Радев е на двудневно посещение в страната в навечерието на Деня на държавността на Черна гора – 13 юли, по покана на президента Филип Вуянович. \r\nРумен Радев оцени високо отговорната позиция и последователните усилия на Черна гора в утвърждаването ѝ като положителен пример за държавите от региона. Президентът припомни, че постигането на пълноправно членство в ЕС зависи „изцяло от индивидуалните постижения при изпълнението на установените критерии“ и открои Черна гора като най-напредналата държава в този процес.   \r\nДвамата президенти обсъдиха перспективите за задълбочаване на сътрудничеството между България и Черна гора в сферите на икономиката, инфраструктурата и сигурността, както и по отношение на приоритетните политики за региона. Румен Радев и Филип Вуянович бяха единодушни, че развитието на регионалната инфраструктура е от ключово значение  и за двете държави. \"По-добрата транспортна, енергийна и дигитална свързаност в Югоизточна Европа ще създаде много по-добри условия за бизнеса, за увеличаване на инвестициите, както и за свободната комуникация на гражданите\", заяви Румен Радев.\r\nБългарският президент поздрави Филип Вуянович по случай присъединяването на Черна гора към НАТО. „Република България винаги е била сред най-активните поддръжници на евроатлантическата интеграция на Черна гора“, каза държавният глава и изрази готовността на страната ни да подпомогне процеса на обучение и реформа на Черногорските въоръжени сили.  \r\nФилип Вуянович изрази благодарност към България за дългогодишната подкрепа за европейската и евроатлантическата интеграция на Черна гора. \"Удовлетворен съм, че България изрази желание неин ключов приоритет по време н Българското председателство на Съвета на ЕС да бъде европейската интеграция на региона на Западните Балкани. Между нашите две държави съществуват отношения на дълбоко доверие, а вековните исторически и културни връзки са предпоставка за отличните ни отношения\", заяви черногорският президент.\r\nПо-рано днес в Подгорица Румен Радев проведе срещи с министър-председателя на Черна гора Душко Маркович и с председателя на Скупщината в Подгорица Иван Брайович. Душко Маркович и Иван Брайович подчертаха пред българския държавен глава готовността на Черна гора да отвори всички преговорни глави в рамките на Българското председателство на Съвета на ЕС. \r\nПо време на срещите си в Подгорица Румен Радев призова за задълбочаване на връзките в областта на науката и образованието и за активизиране на академичния обмен между България и Черна гора. Обсъдено беше и свикването на нова среща на смесената икономическа комисия, както и засилване на сътрудничеството между стопанските камари в двете държави за насърчаване на икономическия обмен и взаимните инвестиции.", "date": "2017-07-11", "title": "Президентът Румен Радев: Последователната проевропейска политика на Черна гора е пример за всички държави от Западните Балкани"}
{"url": "http://www.focus-news.net/news/2017/07/11/2414486/plamen-sabev-istoricheski-muzey-popovo-otkrit-e-ofitsialniyat-vhod-na-banyata-koyato-prouchvat-arheolozite-na-kasnoantichnata-krepost-kovachevsko-kale.html", "text": "Открит е официалният вход на банята, която проучват археолозите на късноантичната крепост „Ковачевско кале“. Това съобщи за Радио „Фокус“-Шумен Пламен Събев, директор на Историческия музей в Попово. Обществената баня вероятно е била с колонада, което говори за представителност на постройката. „До края на месеца вероятно голяма част от това съоръжение ще бъде разкрито и ще има повече яснота, надяваме се да успеем да уловим откъде се е захранвало с вода и да проверим нашите хипотези“, каза Пламен Събев. \r\nТой уточни, че през настоящия археологически сезон, под ръководството на доц. д-р Олег Александров, се работи по разкриването на откритата през 2013 година баня. Това е участък, разположен от вътрешната страна на крепостната стена, между нея и хореума, който е изграден непосредствено до входната врата на крепостта. Сред важните резултати от проучванията дотук Пламен Събев посочи и размера на банята. „Оказва се, че термите са доста големи като размери, между 200-300 кв. м по предварителни преценки от направени сондажи и хванати отделни зидове. Това говори за една мащабна обществена постройка, ще се окаже, че въобще в тази късноантична крепост всичко е било мащабно“, каза Пламен Събев. \r\nТой припомни, че хореумът - зърнохранилището на крепостта, което вероятно е било първопричината за издигането на мощното фортификационно съоръжение, е на два етажа, с 25 метра ширина и 51 метра дължина. Пламен Събев посочи, че към момента движимите находки не са много, открити са антични монети, очаква се при достигане на подовите нива броят на находките да се увеличи.\r\nИвелина ИВАНОВА", "date": "2017-07-11", "title": "Пламен Събев, Исторически музей-Попово: Открит е официалният вход на банята, която проучват археолозите на късноантичната крепост „Ковачевско кале“"}
{"url": "http://www.focus-news.net/news/2017/07/11/2414487/the-local-parizh-se-podgotvya-za-poseshtenieto-na-donald-tramp.html", "text": "В четвъртък американският президент Доналд Тръмп ще пристигне във френската столица и в момента текат последни приготовления за визитата, в която неговите френски домакини са решени да покажат, че „Париж си е все още Париж“, пише The Local. \r\nДоналд Тръмп беше поканен да бъде  почетен гост на церемониите по повод 14 юли в Париж. Но не беше отдавна, когато Тръмп ядоса много французи,  заявявайки: „Няма да отида във Франция. Франция вече не е Франция“. Този коментар американският лидер направи през юли миналата година, след като джихадист уби свещеник в северната част на страната.  Мария Динкова", "date": "2017-07-11", "title": "The Local: Париж се подготвя за посещението на Доналд Тръмп"}
{"url": "http://www.focus-news.net/news/2017/07/11/2414485/aa-turtsiya-othvarli-obvinenieto-che-tya-e-vinovna-za-provala-na-pregovorite-za-kipar.html", "text": "Във вторник министърът на външните работи на Турция Мевлют Чавушоглу определи като „неправилни“ изказванията, в които гръцки Кипър обвинява Турция за провала на преговорите в Швейцария, предава Anadolu Agency. \r\nОсвен това Чавушоглу подчерта, че при преговорите не може „всяко искане“, което се постави на масата, да бъде прието.\r\n„Ако от нас бъде поискано да приемем нещо абсурдно, то ние разбира се ще откажем“, допълни турският министър.  Мария Динкова", "date": "2017-07-11", "title": "АА: Турция отхвърли обвинението, че тя е виновна за провала на преговорите за Кипър"}
{"url": "http://www.focus-news.net/news/2017/07/11/2414489/pazardzhik-reditsa-narusheniya-sa-konstatirani-pri-proverki-i-pozharogasitelni-deystviya-v-zhilishtni-sgradi-v-oblastta.html", "text": "С цел недопускане на инциденти и трагични последствия от възникване на пожари в жилищни сгради служителите от Регионалната дирекция Пожарна безопасност и защита на населението – Пазарджик информират, че при извършвани проверки и при пожарогасителни действия  в жилищни сгради се констатират редица нарушения на противопожарните правила. Това съобщиха от  пресцентъра на ОДМВР – Пазарджик. Сред констатираните нарушения са преградени и обособени като складови помещения пространства от етажните и междуетажни площи; складиране на горими материали по пътищата за евакуация; Затрудняване на достъпа до пожарните кранове; поставяне на материали и оборудване, както и изграждане на други препятствия, с които се намалява широчината на евакуационните пътища и други. \r\nТова води до нарушаване на условията за успешна евакуация, ограничаване достъпа на дежурните противопожарни екипи до жилища и помещения, затруднява пожарогасителните и аварийно – спасителни действия и способства за бързото развитие на пожара съпроводено с отделяне на висока температура и силно токсични продукти на горене. Начинът на ползване на общите части в жилищните сгради и поддържането на противопожарния режим в тях е отговорност на собствениците и е регламентиран в Закона за управление на етажната собственост. \r\nЧлен 32 и член 34 от Наредба № 8121з-647/01.10.2014 г. за правилата и нормите за пожарна безопасност при експлоатация на обектите забраняват складирането на материали и оборудване в коридорите, стълбищата и другите пътища за евакуация, както и възпрепятстване на достъпа до вътрешни пожарни кранове. При констатирани нарушения на нарушителите ще бъдат съставяни актове за установяване на административно нарушение по чл. 260 от Закона на МВР, уточняват от полицията.", "date": "2017-07-11", "title": "Пазарджик: Редица нарушения са констатирани при проверки и пожарогасителни действия в жилищни сгради в областта"}
{"url": "http://www.focus-news.net/news/2017/07/11/2414490/afp-portugalskata-prokuratura-shte-obvini-18-politsai-v-izmachvane-na-mladi-mazhe-ot-afrikanski-proizhod.html", "text": "Във вторник португалската прокуратура обвини 18 полицейски служители от един полицейски участък извън Лисабон за задържането и измъчването на шестима млади мъже от африкански произход, които са се опитали да изразят недоволство от ареста  на свой приятел, предава AFP. \r\nПолицаите в град Алфражиде, намиращ се северозападно от столицата, ще бъдат съдени  заради „измъчване и друго жестоко отношение“, както и други обвинения, свързани с инцидента, уточниха от прокуратурата. \r\nПрез февруари 2015 г. петима мъже на възраст между 23 г. и 25 г. са отишли в полицейския участък, за да изразят протеста си срещу „необоснования и жестокия“ арест на един от своите приятели от квартал, известен с предимно имигрантското си население от Кабо Верде, бивша португалска колония. \r\nСлед това петимата мъже също са били задържани и „унижени“, се отбелязва в заключението на съдебното разследване.  Мария Динкова", "date": "2017-07-11", "title": "AFP: Португалската прокуратура ще обвини 18 полицаи в „измъчване“ на млади мъже от африкански произход"}
{"url": "http://www.focus-news.net/news/2017/07/11/2414483/washington-examiner-predi-godina-donald-tramp-mladshi-e-iskal-da-poluchi-ot-rusiya-informatsiya-koyato-da-navredi-na-hilari-klintan.html", "text": "Във вторник най-големият син на американския президент Доналд Тръмп младши публикува в социалната мрежа „Туитър“ имейли, които показват, че той е бил готов миналата година да получи индиректно от Русия информация, която е щяла да навреди на Хилари Клинтън, пише вестник Washington Examiner.  \r\nВ един от публикуваните имейли се вижда кореспонденцията на Тръмп младши с Роб Голдстоун, който миналата година е организирал срещата му с руския адвокат Наталия Веселницкая. \r\n„Очевидно това е много важна и чувствителна информация, но е част от Русия и подкрепата на нейното правителство за г-н Тръмп“, отбелязва Голдстоун в първия си имейл до Тръмп младши, изпратен на 3 юни. \r\nВ него се допълва, че кампанията на Тръмп може да получи достъп до „официални документи и информация, които биха инкриминирали Хилари Клинтън и нейните отношения с Русия и биха били много полезни за твоя баща“. \r\nВ отговор Тръмп младши пише, че „ако това, което казваш, е истина, харесва ми“ и уточнява, че иска да проведе срещата през следващата седмица.  Мария Динкова", "date": "2017-07-11", "title": "Washington Examiner: Преди година Доналд Тръмп младши е искал да получи от Русия информация, която да навреди на Хилари Клинтън"}
{"url": "http://www.focus-news.net/news/2017/07/11/2414508/pazardzhik-8-akta-za-narusheniya-sa-sastavili-prez-yuni-ekspertite-ot-otdel-kontrol-na-hranite-pri-odbh.html", "text": "Инспекторите от отдел „Контрол на храните” при Областната дирекция по безопасност на храните /ОДБХ/ в Пазарджик са извършили през месец юни 655 проверки, каза за Радио „Фокус” – Пазарджик инж. Антоанета Копривщенова, експерт в дирекцията. „Връчени са 42 предписания – за несъответствие с материална база, сградофонд и оборудване, система за самоконтрол, документация, за извършване на ремонт, за спазване на наредбата за специфичните изисквания за производство, събиране, транспортиране и преработка на сурово краве мляко. Връчени са предписания също да се спре продажба на плодове и зеленчуци, за възбраняване на гъби манатарки, да не се предлагат храни без регистрация на обект по чл. 12 от Закона за храните”, допълни Копривщенова. „През месеца са съставени 8 акта за установяване на административни нарушения – за съвместно съхранение на годни с негодни храни от животински произход, за липса на система за самоконтрол, за храни без етикет, за незаконна търговия с храни от моторно превозно средство. Бракувани са 8 кг кайма и овчи пържоли, както и 1.600 кг гъби манатарки. Имаме проверки по жалби за три нерегламентирани обекта за преработка на гъби, два от които са основателни и съответно са съставени актове, както и за храни без етикет”, уточни експертът.\r\nТеодора ДИМИТРОВА", "date": "2017-07-11", "title": "Пазарджик: 8 акта за нарушения са съставили през юни експертите от отдел „Контрол на храните” при ОДБХ"}
{"url": "http://www.focus-news.net/news/2017/07/11/2414507/afp-donald-tramp-pohvali-svoya-sin-za-proyavenata-ot-nego-otkrovenost.html", "text": "Във вторник американският президент Доналд Тръмп защити своя най-голям син Доналд Тръмп младши, който в момента е обект на критики заради срещата си с руски адвокат, проведена миналата година по време на предизборната кампания в САЩ, предава AFP. \r\nДържавният глава похвали проявената от него откровеност, след като по-рано днес Тръмп младши публикува в профила си в „Туитър“ имейли, свързани с въпросната среща \r\n„Моят син е човек с изключителни качества“, подчерта Тръмп в изявление, което беше прочетено от говорителя на Белия Дом Сара Сандърс.  Мария Динкова", "date": "2017-07-11", "title": "AFP: Доналд Тръмп похвали своя син за проявената от него откровеност"}
{"url": "http://www.focus-news.net/news/2017/07/11/2414511/plovdiv-initsiativata-tsvete-za-apostola-shte-vazpitava-detsata-na-karlovo-v-patriotizam.html", "text": "С инициативата „Цвете за Апостола” ще бъдат възпитавани децата на Карлово в патриотизъм. Това съобщи за Радио „Фокус” Пловдив директорът на библиотеката в Карлово Мирослав Колев. „Приканваме децата и техните родители да дойдат на паметника на Апостола, облечени в народни носии и да донесат стрък цвете на паметника на Апостола, в петък от 09.30 ч.”, каза Колев. „Ще се радваме в инициативата да се включат повече родители, баби и дядовци, защото възпитанието в любов към род и родина започва именно от дома, семейството, традициите и родовата памет”, добави Мирослав Колев. \r\nТова е първата част от родолюбивата инициатива, която е насочена към най-малките. Освен това младите патриоти от структурата на ВМРО в града, инициатори на тази идея, се канят да дежурят всяка вечер от 16 до 18 юли пред паметника на Левски, облечени в четнически униформи и въоръжени с пушки. Там те ще раздават брошури с родословното дърво на Васил Иванов Кунчев. „За всяко дете ще има и изненада”, каза Колев. Целта е да се възпитават най-малките в патриотизъм, да се насърчи интереса им към историята ни и българските традиции, да се подхранва българщината у тях.\r\nОрганизаторите благодарят за оказаното съдействие на Национален музей „Васил Левски” в Карлово, на Сдружение „Българска история”, на Христина Богданова, правнучка на Яна, най-голямата сестра на Левски, както и на техните приятели от Клисура.\r\nЦветана ТОНЧЕВА", "date": "2017-07-11", "title": "Пловдив: Инициативата „Цвете за Апостола” ще възпитава децата на Карлово в патриотизъм"}
{"url": "http://www.focus-news.net/news/2017/07/11/2414506/kyustendil-dvama-dushi-postradaha-pri-sblasak-mezhdu-vlak-i-taksimetrov-avtomobil-na-zhp-prelez-kray-kocherinovo-obzor.html", "text": "Влак, пътуващ по линията София – Кулата блъсна таксиметров автомобил на железопътен прелез край Кочериново. Инцидентът е възникнал малко след 14.00 часа на обяд, на обезопасен железопътен прелез, при спусната бариера и работеща сигнализация. Водачът на таксиметровия автомобил не се е съобразил с това и при извършване на маневра от негова страна се е стигнало до сблъсъка с влака. Вследствие на инцидента,  пострадаха мъж и жена, пътуващи в лекия автомобил. Установено е, че мъжът е с контузия на главата и съмнение за комоцио. Пострадалата жена е с нараняване на левия крак. Двамата са настанени в болницата в Благоевград.\r\nВенцеслав ИЛЧЕВ", "date": "2017-07-11", "title": "Кюстендил: Двама души пострадаха при сблъсък между влак и таксиметров автомобил на жп прелез край Кочериново (ОБЗОР)"}
{"url": "http://www.focus-news.net/news/2017/07/11/2414509/kyustendil-vsichki-koridori-na-sporten-kompleks-osogovo-shte-badat-osnovno-remontirani.html", "text": "Всички коридори на спортен комплекс „Осогово” в Кюстендил ще бъдат основно ремонтирани. Това каза пред Радио „Фокус” – Кюстендил Васил Гиков, зам.-директор на Общинско предприятие „Управление на общински имоти”. По думите му вече е извършен ремонт на основния вход на спортния комплекс, а сега дейностите са насочени към коридорите, свързващи залите на комплекса. „Тези коридори са в неугледно състояние. Надявам се, че до месец-два, хората, които минават по тези коридори, виждат в какво неугледно състояние бяха, да бъдат в приветлив вид”, каза Васил Гиков. Според него ремонти се правят непрекъснато в спортната база. Подновени и ремонтирани са и всички зали, използвани от спортните клубове.\r\nВенцеслав ИЛЧЕВ", "date": "2017-07-11", "title": "Кюстендил: Всички коридори на спортен комплекс „Осогово” ще бъдат основно ремонтирани"}
{"url": "http://www.focus-news.net/news/2017/07/11/2414512/tenis-dzhoana-konta-stiga-do-polufinalite-na-uimbaldan.html", "text": "Британката Джоана Конта победи румънката Симона Халеп, предава BBC. Конта извоюва победата си срещу румънката с 6:7,7:6,6:4. Конта е първата британка полуфиналист от 1978 година насам. Конта ще се изправи в мач срещу американката Винъс Уилямс.", "date": "2017-07-11", "title": "Тенис: Джоана Конта стига до полуфиналите на Уимбълдън"}
{"url": "http://www.focus-news.net/news/2017/07/11/2414510/api-vazstanoveno-e-dvizhenieto-v-dvete-lenti-po-pat-i-4-omurtag-targovishte-pri-boaza.html", "text": "Възстановено е движението в двете ленти по път I-4 Омуртаг - Търговище, при Боаза. Това съобщиха от пресцентъра на Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-11", "title": "АПИ: Възстановено е движението в двете ленти по път I-4 Омуртаг - Търговище, при Боаза"}
{"url": "http://www.focus-news.net/news/2017/07/11/2414516/afp-sasht-odobryavat-orazheyna-sdelka-za-4-miliarda-dolara-s-rumaniya.html", "text": "Държавният департамент на САЩ заяви, че е готов да одобри продажбата на ПВО системи „Пейтриът“ на Румъния, предава AFP. \r\nСделката, която най-вероятно ще бъде сключена, ще бъде на стойност 3.9 милиарда долара.\r\n„Държавният департамент решително одобри вероятната оръжейна сделка с Румъния, за ПВО системи Пейтриът, както и нужното за тях оборудване“, заявиха от американската институция в официално изявление.\r\nАмериканският конгрес има 30 дена за да издигне възражения срещу сделката, което едва ли ще се случи, тъй като Румъния е член на НАТО. Симеон Миланов", "date": "2017-07-11", "title": "AFP: САЩ одобряват оръжейна сделка за 4 милиарда долара с Румъния"}
{"url": "http://www.focus-news.net/news/2017/07/11/2414517/the-independent-shvedski-deputati-obviniha-turskiya-prezident-v-genotsid-i-prestapleniya-sreshtu-chovechestvoto.html", "text": "Шведски депутати подадоха жалба срещу турския президент Реджеп Тайип Ердоган, обвинявайки го в геноцид и престъпления срещу човечеството, предава The Independent . \r\nПетима шведски народни представители сезираха прокуратурата за ролята на президента Ердоган в кървавия конфликт между турските сили за сигурност и различни кюрдски милиции от 2015 г. насам.\r\nТова е първият случай на обвинение срещу чуждестранен държавен глава в Швеция.\r\nШведските депутати смятат, че още няколко турски политици, включително премиерът Бинали Йълдъръм, трябва да бъдат държани отговорни за „военни престъпления“.\r\nПетимата депутати са представители на шведската „Лява партия“. Ако прокуратурата реши да започне разследване по обвиненията им, може да издаде заповед за ареста на турския президент, в случай, че той стъпи на територията на Швеция. Симеон Миланов", "date": "2017-07-11", "title": "The Independent: Шведски депутати обвиниха турския президент в геноцид и престъпления срещу човечеството"}
{"url": "http://www.focus-news.net/news/2017/07/11/2414518/tenis-garbine-mugurusa-shte-igrae-sreshtu-magdalena-ribarikova.html", "text": "Испанката Мугуруса победи Светлана Кузнецова с 6:3, 6:4. Мачът между двете продължи 1 ч и 15 мин. В четвъртък Мугуруса ще се изправи срещу Магдалена Рибарикова, след като словачката победи Коко Ванденвеге с 6:3,6:3.", "date": "2017-07-11", "title": "Тенис: Гарбине Мугуруса ще играе срещу Магдалена Рибарикова"}
{"url": "http://www.focus-news.net/news/2017/07/11/2414513/reuters-visokopostaveni-ruski-i-amerikanski-diplomati-shte-se-sreshtnat-vav-vashington.html", "text": "Американският заместник-държавен секретар Томъс Шанън ще се срещне с руския заместник-министър на външните работи Сергей Рябков във Вашингтон следващата седмица, предава Reuters.\r\nСрещата е планирана за понеделник. От руска страна отмениха по-ранна среща между двамата миналия месец, след като САЩ добавиха 38 души и организации в списъка със санкционирани.\r\nПревод и редакция: Симеон Миланов", "date": "2017-07-11", "title": "Reuters: Високопоставени руски и американски дипломати ще се срещнат във Вашингтон"}
{"url": "http://www.focus-news.net/news/2017/07/11/2414520/anadolu-agency-turtsiya-ochakva-liberiya-da-predprieme-deystviya-sreshtu-organizatsiyata-na-gyulenistite-feto.html", "text": "Турция очаква Либерия да действа срещу организацията на гюленистите „ФЕТО“, предава Anadolu Agency  .\r\nТурският външен министър Мевлют Чавушоглу заяви това по време на посещение в столицата на Либерия Монровия.\r\n„Изразих притесненията ни, че ФЕТО се разполага в Либерия. Искам да подчертая, че ФЕТО не е заплаха само за Турция, но и за всички страни, където е активна“, заяви по време на пресконференция с либерийския си колега, Мевлют Чавушоглу. \r\n„Очакваме либерийските ни приятели да вземат нужните стъпки срещу тази много опасна терористична организация, и дейността й тука“, добави турският външен министър.  Симеон Миланов", "date": "2017-07-11", "title": "Anadolu Agency: Турция очаква Либерия да предприеме действия срещу организацията на гюленистите „ФЕТО“"}
{"url": "http://www.focus-news.net/news/2017/07/11/2414515/tass-sergey-lavrov-schita-che-ikonomicheskite-sanktsii-na-es-i-sasht-sreshtu-siriya-vloshavat-humanitarnata-kriza-v-stranata.html", "text": "Икономическите санкции, които Европейският съюз и САЩ въведоха срещу Сирия, възпрепятстват преодоляването на хуманитарната криза в страната, предава ТАСС.\r\nТова заяви руският външен министър Сергей Лавров по време на пресконференция след срещата си с Федерика Могерини в Брюксел.\r\n„Знаем, че Европейският съюз е допринесъл много за облекчаването на страданията на сирийския народ, но може би е време, струва ми се, отдавна вече, да се погледнат и хуманитарните последствия от санкциите, които ЕС и САЩ въведоха против Сирия“, заяви руският външен министър. Симеон Миланов", "date": "2017-07-11", "title": "ТАСС: Сергей Лавров счита, че икономическите санкции на ЕС и САЩ срещу Сирия влошават хуманитарната криза в страната"}
{"url": "http://www.focus-news.net/news/2017/07/11/2414519/reuters-sasht-provedoha-uchenie-pri-koeto-uspeshno-simuliraha-svalyaneto-na-balistichna-raketa-podobna-na-razrabotvanite-v-severna-koreya.html", "text": "САЩ свалиха опитна балистична ракета, подобна на разработваните от Северна Корея при учение с противоракетните системи THAAD, предава Reuters.\r\nАмериканското учение е протекло над Тихия океан. \r\nТова е първото изпитание на системата THAAD срещу междуконтинентална балистична ракета, която според експерти, е по-бърза и трудна цел от обикновените ракети с малък обсег.\r\nАмериканските власти подчертаха, че балистичната ракета е била проектирана специално, за да прилича на оръжията, които биха могли да заплашат САЩ или съюзниците на страната. Симеон Миланов", "date": "2017-07-11", "title": "Reuters: САЩ проведоха учение, при което успешно симулираха свалянето на балистична ракета, подобна на разработваните в Северна Корея"}
{"url": "http://www.focus-news.net/news/2017/07/11/2414482/toma-bikov-gerb-komisiyata-proveryavashta-razhodvaneto-na-finansite-za-ndk-predstoi-da-izslusha-prokuraturata-dans-i-vsichki-organi-koito-izvarshvat-proverki-v-kulturnata-institutsiya.html", "text": "На следващото заседание на Комисията, проверяваща разходването на финансите за НДК, предстои да бъдат изслушани Прокуратурата, ДАНС и всички органи, които извършват проверки в културната институция. Това каза в предаването „Това е България“ на Радио „Фокус“ Тома Биков, депутат от ГЕРБ и член на временната парламентарна комисия. По думите му след днешното заседание на структурата ще бъдат изискани документи от различни институции, които имат пряко отношение към казуса. „В края на юли ще излезем с доклад, с който ще информираме българските граждани за това какво се случва с подготовката на НДК за европредседателството. Това е правомощието на комисията, тя няма правомощия да каже кой е виновен и кой е невинен, няма правомощия да каже кое е законосъобразно, защото това го казва съдът, а не Народното събрание. И ако действително искаме чисто добронамерено да решим някои проблеми в НДК, по-скоро трябва да се придържаме към тази линия, а не да се опитваме да правим някакви генерални изводи от типа на това, че правителството е корумпирано, защото в НДК всичко е корупция и всякакви други такива подобни изявления. Те не помагат, нито на НДК, нито на председателството на България, нито пък дават достоверна информация на българските граждани по този казус, а се създава една пушилка и мътилка“, коментира Тома Биков. \r\nТой потвърди, че подготовката за председателство върви добре и, въпреки забавянето в определени отношения, сроковете ще бъдат изпълнени. Той подчерта, че гръмкото и грандиозно изопачаване на проблемите от страна на БСП е излишно, защото това, което се говори от тях, е поредната лъжа.", "date": "2017-07-11", "title": "Тома Биков, ГЕРБ: Комисията, проверяваща разходването на финансите за НДК, предстои да изслуша Прокуратурата, ДАНС и всички органи, които извършват проверки в културната институция"}
{"url": "http://www.focus-news.net/news/2017/07/11/2414514/the-guardian-mozhe-da-ima-nuzhda-ot-prehoden-period-pri-izlizaneto-na-velikobritaniya-ot-evropeyskiya-sayuz.html", "text": "Британският министър по въпросите, касаещи Брекзит Дейвид Дейвис заяви, че може да се наложи да има преходен период при излизането на Обединеното кралство от Европейския съюз, предава The Guardian .\r\nМинистър Дейвид Дейвис заяви, че това ще бъде по-скоро заради Франция, Белгия и Холандия, отколкото Великобритания.\r\nОтричайки твърденията, че Великобритания е смекчила позицията за „твърд“ Брекзит, той каза пред Камарата на лордовете, че най-близките съседи на страната не са готови за предстоящите промени като граничния контрол и митническите проверки.\r\nТакива „практични неща“ налагат  по-скоро нуждата от преходен период, отколкото от смяната на правителствената стратегия, смята министър Дейвис. Симеон Миланов", "date": "2017-07-11", "title": "The Guardian: Може да има нужда от \"преходен\" период при излизането на Великобритания от Европейския съюз"}
{"url": "http://www.focus-news.net/news/2017/07/11/2414488/za-parvite-pet-mesetsa-na-2017-g-natrupanata-zaguba-na-ndk-e-nad-3-mln-lv-obzor.html", "text": "За първите пет месеца на 2017 г. натрупаната загуба на НДК е над 3 млн. лв. Това обяви министърът за Българското председателство на Съвета на ЕС през 2018 г. Лиляна Павлова по време изслушването ѝ на първото заседание на временната парламентарна комисия за НДК. Министър Павлова заяви, че не стои въпросът за отнемането на българското председателство на Съвета на Европейския съюз и определи тази информация като \"фалшива новина\". Като невярно тя определи и твърдението, че има възможност сградата на председателството да не е НДК. Павлова коментира, че е инициирала четири проверки в НДК. По думите ѝ одитът на трите обществени поръчки на НДК е показал нарушения в процедурата и незаконосъобразни действия. Павлова посочи, че мотив за освобождаването на изпълнителния директор на НДК е отказът му да изпълнява функциите си. Павлова заяви, че той не е предоставял изискваните документи и не е отговарял на писмата ѝ. \r\nПавлова заяви, че по договора за проектиране и ремонт на сградата на НДК е установено  закъснение в планирания график, липса на надзор и на разрешение за строеж, както и одобрен работен проект по отношение на необходимите ремонтни дейности.  Тя подчерта, че освен липса на работен проект и разрешение за строеж, текущият ремонт е бил извършен седем месеца без наличие на инвеститорски екип. Министърът на европредседателството коментира, че има частично преустановяване на ремонтните дейности на сградата. По думите ѝ текущите ремонти в НДК продължават, но дейностите по проекта са преустановени до одобряване на работен проект и до издаването на разрешение за строеж. Павлова подчерта, че тя не е оказвала натиск за обществени поръчки, защото те са проведени много преди тя да бъде принципал на НДК. Министърът на културата Боил Банов увери, че строително-монтажните работи в НДК са изпълнени до 60%.  Той коментира, че служебният вицепремиер Деница Златева е освободила от финансова отговорност Мирослав Боршош и другите двама членове на УС на НДК и е приела отчета им за 2016 г. По думите на Банов това се е случило на 2 май 2017 г., преди да приключи работата на служебния кабинет. „Това е факт. Как ще го тълкувате оставям на вас“, коментира Боил Банов. Министърът на културата обясни, че разрешението за сключване на допълнителни договори по строително-монтажните работи и договор за техника се прави отново по времето на Деница Златева. Името на Деница Златева бе обект на дискусия и в началото на заседанието на комисията. Сред членовете на Комисията  възникна дебат заради отсъствието ѝ. Въпросът повдигнаха от ГЕРБ и дори поискаха  заседанието да бъде прекратено, но до това не се стигна. Председателят на комисията Диaна Йорданова съобщи, че Златева я е уведомила, че няма да може да присъства на заседанието, защото е извън страната и е заявила готовност да съдейства на Комисията и да бъде изслушана в периода 26 – 27 юли 2017 г. От БСП призоваха да не се правят внушения, а от ДПС заявиха, че не желаят да са част от реалити шоу. \r\nДеница КИТАНОВА", "date": "2017-07-11", "title": "За първите пет месеца на 2017 г. натрупаната загуба на НДК е над 3 млн. лв. (ОБЗОР)"}
