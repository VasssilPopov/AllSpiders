{"url": "http://www.focus-news.net/news/2017/08/20/2427556/fox-news-palestintsite-nastoyavat-sasht-da-predstavyat-yasna-kontseptsiya-otnosno-mirnite-pregovori-s-izrael.html", "text": "Говорителят на палестинския президент Махмуд Абас заяви, че палестинците все още чакат „ясна концепция“ от страна на САЩ за възстановяването на мирните преговори с Израел, предава FOX News. \r\nАбас настоява за „яснота“ по отношение на двустранното решение, което е ключово за международните дипломатическите усилия за последните две десетилетия. \r\nТази седмица зетят на американския президент Джаред Къшнър, американският представител за международните преговори Джейсън Грийнблат и заместник-съветникът по националната сигурност на САЩ Дина Пауъл ще пристигнат в Израел, за да обсъдят подновяването на преговорите.  Мария Динкова", "date": "2017.08.20", "title": "FOX News: Палестинците настояват САЩ да представят ясна концепция относно мирните преговори с Израел"}
{"url": "http://www.focus-news.net/news/2017/08/20/2427535/reuters-priklyuchi-parviya-krag-ot-pregovorite-mezhdu-sasht-kanada-i-meksiko-za-nafta.html", "text": "В неделя приключи първият кръг на търговските преговори между САЩ, Канада и Мексико относно промените на  Северноамериканското споразумение за свободна търговия (НАФТА), предава Reuters. \r\nАмериканските представители отбелязаха, че ще бъде направено съвместно изявление между 15 ч. и 16 ч. местно време (22ч. и 23ч. българско време). \r\nТрите държави, които  имат различни позиции по ключови въпроси, планират да  се срещат на всеки три седмици до края на годината, за да постигнат напредък преди изборите в САЩ и Мексико. \r\n„Инструкциите, които групите получиха са ясни: Работете и то бързо“, заяви източник, участващ в преговорния процес. \r\n„Ние няма да жертваме същността на преговорите, за да спазим графика“, допълни източникът.  Мария Динкова", "date": "2017.08.20", "title": "Reuters: Приключи първия кръг от преговорите между САЩ, Канада и Мексико за НАФТА"}
{"url": "http://www.focus-news.net/news/2017/08/20/2427536/prezidentat-rumen-radev-shte-napravi-vsichko-vazmozhno-za-garantirane-sigurnostta-na-tsvetan-vasilev-ako-se-varne-v-balgariya-i-dade-pokazaniya-po-sluchaya-ktb-obzor.html", "text": "Осветляването на скандала „КТБ“ е в ръцете на правосъдието. Това заяви президентът Румен Радев пред журналисти в Ахелой, където присъства на отбелязването на 1100 години от битката при река Ахелой, по повод откритото писмо на съпругата на банкера Антоанета Василева. Той припомни, че с оглед на обществените очаквания за изясняване на случая „КТБ“ е разсекретил и е направил публични стенограмите от дискусиите в президентската институция, посветени на тази тема -  нещо, което е било неколкократно отказвано от страна на неговия предшественик. По думите му така е дал своя дял от осветляването на скандала с Корпоративна търговска банка. Румен Радев коментира, че България не е президентска република и правомощията на президента по отношение на съдебната власт са изключително ограничени. Той посочи, че ако Цветан Василев реши да дойде в България, за да даде показания и да представи доказателства, ще направи всичко възможно за гарантиране на неговата сигурност. Държавният глава заяви, че това трябва да стане в прозрачен, открит и публичен процес.\r\nВ отговор на въпрос за възникналото напрежение след проверките на нивото на шума в курорта Слънчев бряг, Румен Радев посочи, че това е пример как законите не се спазват и институциите не работят достатъчно ефективно. Президентът обясни, че е чул разумни призиви за диалог и изрази надежда правителството да инициира такъв и той да бъде успешен, с ясни правила, които да не се сменят в средата на сезона.\r\nВ Ахелой държавният глава проведе работна среща с представители на местните власти. В срещата участваха областният управител на Бургас Вълчо Чолаков, кметът на Община Поморие Иван Алексиев, кметът на град Ахелой Иван Георгиев, народни представители и други, които представиха пред държавния глава проблемите, с които се сблъскват общините. Те повдигнаха въпроса за административна и финансова децентрализация в България и пожелаха да им бъдат предоставени повече възможности за насърчаване на туризма. Кметът на град Ахелой поиска подкрепа от страна на държавните институции за завършването на Исторически комплекс “Ахелой“. По време на срещата беше представен и проект за изграждането на монумент, посветен на 1100-годишнината от историческата победа на цар Симеон Велики при Ахелой.", "date": "2017.08.20", "title": "Президентът Румен Радев ще направи всичко възможно за гарантиране сигурността на Цветан Василев, ако се върне в България и даде показания по случая „КТБ“ (ОБЗОР)"}
{"url": "http://www.focus-news.net/news/2017/08/20/2427537/asen-gatev-dokato-ne-se-vzeme-reshenie-po-kazusa-sas-zashtitena-zona-kaliakra-edva-li-tova-shte-se-otrazi-na-realniya-pazar-na-zemedelski-zemi-v-oblast-dobrich.html", "text": "Две тенденции се очертават в момента на пазара на земеделски земи в региона и те са леко противоречиви. Това заяви Асен Гатев, мениджър на офиса в Добрич на една от утвърдените фирми за недвижими имоти в страната, предаде кореспондент на Радио „Фокус” – Варна. Според Гатев случващото се покрай казуса със защитена зона „Калиакра“ все още е медиен шум и докато няма взето решение, едва ли ще се отрази на реалния пазар на земеделски земи в областта, защото собствениците, които имат земя на тези територии, не биха се разделили толкова лесно с нея. „Вероятно са я придобили на достатъчно високи цени. Освен това и перспективата на тази земя остава нереална, така че докато не се вземе потвърдено решение от държавата и съдебната система вероятно, нещата ще бъдат по-скоро в сферата на говоренето, отколкото на реалните действия. Иначе на пазара на земеделски земи предвид цените има две тенденции, които за момента са леко противоречиви. Едната тенденция е на повишаване на цената и поддържане на високи цени с възвръщаемост при сегашните рентни отношения от порядъка на 22 - 25 години. Друга тенденция, която забелязваме, е на понижение на цените на земеделската земя. Бавно, но с по-голяма тежест, което ще се отрази в бъдеще на пазара, т.е. едва ли ще бъде мината бариерата от 2 500 лв. и по-скоро може да има някакъв баланс на по-ниски стойности, тъй като пазарът на земеделски земи последната година се характеризираше с високо търсене и ниско предлагане. Говорим за Добричкия регион, тъй като в него отношенията и цените са съвсем различни“, коментира Асен Гатев. Той посочи, че в други територии на страната ценовите съотношения са в различни диапазони. Повишаване на цените на земеделската земя, където има най-големи инвестиции, постепенно е довело до повишаване на цените на земеделската земя и в останалите райони на страната.\r\nЖулиета НИКОЛОВА", "date": "2017.08.20", "title": "Асен Гатев: Докато не се вземе решение по казуса със защитена зона „Калиакра“ едва ли това ще се отрази на реалния пазар на земеделски земи в област Добрич"}
{"url": "http://www.focus-news.net/news/2017/08/20/2427538/d-r-mariya-krasteva-fizioterapevt-balneolechenieto-ima-svoite-traditsii-i-e-shiroko-razprostraneno-v-balgariya.html", "text": "Балнеолечението има своите традиции и е широко разпространено в България. Това каза за Радио „Фокус“ – Видин д-р Мария Кръстева, физиотерапевт. Тя посочи, че във Вършец минералните извори се ползват за лечение вече 165 години. „Градът на здравето, както е известен Вършец, се посещава целогодишно от хора от цялата страна. Балнеолечението се прилага при различни заболявания и трябва да се знае, че всеки минерален извор лекува определени заболявания“, каза д-р Кръстева. Тя добави, че минералната вода във Вършец е с температура около 35 – 36 градуса. „Вършец е един от предпочитаните и много посещаван балнеолечебен център. Геоложкото и географското му разположение го определят като климатичен курорт, съхраняващ неизчерпаемо количество топла минерална вода“, каза д-р Кръстева. Тя добави, че за да е ефективно балнеолечението, трябва да се прилага и физиотерапия, определена от лекар. „В България системата за балнеолечение съвместно с прилагането на физиотерапия е изградена, на много места се прилагат и нови по-иновативни методи за лечение, които имат резултат“, обясни д-р Кръстева. Според нея вече и много млади хора отделят част от отпуската си за да посетят балнеолечебен център. „Младите хора все по-често се оплакват от различни гръбначни изкривявания, свързани с работата им с компютър и балнеолечението, заедно с подходяща физиотерапия се оказва изключително добро решение на проблемите им“, каза д-р Кръстева.\r\nАнна ЛОЗАНОВА", "date": "2017.08.20", "title": "Д-р Мария Кръстева, физиотерапевт: Балнеолечението има своите традиции и е широко разпространено в България"}
{"url": "http://www.focus-news.net/news/2017/08/20/2427539/afp-amerikanskiyat-komediant-dzheri-lyuis-pochina-na-91-godishna-vazrast.html", "text": "Американският комедиант Джери Люис, който спечели милиони от филма „Смахнатия професор“, почина в неделя на 91-годишна възраст, предава AFP. \r\nЛюис се нарежда сред най-популярните комици на 50-те и 60-те години. Той получава признание не само като аткьор, но също така като писател и филантроп. \r\nСписание Variety съобщи, че Люис е починал в Лас Вегас рано в неделя сутринта.  Мария Динкова", "date": "2017.08.20", "title": "AFP: Американският комедиант Джери Люис почина на 91-годишна възраст"}
{"url": "http://www.focus-news.net/news/2017/08/20/2427540/ivan-penchev-broker-imotniyat-pazar-v-plovdiv-e-izcherpan-lipsva-predlagane-na-gotovi-zhilishta-i-horata-masovo-zakupuvat-imoti-v-stroezh.html", "text": "Имотният пазар в Пловдив е изчерпан, липсва предлагане на готови жилища и хората масово си закупуват имоти в строеж. Това каза за Радио „Фокус” – Пловдив брокерът Иван Пенчев. По думите му имотният пазар в момента предлага много добри условия за реализация на продажба на жилища в града. „Усилено се търсят готови имоти, но такива няма. Те се разпродават още на фаза строеж“, коментира Пенчев. Брокерът обясни, че масово предпочитанията на хората при закупуване са за двустайно жилище, като с приоритет са тези с размер около 70 квадрата. „Този тип жилище е най-функционално, най-ликвидно при продажба и отдаване под наем“, посочи Иван Пенчев. По думите му се предпочита закупуването или наемането на жилище в центъра на града. „Хората искат всичко да е наблизо и на една крачка разстояние, както и да не използват транспорт, за да стигнат до желано място“, добави брокерът.\r\nТони МИХАЙЛОВ", "date": "2017.08.20", "title": "Иван Пенчев, брокер: Имотният пазар в Пловдив е изчерпан, липсва предлагане на готови жилища и хората масово закупуват имоти в строеж"}
{"url": "http://www.focus-news.net/news/2017/08/20/2427541/ria-novosti-livanskata-armiya-e-unishtozhila-12-komandni-punkta-na-islyamska-darzhava.html", "text": "Силите за сигурност на Ливан са унищожили 12 командни пункта на терористичната групировка „Ислямска държава“ през втория ден от своята военна операция по границата със Сирия, предава РИА Новости. \r\n„През днешния ден бяха освободени около 30 квадратни километра. Така от началото на операцията „Разсъмване“ са освободени 80 квадратни километра от общо 120... по време на операцията бяха убити  около 15 терористи и бяха унищожени 12 командни пункта на „Ислямска държава“, съобщиха от ливанската армия. \r\nТрима ливански военнослужещи са загинали, а един бил ранен.  Мария Динкова", "date": "2017.08.20", "title": "РИА Новости: Ливанската армия е унищожила 12 командни пункта на „Ислямска държава“"}
{"url": "http://www.focus-news.net/news/2017/08/20/2427542/prezidentat-rumen-radev-zlatniyat-vek-na-tsar-simeon-stana-vazmozhen-zashtoto-balgariya-uspya-da-otstoi-svoeto-myasto-na-balkanite.html", "text": "„Единадесет века на тази дата почитаме победата на българските воини, нанесли решително поражение на могъщата Византия. Триумфът на бойното поле носи заслужено самочувствие, но днес не честваме само надмощието на българското оръжие. Победата край река Ахелой бе решаваща за бъдещето на българската държавност. Тя съхрани и затвърди онзи невиждан културен възход на България, оставил диря в летописа на европейската цивилизация“. Това заяви президентът Румен Радев, който участва в националното отбелязване на 1100-годишнината от победата на цар Симеон Велики над византийската армия при река Ахелой, съобщиха от прессекретариата на държавния глава. \r\nПрезидентът каза още, че Златният век на цар Симеон става възможен, защото България успява да отстои своето място на Балканите със силата на българския меч и да се превърне в една от първите европейски сили. „Без силна армия Историята рядко дава шанс на народите. За да има разцвет е нужна свобода, за да съхраниш свободата е нужна сила и воля. Нужно е единение“, посочи още държавният глава и добави, че независимо от смяната на епохите, тази историческа максима е непреходна.   \r\nВ изказването си на церемонията държавният глава подчерта, че цар Симеон ще остане завинаги в нашата история с прозвището „Велики“ – но не само като велик пълководец, а и като мъдър владетел и просветен държавник и съзидател.  \r\nПо-рано президентът и върховен главнокомандващ Въоръжените сили Румен Радев прие почетния строй на представителните части на Българската армия, построени пред паметника на цар Симеон Велики по случай 1100 години от историческата победа на българските войски, и се включи в празничното шествие до паметника на средновековния български владетел. На стадион „Ахелой“ сдружение „Авитохол“ и доброволци от цяла България проведоха и възстановката на една от най-големите битки в историята на Средновековна Европа.", "date": "2017.08.20", "title": "Президентът Румен Радев: Златният век на цар Симеон стана възможен, защото България успя да отстои своето място на Балканите"}
{"url": "http://www.focus-news.net/news/2017/08/20/2427543/dobrich-regionalniyat-istoricheski-muzey-e-poluchil-kato-darenie-nad-100-knigi-ot-balgarskata-i-svetovnata-klasika.html", "text": "В село Равнец екипът на Регионалния исторически музей е получил над 100 книги, събирани десетилетия от учителя по български език и литература Радка Новачева. За това съобщи Кремена Митева, главен уредник на Дом-паметник „Йордан Йовков“ в Добрич, предаде кореспондент на Радио „Фокус” – Варна. Дарението включва 2 тома с творби на Христо Ботев, 4 тома на Петко Славейков, 4 тома на Иван Вазов, 5 тома на Елин Пелин, 3 тома на Пейо Яворов, 2 тома на Димчо Дебелянов, 4 тома на Христо Смирненски, 8 книги на Димитър Талев, 2 тома на Дора Габе, 2 тома на Лев Толстой, 3 тома на Джек Лондон, 2 тома на Джером Джером, 4 тома на Жул Верн и още десетки книги от българската и световната класика, които ще обогатят библиотеката на музея. Дългогодишната преподавателка е дарила и своята пишеща машина „Ерика“. Така тя се е включила в кампанията на РИМ - Добрич за набиране на пишещи машини. Като учител в ОУ „Христо Ботев“ в с. Кардам, община Генерал Тошево, от 1978 г. до пенсионирането си през 1993 г. Радка Новачева създава самодеен ученически куклен състав към училището, който постига редица успехи. В репертоара му са и спектакли по Йовкови творби. Това дава възможност на Радка Новачева да дари на Дом-паметник „Йордан Йовков“ материали, свързани с тази своя дейност - снимки, работни тетрадки, сценарии, писма и други артефакти, отбеляза Кремена Митева. По думите ѝ особено ценни са плакетът и грамотата от Центъра за художествена самодейност „за високи идейно-художествени постижения“ на самодейния колектив, връчени през 1988 г. През същата година Комитетът за телевизия и радио, Главна дирекция „Детски и младежки предавания, изпраща писмо до директора на училището в с. Кардам с „желание да направи филм за децата от кукления състав“. Филм обаче така и не е направен. \"Ученическият куклен състав става първенец и на Седмия републикански фестивал на художествената самодейност през 1989 г., като медалът и значката от форума също са подарени от Радка Новачева за фонда на музея\", каза още Кремена Митева. Тя припомни, че почитателите на писаното слово имат възможност още десетина дни (до 28 август) да разгледат гостуващата изложба „Литература и памет“: „Аз съм много щастлива, че тази изложба, която беше предвидена като пътуваща, посети три града – Бургас, Свищов и Добрич, като в първите два града стоя месец, а в Добрич – половин година. Действително стотици хора както от Добрич и региона, така и от цялата страна се обогатиха с всичко това, което колегите по един много професионален начин са подготвили и експонирали. Това са много ценни и знакови експонати от къщите музеи в София на Вазов, на Петко и Пенчо Славейков, на Яворов, на Димитър Димов, книги от фонда „Възраждане“. Те са национално богатство - нещо, което е част от историята на литературата ни. В комбинация с експозицията за Йовков в Дом-паметника, която е най-голяма в страната, и с изложбата ни за Дора Габе, ние се превърнахме в един своеобразен национален литературен музей поне за този 6-месечен период, защото тук концентрирахме едно голямо литературно богатство и всички тези, които все още не са успели да го видят, имат шанса за това“, посочи Кремена Митева. \r\nЖулиета НИКОЛОВА", "date": "2017.08.20", "title": "Добрич: Регионалният исторически музей е получил като дарение над 100 книги от българската и световната класика"}
{"url": "http://www.focus-news.net/news/2017/08/20/2427544/varna-na-mestniya-referendum-zhitelite-na-selo-chernevo-ne-podkrepiha-izgrazhdaneto-na-depo-za-neopasni-otpadatsi-obzor.html", "text": "С избирателна активност от 49.28% приключи изборният ден в село Чернево, Община Суворово. Броят на гласувалите според подписите в избирателния списък и намерените в кутията за гласуване пликове е 512 от общо 1039, имащи право на глас. В местния референдум гражданите отговаряха на въпроса-„Подкрепяте ли местните власти да не допуснат изграждане на депо за неопасни отпадъци, генерирани от дейността на „Девен” АД и рекултивация в ПИ 006167 по КВС на земеделските земи в землището на с. Чернево?”. 484 са действителните бюлетини с отговор „Да“, 22 са тези с отговор „не“, а 6 са недействителните бюлетини. Изборният ден в Чернево протече нормално, без подадени сигнали за нарушения. Решението за референдума беше взето на заседание на Общинския съвет на Суворово на 29 юни 2017 година. Малко над 600 души подкрепиха подписката за провеждането му. Гласувалите в местния референдум са повече от 40 на сто от гражданите с избирателни права в село Чернево. От ОИК-Суворово съобщиха, че резултатите се зачитат и предложението, предмет на референдума, е прието. Решението подлежи на обжалване пред Административния съд в седемдневен срок  от обявяването му.", "date": "2017.08.20", "title": "Варна: На местния референдум жителите на село Чернево не подкрепиха изграждането на депо за неопасни отпадъци (ОБЗОР)"}
{"url": "http://www.focus-news.net/news/2017/08/20/2427545/manol-ruzhinov-rodopski-hayduti-smolyan-vazstanovkite-na-sadbonosni-istoricheski-momenti-se-vazpriemat-s-vaztorg-ot-publikata-no-e-neobhodim-rekvizit.html", "text": "Възстановките на исторически събития и пресъздаването на съдбоносни моменти се възприемат с възторг от публиката, но за да се получи необходимият ефект, е необходим реквизит, както и много добра предварителна подготовка. Това каза за Радио „Фокус“ – Смолян Манол Ружинов, председател на Сдружение „Родопски хайдути“ – Смолян. Младите родолюбци представиха в Славейно по време на честванията на 114 години от Илинденско-Преображенското въстание възстановка, в която пресъздадоха момента, в който знаменосецът Колю Шишманов е ранен и се е самоубил, за да не попадне жив в ръцете на турците, а трупът му е докаран в селото, за да бъде разпознат. Ролята на Пашата бе изиграна от председателя на сдружението Манол Ружинов, а ролята на майката на Колю – Яна от актрисата от Родопския драматичен театър Искра Йосифова, която, за да спаси селото от опожаряване и съселяните си от жестока смърт, е принудена да преглътне сълзите си и да каже, че не го познава, че той не е от тяхното село. „Много поздравления получихме след изпълнението, много хора се бяха събрали на площада да я гледат, обаждат се, пишат ни, което показва, че хората точно от това имат нужда. Това повдига техния дух и националното им самочувствие“, каза Ружинов. Председателят на Сдружението обясни, че за първи път в Славейно са пресъздали историческо събитие, а това е втората им възстановка. Първата е била представена преди три години в село Левочево и е била посветена на т.нар. Левочевска афера с комитата Тодор Хвойнев, когато обграждат къщата му. Според Ружинов от сдружението ще направят всичко, което е по силите им, за да има още възстановки. По думите му родолюбците участват във всички празници и събития, свързани с историята областта. Ружинов каза още, че те ще се включат в честванията по повод Освобождението на Смолянския край от Османско владичество на 21 октомври на връх Средногорец, на Родопската Шипка, но за освободителните битки, които са се водили там, възстановка е невъзможно да направят, защото нямат реквизит, както и средства, за да шият униформи. „Всичко, което се опитваме да правим, е със собствени средства и ресурс, като целта ни е да съхраняваме и пазим нашата история и за поколенията след нас“, подчерта председателят на Сдружение „Родопски хайдути“.\r\nДаниела БОЙКОВА", "date": "2017.08.20", "title": "Манол Ружинов, „Родопски хайдути“ – Смолян: Възстановките на съдбоносни исторически моменти се възприемат с възторг от публиката, но е необходим реквизит"}
{"url": "http://www.focus-news.net/news/2017/08/20/2427546/1100-godini-ot-bitkata-pri-reka-aheloy-byaha-otbelyazani-s-vazstanovka-na-srazheniyata-obzor.html", "text": "1100 години от битката при река Ахелой бяха отбелязани с редица събития в град Ахелой. През 917 г. при Ахелой войската на цар Симеон І нанася тежко поражение на византийската армия. В битката при река Ахелой е унищожена по-голямата част от византийската войска, участвала в похода срещу България. Историкът Лъв Дякон, който към края на Х в. посещава мястото на сражението, пише: „И сега още могат да се видят купищата кости при Анхиало, гдето тогава позорно била посечена бягащата войска на ромеите”. Победата на българските войски над византийците изиграва важна роля за засилване на международния престиж на българската държава.\r\nВ чест на 1100-годишния юбилей от славната победа на цар Симеон I при Ахелой през 917 година, сдружения и клубове за исторически възстановки в страната, пресъздадоха битката между българската и ромейската войска в близост до бойното поле край град Ахелой, като демонстрираха въоръжение и снаряжение и бойни практики на войските от периода. Историческата възстановка на Ахелойската битка се проведе на градския стадион, а след нея се проведе тържествено шествие и почетна стража до паметника на Цар Симеон І в Ахелой. По-късно се състоя и официалната церемония с участието на почетен караул от състава на Военноморските сили на Република България, както и  поднасяне на венци и цветя и тържествена заря. Панихида за падналите воини в битката при Ахелой отслужи Сливенският митрополит Йоаникий, а държавният глава Румен Радев произнесе слово. Програмата завърши с празничен концерт. \r\nВ своето слово президентът Румен Радев заяви, че Златният век на цар Симеон е станал възможен, защото България е успяла да отстои своето място на Балканите. Той посочи, че 11 века на тази дата почитаме победата на българските воини, нанесли решително поражение на могъщата Византия. Според него победата край река Ахелой е била решаваща за бъдещето на българската държавност и е съхранила и затвърдила онзи невиждан културен възход на България, оставил диря в летописа на европейската цивилизация. Президентът беше категоричен, че без силна армия историята рядко дава шанс на народите, за да има разцвет е нужна свобода, а за да съхраниш свободата е нужна сила, воля и единение. По думите му независимо от смяната на епохите, тази историческа максима е непреходна. В изказването си на церемонията държавният глава подчерта, че цар Симеон ще остане завинаги в нашата история с прозвището „Велики“ – но не само като велик пълководец, а и като мъдър владетел и просветен държавник и съзидател. \r\nПо-рано президентът и върховен главнокомандващ Въоръжените сили Румен Радев прие почетния строй на представителните части на Българската армия, построени пред паметника на цар Симеон Велики по случай 1100 години от историческата победа на българските войски, и се включи в празничното шествие до паметника на средновековния български владетел. На стадион „Ахелой“ сдружение „Авитохол“ и доброволци от цяла България проведоха и възстановката на една от най-големите битки в историята на Средновековна Европа.", "date": "2017.08.20", "title": "1100 години от битката при река Ахелой бяха отбелязани с възстановка на сраженията (ОБЗОР)"}
{"url": "http://www.focus-news.net/news/2017/08/20/2427547/emsc-zemetresenie-s-magnitud-51-e-registrirano-v-tsentralnata-chast-na-peru.html", "text": "В неделя земетресение с магнитуд 5,1 по скалата на Рихтер е регистрирано в централната част на Перу, съобщи Европейският средиземноморски сеизмологичен център (EMSC).\r\nЕпицентърът на труса е бил на дълбочина 60 км и на 233 км югоизточно от столицата Лима. \r\nНяма информация за пострадали и за нанесени щети.  Мария Динкова", "date": "2017.08.20", "title": "EMSC: Земетресение с магнитуд 5,1 е регистрирано в централната част на Перу"}
{"url": "http://www.focus-news.net/news/2017/08/20/2427548/plovdiv-deveto-izdanie-na-festival-na-traditsionnite-hrani-i-zanayati-shte-se-provede-v-selo-kurtovo-konare.html", "text": "Деветото издание на Фестивала на чушките, доматите, традиционните храни и занаяти ще се проведе в пловдивското село Куртово Конаре в дните от 8 до 10 септември. Това съобщи за Радио „Фокус“ – Пловдив Емилия Шушарова, председател на организационния комитет на фестивала и секретар на читалището в населеното място. По думите ѝ през годините събитието е успяло да създаде свой облик и традиционен формат, като днес е едно от най-популярните в страната. „Фестивалът съчетава традиционно със съвременно изкуство, образователни програми и лекции, пленери, кулинарни дейности и базари, конкурс „Царица на лютеницата” и много разнообразна музика – рок, джаз, етно, блус и фолклор“, каза още Шушарова. Тя посочи, че през първия ден на фестивала посетителите ще имат възможността да се насладят на пленери, изложби, прожекция на документален филм, концерт на „Kottarashky“, Стефан Вълдобрев и „Нещо цветно“, като в същото време ще могат да видят изложение на щандове, изпълнени с традиционни храни и продукти, плодове, зеленчуци и изделия. „През втория ден на фестивала, който е на 9 септември, отново ще има изложение на щандове с плодове, зеленчуци и традиционни храни. Ще се приготвят традиционна лютеница и доматена супа. Ще се проведат конкурсите „Царица на лютеницата“, „Пазител на традициите“ и много други. Ще се състои концерт на фолклорна група „Зора\", ще има демонстрации на занаяти, ще могат да се закупят и видят сувенири“, каза още Емилия Шушарова. По думите ѝ програмата на Фестивала на чушките, доматите, традиционните храни и занаяти в село Куртово Конаре включва още надиграване между танцови читалищни състави, както и лекция в подкрепа на предприемачеството, в която ще участват представители на БАН, Институт по зеленчукови култури „Марица“ и представители на Министерство на земеделието. „Политиката ни е наред с нашите продукти, да представим и такива, които при нас ги няма. В тази връзка ще ни гостуват представители на Община Твърдица, които ще предложат техни продукти. Миналата година имахме гости от Община Петрич“, коментира Шушарова. Тя добави, че третият ден е посветен на децата, като тогава ще се състоят редица конкурси, състезания и детско шоу. „Традиционно очакваме много гости. Още от сега се обаждат участници и гости, които идват специално за предлаганите продукти. Много млади хора също идват заради рок концертите. Регистрираме и чуждестранни гости“, добави Емилия Шушарова.\r\nТони МИХАЙЛОВ", "date": "2017.08.20", "title": "Пловдив: Девето издание на фестивал на традиционните храни и занаяти ще се проведе в село Куртово Конаре"}
{"url": "http://www.focus-news.net/news/2017/08/20/2427549/api.html", "text": "Движението по АМ „Тракия“, в посока София се отбива при пътен възел \"Пазарджик\" по път I-8 Белово- Костенец - пътен възел \"Ихтиман\", с цел намаляване на трафика по магистралата. Това съобщиха от пресцентъра на Агенция \"Пътна инфраструктура\".", "date": "2017.08.20", "title": "АПИ: Движението по АМ „Тракия“, в посока София се отбива при пътен възел \"Пазарджик\" по път I-8 Белово- Костенец"}
{"url": "http://www.focus-news.net/news/2017/08/20/2427330/predstoyashti-sabitiya-v-stranata-za-20-avgust-agentsiya-fokus.html", "text": "***\r\nОт 19.00 часа в Южен парк - 3-та част, вход от ул. „Нишава”, до езерото, ще се състои Концерт на Александров Рагтайм Бенд.\r\n***\r\nОт 19.00 часа в Борисова градина - Лятна естрада ще се състои  Концерт на вокално трио „Евридика“.\r\n***\r\nОт 18.00 часа на градския стадион в град Ахелой ще се проведе Историческа възстановка на Ахелойската битка. 19.30 часа ще се състои тържествено шествие и почетна стража до паметника на Цар Симеон І в град Ахелой. От 20.00 часа ще се проведе Официална церемония с участието на почетен караул от състава на Военноморските сили на Република България, поднасяне на венци и цветя и тържествена заря. 20.30 часа започва празничен концерт.\r\n***\r\nВ ЕМО „Етър” продължава образователната програма „В света на старопланинската архитектура”. \r\n***\r\nОт 11.00 часа на площад \"Свобода\" ще се състои първата част от таз годишния интеграционен турнир по канадска борба за хора с увреждания \"Воля за победа\".\r\n***\r\nОт 18.00 часа в Градски парк „Свети Георги“, скейтпарк - сцена ще се състои Поредицата „Добрич Джази“.\r\n***\r\nОт 9.00 часа Знеполският епископ Арсений ще оглави в неделя архиерейска света Литургия в храма „Св.св. Константин и Елена”.\r\n***\r\nОт от 11.00 часа, на кея под хотел „Рига“, НД \"Традиция\" Регионален клон „Ангел Кънчев” гр. Русе организира безплатна изложба на оръжия и униформи от периода на Борбите за национално освобождение по случай 150 години от подвига на Никола Войводов и Цвятко Павлович, загинали на Русенското пристанище, на борда на парахода „Германия” в неравен бой с турските войници и заптиета. В програмата ще има слово за героичната им постъпка, рецитал на патриотични стихотворения, а заупокойна молитва ще отслужи отец Георги Райков. \r\n***\r\nВ манастирския комплекс Бельова църква „Рождество Богородично“ край Самоков, където е гробът на свещеномъченик Симеон Самоковски, небесен покровител на град Самоков, ще бъде отслужена архиерейска св. Литургия.\r\n***\r\nОт 19.30 часа в парк „Пети октомври“ ще се проведе Общоградска инициатива „Хора за хората“.", "date": "2017.08.20", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2017/08/20/2427331/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Говорител на ливанската армия посочи, че няма определени времеви рамки за операцията срещу „Ислямска държава“ в граничещите със Сирия области на страната, предаде местното издание  Daily Star  .\r\n„Няма времеви рамки, няма график, няма ограничение за военната офанзива. Армията ще продължи натиска в посока сирийската граница, докогато е необходимо“, посочи армейският говорител.\r\n„Офанзивата ще продължи, докато „Ислямска държава“ не бъде изгонена от ливанска земя“, добави той.\r\n*** В неделя американският президент Доналд Тръмп заяви, че е взел решения относно Афганистан, след проведени срещи в резиденцията „Кемп Дейвид“, пише вестник The Hill. \r\n„Имах важен ден в „Кемп Дейвид“ с нашите много талантливи генерали и военни лидери. Много решения бяха взети, включително относно Афганистан“, написа Тръмп в социалната мрежа „Туитър“. \r\nВ дългоочакваните разговори участваха също така министърът на отбраната Джеймс Матис, държавният секретар Рекс Тилърсън, директорът на Централното разузнавателно управление (ЦРУ) Майк Помпео и съветникът по национална сигурност Хърбърт Макмастър.\r\n*** В събота повече от 12 пътници са пострадали, след като влак дерайлира в северната част на Индия, пише вестник The Times of India. \r\nНяколко вагона на влака, пътуващ от Пури за Калинга, са излезли от релсите при град  Кхатаули. \r\n„Започнато е разследване, за да се установи причината за инцидента“, коментира министърът на пътната инфраструктура Суреш Прабху. \r\n„Линейки пътуват към мястото на инцидента. Предприети са всички мерки за гарантиране на бързо провеждане на спасителните операции“, допълни министърът. \r\nМестните власти от щата  Утар Прадеш определиха случилото се като тъжен инцидент и уточниха, че ранените пътници ще получат пълно лечение.\r\n*** Терористичната групировка „Ислямска държава“ може да извърши химическа атака, предупреди в петък бившият ръководител на израелското Антитерористично бюро бригаден генерал Нитцан Нуриел, пише вестник The Times of Israel. \r\n„Западното общество трябва да свикне с факта, че тероризмът е част от нашия живот“, отбеляза Нуриел пред израелското Army Radio. „Ние трябва да свикнем с това, но не трябва да седим и да чакаме следващата атака, не трябва да спрем да пътуваме в чужбина или да спрем да живеем, а трябва да разберем кой може да подобри действията или процесите, които... ще намалят броя на жертвите от една атака“, подчерта Нуриел.  \r\nЕкспертът уточни, че макар„Ислямска държава“ да продължава да губи, то нейните възможности да нанася вреда са големи. \r\n„За съжаление ...  бях сред онези, които отбелязаха, че 2017г. ще бъде кървава година в Европа“,  допълни Нуриел.\r\n*** В събота двама души са пострадали сериозно при стрелба в хотел в канадския град Торонто, пише вестник The Toronto Star. \r\nОт полицията уточниха, че двамата мъже са били намерени с огнестрелни рани в лобито на хотел „Хайат Реджънси“ в 4.30 ч. местно време. \r\n„Единият имаше огнестрелна рана в стомаха, а другият беше прострелян в крака“, уточниха властите. \r\nИ двамата са били в съзнание, докато са ги транспортирали към болницата. \r\nВ момента се извършва разследване по случая, като засега няма информация относно заподозрени.", "date": "2017.08.20", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/20/2427332/daily-mail-britanski-mladezh-pochina-v-slanchev-bryag.html", "text": "Британец почина в българския курорт Слънчев бряг, докато беше на почивка с 20 от приятелите си, предава Daily Mail . Камерън Ръсел от Долри, Северен Еършър, е бил на почивка в популярния български курорт Слънчев бряг, когато се е случил трагичният инцидент.\r\nПолицията разследва как е починал 20-годишният младеж. \r\nБългарските власти са във връзка с Форин офис и оказват подкрепа на семейството на Камерън Ръсел. \r\nПочиналият младеж е бил футболист от аматьорския шотландски футболен клуб „Далри“. Симеон Миланов", "date": "2017.08.20", "title": "Daily Mail: Британски младеж почина в Слънчев бряг"}
{"url": "http://www.focus-news.net/news/2017/08/20/2427333/114-tata-godishnina-ot-ilindensko-preobrazhenskoto-vastanie-beshe-tarzhestveno-otbelyazana-v-istoricheskata-mestnost-petrova-niva-obzor.html", "text": "Президентът Румен Радев участва в тържественото отбелязване на 114-годишнината от Илинденско-Преображенското въстание в историческата местност Петрова нива, което се провежда под негов патронаж. В храм-костница „Света Петка“ беше отслужена заупокойна молитва в памет на загиналите въстаници. Президентът и върховен главнокомандващ Въоръжените сили прие почетния строй на представителните части на Българската армия. Във възпоменателната церемония участваха областният управител на Бургас Вълчо Чолаков, кметът на Община Малко Търново Илиян Янчев, председателят на Съюза на тракийските дружества в България Красимир Премянов и хиляди граждани. \r\nВ словото си Румен Радев заяви, че вдъхновени от заветите на Ботев и Левски тракийци не са се поколебали да въстанат заедно със своите братя българи от Македония. Според него на историческата Петрова нива, по-силно от където и да е, усещаме несломимия дух на гордите Преображенци- на онези юнаци, дръзнали без външна помощ да изправят глава в отчаяна, но достойна битка за справедливост. Президентът подчерта, че 1903- та година остава в нашата история като героична и кървава година и всички свеждаме глави с благодарност и почит към „българските спартанци“, които са поели пътя към своята гибел и към вечната слава. По думите му на това „тракийско Оборище“ сме длъжни да си припомним за дните на борба, за правото ни да живеем като един народ в общо, свободно и независимо Отечество. Румен Радев посочи, че наред със спомена за самоотвержените битки, е жив и споменът за преселението на тракийците, поели в търсене на спасение и подслон след зверското потушаване на въстанието, а в пепелищата са изгорели хиляди домове и съдби. Той призова българските политици да не забравят това драматично преселение и подчерта, че този трагичен епизод е урок за цената на свободата и нуждата тя ревностно да се отстоява. Според президента сме длъжни да бдим над земята и суверенитета си, да пазим паметта за жертвите, да помним хилядите изоставени домове и имоти и да продължим да отстояваме правата си. Държавният глава благодари на всички горди наследници на тракийци, които пазят грижливо паметта за своите деди и я предават на идващите поколения. Той заяви, че само народ, който помни своето минало, е готов за бъдещето.", "date": "2017.08.20", "title": "114- тата годишнина от Илинденско-Преображенското въстание беше тържествено отбелязана в историческата местност Петрова нива (ОБЗОР)"}
{"url": "http://www.focus-news.net/news/2017/08/20/2427334/saudi-gazette-sauditska-arabiya-osadi-napadeniyata-v-rusiya-i-finlandiya.html", "text": "РМинистерството на външните работи на Кралство Саудитска Арабия осъди нападенията с нож в северния руски град Сургут и финландския Турку, предава Saudi Gazette. \r\nДипломатически източник от Саудитска Арабия изрази съболезнованията си на жертвите на нападенията, както и на правителствата на Руската федерация и Финландия. Саудитска Арабия пожела бързо възстановяване на ранените. Саудитските дипломати заявиха, че страната им е солидарна с приятелските държави в борбата срещу тероризма. Симеон Миланов", "date": "2017.08.20", "title": "Saudi Gazette: Саудитска Арабия осъди нападенията в Русия и Финландия"}
{"url": "http://www.focus-news.net/news/2017/08/20/2427335/afp-frenskata-politsiya-oproverga-tvardeniyata-za-strelba-na-zhp-garata-v-nim.html", "text": "Френската полиция опроверга твърденията за стрелба на жп гарата в Ним, заявявайки, че властите са задържали мъж с фалшиво оръжие, предава AFP.\r\nГарата бе затворена, докато полицията задържи мъжа с фалшивото оръжие. \r\n„Не е имало престрелки на гарата в Ним. Операцията бе за проверка на съмнителна дейност“, заявиха от властите. Симеон Миланов", "date": "2017.08.20", "title": "AFP: Френската полиция опроверга твърденията за стрелба на жп гарата в Ним"}
{"url": "http://www.focus-news.net/news/2017/08/20/2427336/reuters-vanshniyat-ministar-na-palestinskata-avtonomiya-privetstva-po-blizkite-otnosheniya-mezhdu-egipet-i-hamas.html", "text": "Външният министър на Палестинската автономия Риад ал Малики приветства по-близките връзки между Египет и „Хамас“, предава Reuters.\r\nТой призова ислямистката групировка да сложи край на разделението между различните палестински фракции.\r\nПо време на пресконференция с колегите си от Аман и Кайро, ал Малики заяви, че Египет изпълнява ролята на посредник между групировката и Палестинската автономия.\r\nПрез последното десетилетие Египет участваше в израелската сухоземна и въздушна блокада на Ивицата Газа, за да накаже „Хамас“, които през 2007 година завзеха египетска територия.\r\nВ последните месеци в Кайро имаше визити на редица представители на „Хамас“, включително на лидера на групировката. Симеон Миланов", "date": "2017.08.20", "title": "Reuters: Външният министър на Палестинската автономия приветства по-близките отношения между Египет и „Хамас“"}
{"url": "http://www.focus-news.net/news/2017/08/20/2427337/sky-news-politsiyata-v-bostan-arestuva-27-kraynolevi-demonstranti-za-huligansko-povedenie.html", "text": "Американската полиция арестува 27 демонстранти по време на митинг в Бостън, предава Sky News. Хората са задържани за хулиганско поведение, включително нападение и побой. \r\nТова се случи по време на мероприятие от страна на група консерватори в подкрепа на свободата на словото. Тяхното събиране бе разтурено, когато хиляди контрапротестиращи антифашисти и крайнолеви демонстранти пристигнаха.\r\nБлизо 15 хиляди контрапротестиращи преминаха през града. \r\nГрупи като „Black lives matter’’ („Черните животи имат значение“) и други крайнолеви носеха плакати със следните послания:\r\n„Не на Тръмп. Не на Ку Клукс Клан. Не на расистките САЩ!“  Симеон Миланов", "date": "2017.08.20", "title": "Sky News: Полицията в Бостън арестува 27 крайнолеви демонстранти за хулиганско поведение"}
{"url": "http://www.focus-news.net/news/2017/08/20/2427338/afp-turskite-sili-za-sigurnost-eliminiraha-chlen-na-islyamska-darzhavai-zadarzhaha-chetirima-koito-sa-planirali-atentat.html", "text": "Турските сили за сигурност елиминираха член на „Ислямска държава“ и задържаха четирима други, за които се смята, че са планирали бомбена атака, предава AFP .\r\nТурските сили в провинция Хатай, която граничи със Сирия спряха превозно средство, в което са пътували петимата заподозрени членове на „Ислямска държава“. Това се е случило след като властите са получили разузнавателна информация, според която мъжете „са дошли в нашата страна, за да извършат бомбено нападение“, заяви регионалният губернатор.\r\nЧетирима от заподозрените, са се предали, но силите за сигурност са открили огън по петия, който е отказал да изпълни командите им, опитвайки се да ги нападне.\r\nВъпросният мъж е идентифициран като сирийски гражданин. Той е починал по-късно в болницата от раните си. \r\nВластите продължават разследването. Симеон Миланов", "date": "2017.08.20", "title": "AFP: Турските сили за сигурност елиминираха член на „Ислямска държава“и задържаха четирима, които са планирали атентат"}
{"url": "http://www.focus-news.net/news/2017/08/20/2427339/tass-generalniyat-sekretar-na-oon-osadi-teroristichnoto-napadenie-vav-finlandiya.html", "text": "Генералният секретар на ООН Антонио Гутереш осъди терористичното нападение във финландския град Турку, в резултат, на което загинаха двама души, предава ТАСС. В писмено изявление Антонио Гутереш изрази съболезнованията си на финландското правителство и народ. Той подчерта, че подкрепя борбата срещу тероризма.\r\n„ООН е солидарна с правителството на Финландия в борбата срещу тероризма и насилствения екстремизъм“, каза той.\r\nАгенция „Фокус“ припомня, че 18-годишен марокански мигрант нападна с нож група хора в центъра на град Турку. Повечето от нападнатите са жени. Две от тях загинаха, а други са ранени. Младежът бе задържан. Симеон Миланов", "date": "2017.08.20", "title": "ТАСС: Генералният секретар на ООН осъди терористичното нападение във Финландия"}
{"url": "http://www.focus-news.net/news/2017/08/20/2427340/kuna-irakskata-armiya-podgotvya-ofanziva-za-osvobozhdenieto-na-tal-afar-ot-islyamska-darzhava.html", "text": "Иракската армия обяви, че подготвя предстояща офанзива за освобождението на североизточния град Тал Афар от „Ислямска държава“, предава кувейтската информационна агенция KUNA. Иракските военновъздушни сили пуснаха стотици хиляди бюлетини и листовки над града, които включват инструкции за гражданите, както и последните новини. Тази информация бе потвърдена от Съвместното оперативно командване на Ирак. \r\nИракските военни, са пуснали и специална радио канал, включително и свободна телефонна линия, която е отворена за жителите на града. Целта на радио канала ще бъде да отговори на всички въпроси и молби на гражданите относно предстоящата военна операция.\r\n Превод и редакция: Симеон Миланов", "date": "2017.08.20", "title": "KUNA: Иракската армия подготвя офанзива за освобождението на Тал Афар от \"Ислямска държава\""}
{"url": "http://www.focus-news.net/news/2017/08/20/2427341/deutsche-welle-turskiyat-prezident-zayavi-che-zadarzhanite-v-turtsiya-germanski-zhurnalisti-nyama-da-badat-osvobodeni.html", "text": "Турският президент Реджеп Тайип Ердоган заяви, че задържаните в Турция германци няма да бъдат пуснати на свобода, пише Deutsche Welle. \r\nЕрдоган каза, че е поискал от германското правителство да екстрадира хора заподозрени във връзки с Фетхулах Гюлен, но искането му не е било уважено.\r\n„Дадох на дамата, която ръководи Германия досиетата на 4,5 хиляди терористи. За съжаление досиетата на тези терористи не бяха приети“, каза Ердоган относно искането си към германското правителство за екстрадирането на хора, които са заподозрени във връзки с ФЕТО или ПКК.\r\n„Тя ме помоли да върна един човек, двама, трима. Е, съжалявам, но вие си имате правосъдна система, както и ние“, каза турският президент за Германия.\r\nАгенция „Фокус“ припомня, че в момента има трима германски граждани, които са задържани в Турция. Сред тях са Дениз Ючел, който е журналист от Die Welt. Той е в турски затвор от февруари по обвинения в терористични връзки.\r\nПо-рано днес германският писател от турски произход Доган Акханлъ бе арестуван в Испания по молба на турското правителство.\r\nОт юли 2016 г. до днес повече от 150 хиляди души в Турция бяха уволнени, а над 50 хиляди арестувани, по обвинения във връзки с ФЕТО. Симеон Миланов", "date": "2017.08.20", "title": "Deutsche Welle: Турският президент заяви, че задържаните в Турция германски журналисти няма да бъдат освободени"}
{"url": "http://www.focus-news.net/news/2017/08/20/2427342/kuna-chetirima-dushi-zaginaha-a-devet-lipsvat-sled-kato-irakski-korab-potana.html", "text": "Министерство на транспорта на Ирак обяви, че иракски кораб е потънал след инцидент с друг плавателен съд, който е плавал под знамето на Сейнт Винсент и Гренадини, предава кувейтската информационна агенция KUNA . Иракският кораб „Ал Месбар“ е потънал с 21 души на борда след инцидента, заявиха от министерството. Иракските власти добавиха, че на място са изпратени спасителни екипи, които са съумели да намеря осем живи, както и труповете на четирима. Продължава търсенето за още девет души.\r\nТова е първият подобен инцидент в иракски териториални води. Симеон Миланов", "date": "2017.08.20", "title": "KUNA: Четирима души загинаха, а девет липсват след като иракски кораб потъна"}
{"url": "http://www.focus-news.net/news/2017/08/20/2427343/the-independent-ispaniya-shte-zasili-merkite-za-sigurnost-na-mestata-kadeto-ima-mnogo-turisti.html", "text": "Испанското правителство ще засили мерките за сигурност на местата, където има много туристи, предава The Independent. Това се случва след като в Барселона бе извършен терористичен атентат, при който загинаха 13 души.\r\nВътрешният министър Хуан Игнасио Зайдо заяви на пресконференция, че зоните, за които се смята, че са потенциални терористични мишени ще получат „специална защита“.\r\n„Ще пренасочим усилията си и ще ги адаптираме към всяко място или зона, което се нуждае от специална защита“, заяви министърът на вътрешните работи. Симеон Миланов", "date": "2017.08.20", "title": "The Independent: Испания ще засили мерките за сигурност на местата, където има много туристи"}
{"url": "http://www.focus-news.net/news/2017/08/20/2427344/zapochva-remontat-na-platnoto-po-bul-tsarigradsko-shose-pri-orlov-most-v-posoka-izhoda-ot-stolitsata-obzor.html", "text": "Започва ремонтът на платното по бул. „Цариградско шосе“ при „Орлов мост“ в посока изхода от столицата. Това обяви кметът на София Йорданка Фандъкова след инспекция на ремонтите на бул. „Цариградско шосе“. Фандъкова поясни, че през нощта на 19 срещу 20 август движението по ремонтирания участък на бул. „Цариградско шосе“ в посока Софийския университет ще бъде пуснато двупосочно в две ленти.  По думите й това ще облекчи трафика.  Йорданка Фандъкова заяви, че е поискала да се ремонтират и частично участъци от бул. „Евлоги и Христо Георгиеви“, които се очаква да бъдат завършени заедно с отварянето на  „Орлов мост“ в края на другата седмица. Тя уточни, че до тогава движението ще бъде затворено от улица „Гурко“ до пл. „Орлов мост“. Кметът на София допълни, че е поискала от Агенция „Пътна инфраструктура“ (АПИ) да спре и аварийният ремонт на фугите по бул. „Симеоновско шосе“, докато се довърши този на „Орлов мост“, тъй като през този месец движението в столицата е затруднено. Тя обясни, че поради тази причина е поискала и отлагане на  разширението и цялостната реконструкция на бул. „Тодор Каблешков“. \r\nДеница КИТАНОВА", "date": "2017.08.20", "title": "Започва ремонтът на платното по бул. „Цариградско шосе“ при „Орлов мост“ в посока изхода от столицата (ОБЗОР)"}
{"url": "http://www.focus-news.net/news/2017/08/20/2427345/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият лидер на „Партията за независимостта на Обединеното кралство“ Найджъл Фараж заяви, че животът на европейските граждани е застрашен, заради слабата политика за сигурността, предава Daily Express . Във връзка със скорошното нападение в Барселона, Фараж каза, че европейските лидери не са успели да се справят с проблемите на сигурността, въпреки вълната от терористични актове, които заляха континента в последните години.\r\n„Честно казано цялата работа е лудост. Имаме европейски проект с голям и могъщ набор от идеи, който в момента е откровено казано заплаха за живота на европейските граждани. Няма признак, който и да е от нашите лидери, да желае да промени политиките“, заяви британският евродепутат. \r\n„Нормалните нации създават собствени закони, контролират границите си, и избират кой да идва да живее и работи в страните им“, каза той, критикувайки ЕС и елита на Брюксел за невъзможността им да се справят с ислямския екстремизъм.\r\n*** ЖП гарата на френския град Ним бе евакуирана, след сигнали за стрелба, предава The Telegraph .  \r\nСтанцията е евакуирана превантивно, а журналистите от близкия пресцентър не могат да излизат. Няма данни за ранени или пострадали. Твърди се, че трима мъже са открили стрелба. Властите са ги задържали.\r\n***Британец почина в българския курорт Слънчев бряг, докато беше на почивка с 20 от приятелите си, предава Daily Mail . Камерън Ръсел от Долри, Северен Еършър, е бил на почивка в популярния български курорт Слънчев бряг, когато се е случил трагичният инцидент.\r\nПолицията разследва как е починал 20-годишният младеж. \r\nБългарските власти са във връзка с Форин офис и оказват подкрепа на семейството на Камерън Ръсел. \r\nПочиналият младеж е бил футболист от аматьорския шотландски футболен клуб „Далри“.\r\n*** Голям брой от британците смятат, че излизането на Обединеното кралство от ЕС трябва да бъде предшествано от „преходен период“, предава The Guardian . Това се разбира от анкетно проучване на The Observer (сестринско издание на The Guardian).\r\nПочти половината от хората, които са изразили мнение по въпроса (49 %) смятат, че не трябва да има втори референдум, след като станат ясни условията за напускането на ЕС. Ентусиазмът за Брекзит е намалял малко, а доверието в консерваторите, които водят преговорите е паднало от 39 % юни до 33 % през август.\r\nСпоред изданието, ако се проведе друг референдум за членството в ЕС, 47 % биха останали в съюза, докато 44 % биха предпочели Брекзит.\r\n*** Испанското правителство ще засили мерките за сигурност на местата, където има много туристи, предава The Independent. Това се случва след като в Барселона бе извършен терористичен атентат, при който загинаха 13 души.\r\nВътрешният министър Хуан Игнасио Зайдо заяви на пресконференция, че зоните, за които се смята, че са потенциални терористични мишени ще получат „специална защита“.\r\n„Ще пренасочим усилията си и ще ги адаптираме към всяко място или зона, което се нуждае от специална защита“, заяви министърът на вътрешните работи.\r\n***Британският министър Дейвид Дейвис предупреди ЕС, че „часовникът тик-така“ и няма време да се преговарят различни аспекти от Брекзит по два пъти, пише Belfast Telegraph.\r\nМинистърът за Брекзит ще публикува пет позиционни документа, с които ще се очертае британската стратегия за преговори. Това ще бъде направено с цел да се ускорят преговорите.\r\nОчаква се ключов документ относно позицията на британското правителство за излизане извън юрисдикцията на Европейския съд.\r\nДокументите, които ще бъдат публикувани, ще очертаят различни подходи към прекратяването на „директната юрисдикция“ на Европейския съд, но същевременно ще гарантират индивидуалните и бизнес права след Брекзит.\r\nЕдна от точките, по които Лондон и Брюксел са в спор, е въпросът за свободната търговия. ЕС счита, че въпросът за свободното преминаване на стоки трябва да се дискутира в „първата фаза“ на преговорите, в която трябва да бъде постигнат „напредък“ преди да може да се говори за търговско споразумение. Позицията на Лондон е, че няма как стоките да се отделят от услугите и съответно трябва и двата въпроса да бъдат дискутирани.\r\n„Часовникът тик-така и няма да е в интересите на никой да водим преговори по аспектите на споразумението по два пъти“, заяви Дейвид Дейвис.", "date": "2017.08.20", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/20/2427346/reuters-siriyskata-armiya-e-napadnala-teritorii-kontrolirani-ot-buntovnicheski-grupirovki-v-iztochnite-predgradiya-na-damask.html", "text": "Сирийски военни самолети и артилерия нападнаха територии, контролирани от бунтовнически групировки в източните предградия на Дамаск, предава Reuters. Това се случи един ден след като с посредничеството на Русия, бе сключено примирие с една от бунтовническите групи.\r\nМинистерството на отбраната на Русия заяви, че е постигнато примирие с групировката „Файлак ар Рахман“, което трябваше да влезе в сила от 21:00 московско време. \r\nГоворител на „Файлак ар Рахман“, каза, че окръж Джобар, който се намира на 2 километра от Стария град на Дамаск, както и близкият Айн Тарма на границата с Източна Гута, са били ударени с въздушни удари и артилерийски бараж скоро след влизането в сила на примирието.\r\n„След първите няколко часа имаше много нарушения. Към полунощ пуснаха бомби, а от сутринта има и удари из Гута“, заяви говорителят на групировката Ваел Алван. Нападенията са извършени от части на елитната сирийска 4-та дивизия. Симеон Миланов", "date": "2017.08.20", "title": "Reuters: Сирийската армия е нападнала територии контролирани от бунтовнически групировки в източните предградия на Дамаск"}
{"url": "http://www.focus-news.net/news/2017/08/20/2427347/anadolu-agency-edin-zaginal-i-chetirima-raneni-sled-napadenie-sreshtu-bezhanski-lager-v-livan.html", "text": "Един загина, а четирима бяха ранени, след нападение срещу палестински бежански лагер в Ливан, предава Anadolu Agency.\r\nЛиванските сили за сигурност заявиха, че е имало въоръжен сблъсък между движението „Фетих“ и групировката „Билал Бедр“, която е свързана с „Ислямска държава“. Сражението се е случило в бежанския лагер Айн ел Хилв. \r\nВисокопоставен палестински представител каза, че отряди свързани с движението „Фетих“, са нападнали областта, контролирана от групировката „Билал Бедр“.\r\nЗасегнатите от конфликта цивилни, са прехвърлени на по-сигурни места в лагера.\r\nЛидерът на „Билал Бедр“ се е скрил в бежанския лагер, заради предишни сблъсъци. \r\nПрез април месец в лагера е имало престрелка, при която са загинали шестима, а 40 са били ранени.  Симеон Миланов", "date": "2017.08.20", "title": "Anadolu Agency: Един загинал и четирима ранени след нападение срещу бежански лагер в Ливан"}
{"url": "http://www.focus-news.net/news/2017/08/20/2427348/belfast-telegraph-velikobritaniya-i-es-imat-nesaglasie-otnosno-tematikata-na-parvata-faza-ot-pregovorite-za-brekzit.html", "text": "Британският министър Дейвид Дейвис предупреди ЕС, че „часовникът тик-така“ и няма време да се преговарят различни аспекти от Брекзит по два пъти, пише Belfast Telegraph.\r\nМинистърът за Брекзит ще публикува пет позиционни документа, с които ще се очертае британската стратегия за преговори. Това ще бъде направено с цел да се ускорят преговорите.\r\nОчаква се ключов документ относно позицията на британското правителство за излизане извън юрисдикцията на Европейския съд.\r\nДокументите, които ще бъдат публикувани, ще очертаят различни подходи към прекратяването на „директната юрисдикция“ на Европейския съд, но същевременно ще гарантират индивидуалните и бизнес права след Брекзит.\r\nЕдна от точките, по които Лондон и Брюксел са в спор, е въпросът за свободната търговия. ЕС счита, че въпросът за свободното преминаване на стоки трябва да се дискутира в „първата фаза“ на преговорите, в която трябва да бъде постигнат „напредък“ преди да може да се говори за търговско споразумение. Позицията на Лондон е, че няма как стоките да се отделят от услугите и съответно трябва и двата въпроса да бъдат дискутирани.\r\n„Часовникът тик-така и няма да е в интересите на никой да водим преговори по аспектите на споразумението по два пъти“, заяви Дейвид Дейвис. Симеон Миланов", "date": "2017.08.20", "title": "Belfast Telegraph: Великобритания и ЕС имат несъгласие относно тематиката на първата фаза от преговорите за Брекзит"}
{"url": "http://www.focus-news.net/news/2017/08/20/2427349/interfaks-zemetresenie-s-magnitud-4-po-skalata-na-rihter-v-stavropolskiya-kray-na-rusiya.html", "text": "Земетресение с магнитуд 4 по скалата на Рихтер бе засечено в Ставрополския край на Русия, предава Интерфакс . Информацията бе потвърдена от главното управление на руското Министерство на извънредните ситуации за Ставрополския край, който се намира близо до Черно море.\r\nПо данни на руското министерство, земетресението е започнало в 22:30 местно време. Геофизическата служба на Северна Осетия потвърди, че магнитудът на земния трус, е 4 по скалата на Рихтер. Симеон Миланов", "date": "2017.08.20", "title": "Интерфакс: Земетресение с магнитуд 4 по скалата на Рихтер в Ставрополския край на Русия"}
{"url": "http://www.focus-news.net/news/2017/08/20/2427350/balgariya-v-svetovnite-medii-agentsiya-fokus.html", "text": "Българското министерство на земеделието съобщи, че има данни, че в страната е постъпила партида яйчен продукт със следи от фипронил, предаде ТАСС.\r\n„Партидата яйчен прах с фипронил, общо около 500 кг. е получена от Германия. Агенцията за безопасност на храните предприема необходимите действия по откриването на заразения продукт. При откриването си той ще бъде изваден от търговската мрежа, а потребителите ще бъдат своевременно информирани за това“, пише в съобщение на министерството.\r\nНа 11 август представители на ЕК обявиха, че са открили в 15 страни-членки на ЕС кокоши яйца, заразени с фипронил. Този химикал се използва за борба срещу бълхи, кърлежи и други паразити.  Според СЗО веществото може да порази бъбреците и черния дроб на човек при големи количества.\r\n*** Българин и гражданин на Кипър са поставени под 30-дневен арест в Румъния за трафик на мигранти. Те са управлявали кораб, прехванат миналата неделя в румънски териториални води и са превозвали на борда 69 иракски мигранти, предаде  Romania-Insider.\r\nИ българският, и кипърският граждани са разследвани за трафик на мигранти, за незаконно прекосяване на държавната граница, за управление на кораб без необходимите документи  и без необходимия минимален екипаж.\r\nМеждувременно 69-те мигранти – 30 мъже, 20 жени и 29 непълнолетни сега са задържани в румънския главен инспекторат за миграция. Според граничната полиция на Румъния кипърският гражданин Петрос П. и българският Петър С. са били лицата, управляващи кораба „Емек 1“, превозващ мигрантите. Те са излезли с тях от турско пристанище на 11 август.\r\n*** Министърът на отбраната на Армения Виген Саргкисян прие извънредния и пълномощния посланик на България в страната Мария Павлова Цоцоркова-Каймакчиева и новоназначеното военно аташе подполковник Янчо Комитов, предаде  Panorama.am.\r\nПресслужбата на министерството на отбраната на Армения съобщава, че по време на срещата са обсъдени въпроси, представляващи взаимен интерес.\r\nСтраните са оценили високо равнището на арменско-българските отношения в сферата на отбраната и са изразили увереност, че откриването на поста военно аташе към българското посолство ще способства по-нататъшното развитие и задълбочаване на сътрудничеството в дадената сфера.\r\n*** Капацитетът на транзитния газопровод на България към Турция ще се увеличи от 14 млрд. кубични метра до 15,7 млрд. кубични метра през 2018 г., предава Trend. \r\nОт българското Министерство на енергетиката съобщиха, че това ще бъде възможно след започването на експлоатацията на 20-километровия участък Лозенец-Недялско през следващата година. \r\nОсвен това ще бъде възможно да се транспортира природен газ в обратна посока от Турция към България. \r\nПострояването на участъка е част от процеса за модернизиране на газопровода до границата с Турция, който ще увеличи сигурността и капацитета на българската газопреносна мрежа. \r\nПроектът е свързан с усилията на българското правителство да диверсифицира настоящите източници за доставка на газ.\r\n***Британец почина в българския курорт Слънчев бряг, докато беше на почивка с 20 от приятелите си, предава Daily Mail . Камерън Ръсел от Долри, Северен Еършър, е бил на почивка в популярния български курорт Слънчев бряг, когато се е случил трагичният инцидент.\r\nПолицията разследва как е починал 20-годишният младеж. \r\nБългарските власти са във връзка с Форин офис и оказват подкрепа на семейството на Камерън Ръсел. \r\nПочиналият младеж е бил футболист от аматьорския шотландски футболен клуб „Далри“.", "date": "2017.08.20", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/20/2427351/voa-dvama-amerikanski-politsai-zaginaha-a-chetirima-sa-raneni-sled-prestrelki.html", "text": "Шест американски полицаи са застреляни при три инцидента в щатите Флорида и Пенсилвания, предаваVoice of America.\r\nДвама от тях загинаха, а другите са ранени. \r\nВ Кисимее, централна Флорида двама полицаи, които са проверявали съмнителна дейност, са се изправили срещу въоръжен мъж. Един от тях загина при последвалата конфронтация, а другият почина по-късно от раните си.\r\nНачалникът на полицията в Кисимее заяви, че това е било „засада“.\r\nПрезидентът Тръмп изрази съболезнованията си на близките на загиналите служители на реда. Симеон Миланов", "date": "2017.08.20", "title": "VOA: Двама американски полицаи загинаха, а четирима са ранени след престрелки"}
{"url": "http://www.focus-news.net/news/2017/08/20/2427352/afp-irakskiyat-premier-obyavi-nachaloto-na-operatsiyata-za-osvobozhdavaneto-na-tal-afar.html", "text": "Иракският премиер Хайдар ал Абади обяви, че битката за освобождаването на Тал Афар започва, предава AFP. Тал Афар е ключов бастион на „Ислямска държава“ в Северен Ирак.\r\nПо време на телевизионна реч, на която премиерът излезе облечен във военна униформа, той  обяви „началото на операцията за освобождаването на Тал Афар“.\r\n„Заявявам на Ислямска държава, че нямат друг избор, освен да избягат или да бъдат убити“, добави той. Симеон Миланов", "date": "2017.08.20", "title": "AFP: Иракският премиер обяви началото на операцията за освобождаването на Тал Афар"}
{"url": "http://www.focus-news.net/news/2017/08/20/2427353/vtori-protest-sreshtu-proverkite-na-vitsepremiera-valeri-simeonov-se-provede-v-slanchev-bryag-obzor.html", "text": "Десетки хора се събраха на втори протест срещу проверките на вицепремиера Валери Симеонов за намаляване на шума в курортния комплекс Слънчев бряг. Сред недоволните бяха спасители, бармани, сервитьори и др. Пред дискотека в комплекса, където се събраха протестиращите, полицейското присъствие беше засилено. Демонстрантите поискаха открит диалог с представителите на държавната власт. Сътрудникът в дискотеката Иван Дончев коментира, че вицепремиерът Валери Симеонов никога не ги е потърсил, за да им каже какво трябва да направят, за да са изрядни. По думите му по закон те са изрядни, а според вицепремиера не са. Иван Дончев обясни, че след спонтанния протест на 16 август хората са решили да направят организиран протест, за да заявят исканията си. Според него с протеста недоволните граждани не искат да пречат на никого. Иван Дончев посочи, че работещите в Слънчев бряг постоянно са подложени на проверки и определи проверката с участието на вицепремиера Симеонов като демонстрация на сила. \r\nПротестът протече под формата на технопарти на паркинга пред дискотека в к.к. Слънчев бряг. Протестиращите настояваха за оставката на вицепремиера. Те носеха плакати с надписи \"Г-н Симеонов, не ни гонете към Гърция. Искаме да работим в България!\", \"Слънчев бряг е парти дестинация! Кога ще стигнете до тази констатация?\", \"На калпав политик децибелите са му виновни\", \"Правете си проверките, но не убивайте туризма\".Агенция „Фокус“ припомня, че преди дни отново стотици хора се събраха на протест в к.к. Слънчев бряг. Тяхното недоволство бе провокирано от начина, по който се извършват проверките в курорта. Според тях Слънчев бряг е място за забавления, а не е за хора от трета възраст. Тогава те настояха за оставката на вицепремиера Валери Симеонов, като за кратко блокираха централния път на Слънчев бряг. Протестиращите носиха плакати с надписи \"Г-н Симеонов от Вас ли да си търся заплатата?\", както и туби от минерална вода, превърнати в мегафони. Работещите в комплекса изразиха своите опасения, че заради проверките на вицепремиера ще останат без клиенти, респективно и без работа и призоваха премиера Бойко Борисов за помощ. Протестиращите заявиха, че протестите ще продължат, ако продължат и проверките.\r\nОт началото на месеца вицепремиерът Валери Симеонов извърши поредица от проверки в курорта Слънчев бряг. При тях бяха иззети музикални озвучителни уредби, апаратура за озвучаване, лаптопи, бяха създадени актове, а в единият случай бе задържан и диджеят в заведението.", "date": "2017.08.20", "title": "Втори протест срещу проверките на вицепремиера Валери Симеонов се проведе в Слънчев бряг (ОБЗОР)"}
{"url": "http://www.focus-news.net/news/2017/08/20/2427354/the-gulf-today-gartsiya-arestuva-belgiyska-grazhdanka-po-obvineniya-v-ekstremizam-i-teroristichni-vrazki.html", "text": "Гръцките власти арестуваха 22-годишна белгийска гражданка по обвинения в екстремизъм и терористични връзки, предава The Gulf Today. Жената е издирвана от Европол.\r\n„Чуждестранна гражданка на 22-годишна възраст, бе арестувана за предполагаеми връзки с терористична дейност“, заяви говорител на гръцката брегова охрана.\r\n„Тя е задържана на остров Корфу“, добавиха от бреговата охрана.\r\nВластите отказаха да идентифициран националността на заподозряната, но от държавната агенция ANA твърдят, че тя е белгийка от марокански произход.\r\nЖената е пътувала на ферибот от Италия към гръцкото пристанище Игуменица.Симеон Миланов", "date": "2017.08.20", "title": "The Gulf Today: Гърция арестува белгийска гражданка по обвинения в екстремизъм и терористични връзки"}
{"url": "http://www.focus-news.net/news/2017/08/20/2427355/aa-sedem-dushi-zaginaha-pri-protesti-v-togo.html", "text": "Лидерът на опозицията в Того даде пресконференция, на която заяви, че полицията е стреляла по тълпа, демонстрираща срещу управляващата партия, предава Anadolu Agency.\r\nПрезидентът на тогоанската „Пан-Африканска национална партия“ Тикпи Атчадам обвини властите в насилие срещу протестиращите.\r\n„Полицията застреля и уби седем невинни граждани в Сокоде на 300 километра от Ломе, заради това, че са протестирали срещу факта, че едно семейство управлява страната от 50 години“, заяви той.\r\nАгенция „Фокус“ припомня, че президентът Фауре Гнасимбге е на власт от февруари 2005-та. Преди това, в продължение на 38 години, е управлявал неговият баща Гнасимгбе Еядема.  Симеон Миланов", "date": "2017.08.20", "title": "AA: Седем души загинаха при протести в Того"}
{"url": "http://www.focus-news.net/news/2017/08/20/2427356/the-times-of-israel-antiizraelsko-dvizhenie-zayavi-che-atentatat-v-barselona-se-e-sluchil-zashtoto-evropeyskite-pravitelstva-narushavat-choveshkite-prava.html", "text": "Каталонският клон на “Глобалното движение за бойкот, дивестиции и санкции срещу Израел“ (БДС)  заяви, че европейските правителства са „отговорни“ за атентата в Барселона, пише The Times of Israel .\r\nБДС Каталония отправи обвиненията си, след като „Ислямска държава“ пое отговорност за атентатите. \r\n„Ние осъждаме отговорността на европейските правителство за това, което те правят във външната и вътрешната си политика, както и съучастието им в нарушаването на човешките права по цял свят“, се казва в изявление на БДС.\r\n„Не забравяме жертвите на военните окупации, войните и тероризма в Афганистан, Ирак, Палестина, Ливан, Либия, Сирия, Йемен, Тунис, Египет, Мароко, Мали, Никегрия, Кот д Ивоар, Буркина Фасо и много други места, където това, което се случи вчера в Барселона, е ежедневие“, твърдят от антиизраелското и антиционистко движение.\r\nАгенция „Фокус“ припомня, че БДС движението е международна пропалестинска и антиизраелска организация. БДС движението се подкрепя от някои крайнолеви и „зелени“ европейски партии и политици. Симеон Миланов", "date": "2017.08.20", "title": "The Times of Israel: Антиизраелско движение заяви, че атентатът в Барселона се е случил, защото европейските правителства нарушават човешките права"}
{"url": "http://www.focus-news.net/news/2017/08/20/2427357/the-hill-amerikanskiyat-ministar-po-vaprosite-na-veteranite-prizova-za-balansiran-i-vnimatelen-podhod-vav-vrazka-s-unishtozhavaneto-na-voynishki-pametnitsi-ot-grazhdanskata-voyna.html", "text": "Американският министър по въпросите на ветераните Дейвид Шулкин се намеси в дебата за премахването на паметниците свързани със съществувалата от 1861 до 1865 Конфедерация на южните щати, предава The Hill. Дейвид Шулкин заяви, че американците трябва да разбират чувствата си и да уважават мненията си.\r\n„Можем да видим от събитията миналата седмица, че думите имат значение и трябва да се уважават мненията на хората. Много сме внимателни да уважим историческите аспекти, както и начинът, по който хората се чувстват във връзка с монументите на Конфедерацията. Трябва да намерим правилния баланс“, заяви Шулкин.\r\nАгенция „Фокус“ припомня, че след събитията в Шарлътсвил, антифашистки и крайнолеви активисти, както и представители на Демократическата партия започнаха да събарят монументите, статуите и войнишките паметници, свързани с Конфедерацията. В САЩ се води разгорещен дебат относно това дали трябва тези монументи да бъдат запазени като част от историята на страната и в частност южните щати, или да бъдат унищожени, тъй като в Конфедерацията е имало чернокожи роби. Сред американската десница редица исторически фигури като генерал Робърт Лий, са все още популярни и разглеждани в качеството си на военни тактици, както и хора, които са защитавали южните щати от намесата на федералното правителство във вътрешните им работи. Според останалата част от американското общество, тези исторически личности са твърде спорни и свързани с робството на цветнокожите американци. Симеон Миланов", "date": "2017.08.20", "title": "The Hill: Американският министър по въпросите на ветераните призова за балансиран и внимателен подход във връзка с унищожаването на войнишки паметници от гражданската война"}
{"url": "http://www.focus-news.net/news/2017/08/20/2427358/the-oregonian-dvama-zaginaha-pri-samoletna-katastrofa-v-oregon.html", "text": "Пилотът на малък самолет и един пасажер загинаха при катастрофа близо до летището в Мадрас, американския щат Орегон, предава The Oregonian. Самолетът се е разбил около 2:00 местно време в изолирана област на около един километър от летището, заяви говорител на Централният съвместен информационен център на Орегон.\r\nСамолетът е бил обхванат от пламъци. \r\nВластите разследват случая. Симеон Миланов", "date": "2017.08.20", "title": "The Oregonian: Двама загинаха при самолетна катастрофа в Орегон"}
{"url": "http://www.focus-news.net/news/2017/08/20/2427359/interfaks-kralyat-na-maroko-amnistira-415-dushi-obvineni-v-terorizam.html", "text": "Кралят на Мароко Мохамед VI помилва 415 души осъдени по обвинения в тероризъм, предава Интерфакс.\r\nКралят помилва осъдените на смърт или лишаване от свобода за 30 години. От Министерството на правосъдието на Мароко съобщиха, че осъдените официално са изразили привързаността си към неизменните ценности и национални институции. Те са заявили, че се отказват от екстремизма и тероризма.\r\nЧаст от помилваните бяха осъдени по-рано за участие в терористичен акт в Казабланка, където загинаха 45 души. Симеон Миланов", "date": "2017.08.20", "title": "Интерфакс: Кралят на Мароко амнистира 415 души обвинени в тероризъм"}
{"url": "http://www.focus-news.net/news/2017/08/20/2427360/the-guardian-blizo-1000-dzhihadisti-ot-islyamska-darzhava-sa-prehvarleni-v-maroko-i-tunis-za-deystviya-sreshtu-evropa.html", "text": "Европейските разузнавателни агенции се притесняват, че стотици ислямисти от „Ислямска държава“, се намират в Мароко, където очакват благоприятна възможност за действие, предава The Guardian. \r\nСмята се, че близо 1000 джихадисти, са били върнати в Мароко и Тунис от бойните полета на сриващия се „халифат“. Около 300 от тях, са се върнали в Мароко.\r\nБивш високопоставен член на крилото за външни операции на „Ислямска държава“ заяви, че има хиляди бойци, които са били разочаровани от групировката или са избягали, заради загубите й. Според него, много от тях, които в момента преживяват с дребни престъпления ще пренесат тежненията си в родните си държави. Той твърди, че близостта на Испания ще им позволи да извършват нападения или да инфилтрират други страни на континента.\r\nВъв върха на силата й, за „Ислямска държава“, са се сражавали 1,600 мароканци. Смята се, че Северна Африка е благотворна среда за ислямистите, откъдето те могат да нападат Европа и да отмъстят за загубите на „Ислямска държава“.\r\nБившият водач от „Ислямска държава“ заяви, че е обучавал шестима мароканци, които са напуснали средата си във Франция, за да търсят „смисъл“ под властта на „Ислямска държава“. \r\n„Израсналите на местна почва имаха твърд подход. Тези от Франция бяха нещастни от животите си. Един ми каза, че е продавал наркотици, а друг, че е бил крадец. Те търсеха нещо. И дълбоко вярваха, че не са си у дома във Франция.“, заяви бившият командир от „Ислямска държава“.\r\nСлужбите за сигурност на европейските държави считат, че стотици марокански бойци на „Ислямска държава“, са избягали в родната си страна през Турция.\r\nВластите в Мароко казаха, че имат силно разбиране за гражданите, които са напуснали страната, за да се бият в Сирия и Ирак, но са се върнали. Близо 90 джихадисти, са задържани в Мароко, след като са се върнали от Ирак и Сирия. Десетки други обаче, са се разпръснали по градовете и селата.\r\nМароканските власти твърдят, че са предотвратили няколко големи нападения в Казабланка и Рабат, но нямат големи възможности да спират гражданите си от атентати в други страни.  Симеон Миланов", "date": "2017.08.20", "title": "The Guardian: Близо 1000 джихадисти от „Ислямска държава“, са прехвърлени в Мароко и Тунис за действия срещу Европа"}
{"url": "http://www.focus-news.net/news/2017/08/20/2427361/aa-pone-5-boytsi-na-kyurdskata-rabotnicheska-partiyasa-eliminirani-v-yugoiztochnata-chast-na-turtsiya.html", "text": "Турските сили за сигурност елиминираха поне пет бойци на „Кюрдската работническа партия“ (ПКК) в източните и югоизточните части на страната, предава Anadolu Agency.\r\nВ свое изявление въоръжените сили заявиха, че поне четирима бойци на групировката, които са планирали нападение в окръг Баскале в провинция Ван, са били елиминирани при военновъздушна операция. При операцията властите са иззели четири оръжия, РПГ, осем ръчни гранати и амуниции.\r\nСпоред турското Министерство на вътрешните работи, убитите са били заподозрени в убийството на функционер на управляващата партия от региона през 2016-та година. Още един боец на ПКК е убит при сблъсък със силите за сигурност в провинция Диарбекир. Жандармерията е иззела от него автомат М16, две ръчни гранати и уоки токи. Симеон Миланов", "date": "2017.08.20", "title": "AA: Поне 5 бойци на „Кюрдската работническа партия“са елиминирани в югоизточната част на Турция"}
{"url": "http://www.focus-news.net/news/2017/08/20/2427362/reuters-avstraliyskata-politsiya-obvini-trima-mazhe-v-terorizam-zaradi-podpalvaneto-na-shiitska-dzhamiya-v-melbarn.html", "text": "Австралийската полиция обвини трима мъже в тероризъм, заради подозрението, че са подпалили шиитска джамия в Мелбърн миналата година, предава Reuters. Смята се, че действието им е продиктувано от желанието да се раздели мюсюлманската общност, в полза на „Ислямска държава“.\r\nДвама от тях вече са задържани и очакват съдебен процес по обвинение в планирането на бомбено нападение във втория най-голям град на Австралия. Те са планирали и терористични нападения на Коледа 2016-та година. Третият мъж бе арестуван в събота.\r\nТримата могат да получат максимална присъда, а именно доживотен затвор, заради нападение срещу ислямският център „Имам Али“ през 2016-та година. Симеон Миланов", "date": "2017.08.20", "title": "Reuters: Австралийската полиция обвини трима мъже в тероризъм, заради подпалването на шиитска джамия в Мелбърн."}
{"url": "http://www.focus-news.net/news/2017/08/20/2427363/voa-razsledvaneto-na-atentata-v-barselona-se-fokusira-varhu-severnoafrikanskata-vrazka.html", "text": "Представители на антитерористичните служби в Мадрид и Рим твърдят, че разтревожени от броя на терористичните нападения в Европа и връзката им със северноафрикански джихадисти, предава Voice of America. Те твърдят, че се притесняват, заради сложността и нивото на нападенията в Барселона и Камбрилс.\r\nИзпълнителният директор на консултантската агенция за геополитика и сигурност „GlobalStrat“ Оливиер Гуита заяви, че нападението в Испания е различно от скорошните атаки с камиони в Ница и Берлин. Според него има „много по-сложен заговор, включващ много повече хора, което е изключително сериозно и притеснително“.\r\nРазследването на произхода на нападателите, които са от марокански произход, се фокусира върху това дали става въпрос за бойци, завърнали се в Европа от Близкия изток, заяви представител на испанските сили за сигурност.\r\nОт службите за сигурност виждат определена тенденция за северноафрикански връзки при скорошните терористични актове. Симеон Миланов", "date": "2017.08.20", "title": "VOA: Разследването на атентата в Барселона се фокусира върху северноафриканската връзка"}
{"url": "http://www.focus-news.net/news/2017/08/20/2427364/interfaks-livan-otvoyuva-tretiya-po-vazhnost-oporen-punkt-na-islyamska-darzhava.html", "text": "Ливанската армия отвоюва от „Ислямска държава“ Рас-Баалбек, който е третият по важност населен пункт, контролиран от терористите, предава Интерфакс .\r\nРас-Баалбек се намира в североизточната част на Ливан по границата със Сирия. Там бяха разположени последните позиции на „Ислямска държава“ на територията на страната. По данни на ливанските военни, в града е имало 600 бойци на терористичната групировка. При операцията са убити около 20 бойци. От ливанска страна има 10 ранени войници. Симеон Миланов", "date": "2017.08.20", "title": "Интерфакс: Ливан отвоюва третия по важност опорен пункт на „Ислямска държава“"}
{"url": "http://www.focus-news.net/news/2017/08/20/2427365/pregled-na-mezhdunarodnite-novini-do-6-chasa-agentsiya-fokus.html", "text": "Испанската полиция издирва шофьора на микробуса, който уби 13 души в Барселона.\r\nИспанското правителство заяви, че смята терористичната клетка, която организира атентата, за унищожена. Властите арестуваха четирима души във връзка с нападенията в Барселона и Камбрилс. Петима от екстремистите бяха елиминирани от полицията.\r\n„След като установихме елиминираните, арестуваните, както и след проверки на самоличността им, установихме, че клетката е напълно премахната в Барселона“, заяви вътрешният министър Хуан Игнасио Зойдо.\r\nВластите все още не са установили самоличността на шофьора на микробуса, както и къде се намира той. Каталонската полиция все още издирва поне двама души.\r\nНикой от деветимата, които бяха арестувани или неутрализирани, не е считан за шофьора, който прегази тълпа хора в Лас Рамблас. Един от издирваните е 22-годишен мароканец на име Юнес Абуякуб , според кмета на каталанското градче Рипол, където той и други заподозрени са живели. Властите разследват и местен имам, който може да е радикализирал младежите.\r\n***Израелският премиер Бенямин Нетаняху ще обсъди ситуацията в Близкия изток с руския президент Владимир Путин по време на срещата им в Сочи, която ще се проведе идната седмица.\r\nИзраел е притеснен, че Иран се опитва да установи постоянно военно присъствие в Сирия. Бенямин Нетаняху заяви по време на реч миналата седмица, че Израел следи много внимателно последните развития, и ще реагира срещу всяка заплаха.\r\nНетаняху подчерта, че израелските сили за сигурност са извършили няколко удара срещу контрабандата на оръжие към „Хизбула“ през Сирия.\r\nАгенция „Фокус“ припомня, че преди две години Израел и Русия се съгласиха да координират военните си действия в Сирия, за да избегнат инциденти.\r\n*** Мароканецът, който бе арестуван за убийството на две жени при нападение във Финландия, е влезнал в страната като бежанец.\r\nЗаподозреният за нападението в град Турку, който е на 18 годишна възраст, е пристигнал във Финландия миналата година, заявиха от полицията.\r\nВластите арестуваха още четирима мароканци за възможни връзки с нападателя. Освен това бяха издадени заповеди за международно издирване на шести мароканец.\r\nГлавният заподозрян е подавал молба за убежище във Финландия, но е получил отказ. Вместо това той е бил „част от бежанския процес“ в страната, заяви източник от властите.\r\n*** Германският писател от турски произход Доган Акханлъ, който пише за нарушаването на човешките права в Турция, бе арестуван в Испания по искане на властите в Анкара.. Тази информация бе потвърдена от Министерството на външните работи на Германия. Властите в Берлин заявиха, че са против екстрадирането на писателя.\r\nАрестът бе обявен първоначално от германския депутат от „Зелените“ Фолкер Берк, който го описа като политически мотивирано действие от страна на турския президент Ердоган.\r\nГерманското външно министерство изпрати молба до Мадрид, да не екстрадира Акханлъ в Турция. Германското посолство в Испания ще предостави консулска помощ „възможно най-бързо“.\r\n*** Турският президент Реджеп Тайип Ердоган заяви, че задържаните в Турция германци няма да бъдат пуснати на свобода.\r\nЕрдоган каза, че е поискал от германското правителство да екстрадира хора заподозрени във връзки с Фетхулах Гюлен, но искането му не е било уважено.\r\n„Дадох на дамата, която ръководи Германия досиетата на 4,5 хиляди терористи. За съжаление досиетата на тези терористи не бяха приети“, каза Ердоган относно искането си към германското правителство за екстрадирането на хора, които са заподозрени във връзки с ФЕТО или ПКК.\r\n„Тя ме помоли да върна един човек, двама, трима. Е, съжалявам, но вие си имате правосъдна система, както и ние“, каза турският президент за Германия.\r\nАгенция „Фокус“ припомня, че в момента има трима германски граждани, които са задържани в Турция. Сред тях са Дениз Ючел, който е журналист от Die Welt. Той е в турски затвор от февруари по обвинения в терористични връзки.\r\nПо-рано днес германският писател от турски произход Доган Акханлъ бе арестуван в Испания по молба на турското правителство.\r\nОт юли 2016 г. до днес повече от 150 хиляди души в Турция бяха уволнени, а над 50 хиляди арестувани, по обвинения във връзки с ФЕТО.\r\n*** Земетресение с магнитуд 4 по скалата на Рихтер бе засечено в Ставрополския край на Русия  . Информацията бе потвърдена от главното управление на руското Министерство на извънредните ситуации за Ставрополския край, който се намира близо до Черно море.\r\nПо данни на руското министерство, земетресението е започнало в 22:30 местно време. Геофизическата служба на Северна Осетия потвърди, че магнитудът на земния трус, е 4 по скалата на Рихтер.\r\n***Иракският премиер Хайдар ал Абади обяви, че битката за освобождаването на Тал Афар започва.Тал Афар е ключов бастион на „Ислямска държава“ в Северен Ирак.\r\nПо време на телевизионна реч, на която премиерът излезе облечен във военна униформа, той  обяви „началото на операцията за освобождаването на Тал Афар“.\r\n„Заявявам на Ислямска държава, че нямат друг избор, освен да избягат или да бъдат убити“, добави той.\r\n***Гръцките власти арестуваха 22-годишна белгийска гражданка по обвинения в екстремизъм и терористични връзки.Жената е издирвана от Европол.\r\n„Чуждестранна гражданка на 22-годишна възраст, бе арестувана за предполагаеми връзки с терористична дейност“, заяви говорител на гръцката брегова охрана.\r\n„Тя е задържана на остров Корфу“, добавиха от бреговата охрана.\r\nВластите отказаха да идентифициран националността на заподозряната, но от държавната агенция ANA твърдят, че тя е белгийка от марокански произход.\r\nЖената е пътувала на ферибот от Италия към гръцкото пристанище Игуменица.\r\n***Европейските разузнавателни агенции се притесняват, че стотици ислямисти от „Ислямска държава“, се намират в Мароко, където очакват благоприятна възможност за действие.\r\nСмята се, че близо 1000 джихадисти, са били върнати в Мароко и Тунис от бойните полета на сриващия се „халифат“. Около 300 от тях, са се върнали в Мароко.\r\nБивш високопоставен член на крилото за външни операции на „Ислямска държава“ заяви, че има хиляди бойци, които са били разочаровани от групировката или са избягали, заради загубите й. Според него, много от тях, които в момента преживяват с дребни престъпления ще пренесат тежненията си в родните си държави. Той твърди, че близостта на Испания ще им позволи да извършват нападения или да инфилтрират други страни на континента.\r\nВъв върха на силата й, за „Ислямска държава“, са се сражавали 1,600 мароканци. Смята се, че Северна Африка е благотворна среда за ислямистите, откъдето те могат да нападат Европа и да отмъстят за загубите на „Ислямска държава“.\r\nБившият водач от „Ислямска държава“ заяви, че е обучавал шестима мароканци, които са напуснали средата си във Франция, за да търсят „смисъл“ под властта на „Ислямска държава“. \r\n„Израсналите на местна почва имаха твърд подход. Тези от Франция бяха нещастни от животите си. Един ми каза, че е продавал наркотици, а друг, че е бил крадец. Те търсеха нещо. И дълбоко вярваха, че не са си у дома във Франция.“, заяви бившият командир от „Ислямска държава“.\r\nСлужбите за сигурност на европейските държави считат, че стотици марокански бойци на „Ислямска държава“, са избягали в родната си страна през Турция.\r\nВластите в Мароко казаха, че имат силно разбиране за гражданите, които са напуснали страната, за да се бият в Сирия и Ирак, но са се върнали. Близо 90 джихадисти, са задържани в Мароко, след като са се върнали от Ирак и Сирия. Десетки други обаче, са се разпръснали по градовете и селата.\r\nМароканските власти твърдят, че са предотвратили няколко големи нападения в Казабланка и Рабат, но нямат големи възможности да спират гражданите си от атентати в други страни.\r\n*** Австралийската полиция обвини трима мъже в тероризъм, заради подозрението, че са подпалили шиитска джамия в Мелбърн миналата година. Смята се, че действието им е продиктувано от желанието да се раздели мюсюлманската общност, в полза на „Ислямска държава“.\r\nДвама от тях вече са задържани и очакват съдебен процес по обвинение в планирането на бомбено нападение във втория най-голям град на Австралия. Те са планирали и терористични нападения на Коледа 2016-та година. Третият мъж бе арестуван в събота.\r\nТримата могат да получат максимална присъда, а именно доживотен затвор, заради нападение срещу ислямският център „Имам Али“ през 2016-та година.", "date": "2017.08.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/20/2427366/the-guardian-donald-tramp-zayavi-che-antifashistkite-demonstranti-v-bostan-sa-anti-politseyski-agitatori.html", "text": "Американският президент Доналд Тръмп описа антифашистките демонстранти в Бостън като „анти-полицейски агитатори“, пише The Guardian . \r\n„Изглежда, че има много анти-полицейски агитатори в Бостън. Полицаите изглеждат здрави и умни! Благодаря ви“, написа американският президент в социалните мрежи.\r\nПо-късно обаче, той поздрави демонстрантите в Бостън, които скандираха лозунги срещу расизма.\r\nБлизо 40 хиляди крайнолеви протестиращи, включително „Блек лайфс матър“ и други групи преминаха през града, разтурвайки малко консервативно събрание, посветено на свободата на словото.  Симеон Миланов", "date": "2017.08.20", "title": "The Guardian: Доналд Тръмп заяви, че антифашистките демонстранти в Бостън са „анти-полицейски агитатори“"}
{"url": "http://www.focus-news.net/news/2017/08/20/2427367/the-independent-blizo-1000-dushi-mozhe-da-sa-zaginali-zaradi-svlachishtata-v-siera-leone.html", "text": "Властите в Сиера Леоне се опасяват, че близо 1000 души може да са загинали, заради свлачищата в страната, предава The Independent. Вече са потвърдени повече от 450 жертви.\r\nСмята се, че броят на изчезналите надхвърля 600. Надеждите и шансовете за откриването им са все по-малки.\r\nМного от труповете на жертвите са обезобразени от свлачищата, поради което властите не могат да ги идентифицират.\r\nГоворител на УНИЦЕФ за Фритаун заяви, че телата все още се издирват и изваждат.  Симеон Миланов", "date": "2017.08.20", "title": "The Independent: Близо 1000 души може да са загинали, заради свлачищата в Сиера Леоне"}
{"url": "http://www.focus-news.net/news/2017/08/20/2427368/press-tv-amerikanskiyat-ministar-na-otbranata-shte-poseti-yordaniya-turtsiya-i-ukrayna.html", "text": "Американският министър на отбраната Джеймс Матис ще посети Йордания, Турция и Украйна, предава иранският телевизионен канал Press TV .\r\nДжеймс Матис ще се срещне с украинския президент Петро Порошенко и министъра на отбраната на Украйна Степан Полторак. Срещата ще се състои по време на отбелязването на украинския Ден на независимостта.  \r\n„По време на тази среща, министърът ще потвърди пред украинските ни партньори, че САЩ е твърдо ангажиран с целта за възстановяване на суверенитета и териториалната цялост на Украйна, както и засилването на стратегическото отбранително партньорство между двете страни“, се казва в изявление от Пентагона.\r\nПреди визитата си в Украйна, Джеймс Матис ще бъде в Турция и Йордания, където ще бъде обсъдена въздушната кампания срещу последните анклави на „Ислямска държава“ в Сирия и Ирак. Симеон Миланов", "date": "2017.08.20", "title": "Press TV: Американският министър на отбраната ще посети Йордания, Турция и Украйна"}
{"url": "http://www.focus-news.net/news/2017/08/20/2427369/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 1 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа\r\nза дните петък – от 17.00 до 20.00 часа и неделя – от 14.00 до 20.00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.;\r\nАМ „Хемус“: област Варна: от км 407+000 до км 425+500 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.;\r\nобласт София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г; \r\nот км 15+000 до км 20+000 – движение с повишено внимание и в двете посоки, поради полагане на хоризонтална маркировка. Срок от 21.08.2017 г. до 23.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: Белокопитово-Шумен при км 338+800 посока Шумен – направа на насип от скален материал.; от км 338+520 до км 362+600 посока Каспичан – машинно и ръчно косене. Срок до 21.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между отклонението за с. Бело поле и гр. Благоевград от км 357+000 до км 363+000 –  движението се извършва в лявата или дясната лента за движение, съгласно поставените пътни знаци, поради косене и изсичане на храсти и единични дървета. Срок от 21.08.2017 г. до 25.08.2017 г.; между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа от 21.08.2017г. до 25.08.2017 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 51+000 до км 69+832 Абланица-Севлиево движение с повишено внимание  – полагане на хоризонтална маркировка. Срок до 21.08.2017г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Шумен: Черенча-Белокопитово от км 250+300 до км 258+000 – движение с повишено внимание, поради косене на тревни площи. Срок до 21.08.2017 г.;\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Стара Загора: в района на Маджерито от км 237+436 до км 239+018 – движение в една лента, поради рязане на клони и дървета. Срок от 09:00 до 17:30 часа до 20.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 22.08.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; при км 90+800 до км 100+100 – стесняване на лентата за движение, поради ръчно косене. Срок до 21.08.2017 г.; област Бургас: от км 185+000 до км 189+000 в участъка Баня-Сл. бряг – рязане на храсти. Срок до 25.08.2017 г.;въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 25.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 проход „Предел“-Разлог от км 21+400 до км 36+000 – движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок от 8.00 часа до 17:00 часа от 22.08.2017 г. до 25.08.2017 г.; път II-19 гр. Банско-отклонение за с. Буково от км 40+000 до км 76+000 – движението се извършва в лявата или дясната лента, съгласно поставените пътни знаци, поради ремонт на СПО. Срок от 8.00 часа до 17:00 часа от 21.08.2017 г. до 22.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 Белово-Пазарджик при км 88+500 – движението се извършва в лявата или дясната лента, съгласно поставените пътни знаци, във връзка с демонтаж и монтаж на бордюри; Срок от 8:00 до 17:00 часа на 21.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 25.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.;      ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – затворена е една от лентите за движение, поради рязане на храсти и частични ремонти на асфалтовата настилка.  Срок до 30.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.;ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: нямаОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът IІ-81 Безденица-Боровци – движение в една лента, поради изрязване на изсъхнали дървета и клони. Движението се регулира от сигналисти. Срок до 22.08.2017 г.;ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 25.08.2017 г.;ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.; \r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.;  път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.;ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-18 п.в. Симеоново посока Бургас-Варна при км 45+369 – движението се осъществява в изпреварващата лента, поради гаранционно обновяване на фугите по съоръжението. Срок до 14:00 ч. на 20.08.2017г.; \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 23.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-27 Нови пазар-Памукчии от км 0+000 до км 9+500 посока Памукчии – частични ремонтни дейности на асфалтовата настилка. Срок до 21.08.2017 г.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 25.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.; : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.20", "title": "Актуална пътна обстановка"}
{"url": "http://www.focus-news.net/news/2017/08/20/2427370/sputnik-hizbulai-siriyskata-armiya-prochistiha-87-kvadratni-kilometra-teritoriya-ot-boytsi-na-islyamska-darzhava.html", "text": "В събота ливанската армия започна операция за прочистването на териториите в Ливан, които се контролират от „Ислямска държава“ по сирийската граница, предава Sputnik. В същото време „Хизбула“ и сирийската армия провеждат операция срещу групировката от другата страна на границата.\r\n„Сирийската армия и бойците на Хизбула освободиха 87 квадратни километра от общо 155 кв.км площ на Каламун, който се контролира от Ислямска държава“, заяви източник от „Хизбула“. Симеон Миланов", "date": "2017.08.20", "title": "Sputnik: „Хизбула“и сирийската армия прочистиха 87 квадратни километра територия от бойци на  „Ислямска държава“"}
{"url": "http://www.focus-news.net/news/2017/08/20/2427371/predstoyashti-sabitiya-v-stranata-za-20-avgust-agentsiya-fokus.html", "text": "***\r\nОт 19.00 часа в Южен парк - 3-та част, вход от ул. „Нишава”, до езерото, ще се състои Концерт на Александров Рагтайм Бенд.\r\n***\r\nОт 19.00 часа в Борисова градина - Лятна естрада ще се състои  Концерт на вокално трио „Евридика“.\r\n***\r\nОт 18.00 часа на градския стадион в град Ахелой ще се проведе Историческа възстановка на Ахелойската битка. 19.30 часа ще се състои тържествено шествие и почетна стража до паметника на Цар Симеон І в град Ахелой. От 20.00 часа ще се проведе Официална церемония с участието на почетен караул от състава на Военноморските сили на Република България, поднасяне на венци и цветя и тържествена заря. 20.30 часа започва празничен концерт.\r\n***\r\nВ 07.00 часа ще започне гласуване в местния референдум с въпрос „Подкрепяте ли местните власти да не допуснат изграждане на депо за неопасни отпадъци, генерирани от дейността на „Девен” АД и рекултивация в ПИ 006167 по КВС на земеделските земи в землището на с. Чернево”. \r\n***\r\nВ ЕМО „Етър” продължава образователната програма „В света на старопланинската архитектура”. \r\n***\r\nОт 11.00 часа на площад \"Свобода\" ще се състои първата част от таз годишния интеграционен турнир по канадска борба за хора с увреждания \"Воля за победа\".\r\n***\r\nОт 18.00 часа в Градски парк „Свети Георги“, скейтпарк - сцена ще се състои Поредицата „Добрич Джази“.\r\n***\r\nОт 9.00 часа Знеполският епископ Арсений ще оглави в неделя архиерейска света Литургия в храма „Св.св. Константин и Елена”.\r\n***\r\nОт от 11.00 часа, на кея под хотел „Рига“, НД \"Традиция\" Регионален клон „Ангел Кънчев” гр. Русе организира безплатна изложба на оръжия и униформи от периода на Борбите за национално освобождение по случай 150 години от подвига на Никола Войводов и Цвятко Павлович, загинали на Русенското пристанище, на борда на парахода „Германия” в неравен бой с турските войници и заптиета. В програмата ще има слово за героичната им постъпка, рецитал на патриотични стихотворения, а заупокойна молитва ще отслужи отец Георги Райков. \r\n***\r\nВ манастирския комплекс Бельова църква „Рождество Богородично“ край Самоков, където е гробът на свещеномъченик Симеон Самоковски, небесен покровител на град Самоков, ще бъде отслужена архиерейска св. Литургия.\r\n***\r\nОт 19.30 часа в парк „Пети октомври“ ще се проведе Общоградска инициатива „Хора за хората“.", "date": "2017.08.20", "title": "Предстоящи събития в страната за 20 август (Агенция „Фокус”)"}
{"url": "http://www.focus-news.net/news/2017/08/20/2427372/nimh-otnovo-shte-bade-slanchevo-i-goreshto-maksimalnite-temperaturi-shte-sa-mezhdu-30-i-35.html", "text": "Днес отново ще бъде слънчево и горещо. Ще духа слаб, в Източна България и Дунавската равнина до умерен вятър от изток-североизток. Максимални температури между 30° и 35°, в крайните югозападни райони до 38°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Мартин Славчев. Атмосферното налягане ще бъде около средното за август. През деня слабо ще се понижи.  \r\nНад Черноморието ще бъде слънчево с до умерен вятър от изток-североизток. Максималните температури ще са 29-32°. Температурата на морската вода е 25°-26°. Вълнението на морето ще бъде 2-3 бала.\r\nНад планините също ще бъде слънчево. В следобедните часове ще има незначителна купеста облачност. Ще духа до умерен североизточен вятър. Максималната температура на височина 1200 метра ще бъде около 25°, на 2000 метра – около 17°.", "date": "2017.08.20", "title": "НИМХ: Отново ще бъде слънчево и горещо, максималните температури ще са между 30° и 35°"}
{"url": "http://www.focus-news.net/news/2017/08/20/2427373/predstoyashti-mezhdunarodni-sabitiya-za-20-avgust-agentsiya-fokus.html", "text": "Испанските власти продължават разследването, свързано с терористичните нападения в страната, за които пое отговорност екстремистката групировка „Ислямска държава“. \r\n***  Иракските сили се подготвят да започнат офанзива срещу Тел Афар, намиращ се между Мосул и сирийската граница. \r\n***  Продължава разследването на обстоятелствата около нападението с нож в град Сургут, при което седем души бяха ранени. \r\n***   Следене на операцията на ливанските въоръжени сили срещу терористичната групировка „Ислямска държава“ при границата със Сирия. \r\n*** Финландската полиция ще разследва предполагаемата терористична атака в град Турку, при която двама души бяха убити. \r\n***  Държавният секретар на Ватикана Пиетро Паролин е на посещение в Москва, където ще се срещне с патриарх Кирил.", "date": "2017.08.20", "title": "Предстоящи международни събития за 20 август  /Агенция „Фокус“/"}
{"url": "http://www.focus-news.net/news/2017/08/20/2427374/vidin-1-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница трафикът е интензивен на вход в страната на ГКПП „Дунав мост” Русе и Видин. На ГКПП „Дунав мост” – Видин има образували се колони по 1 км от товарни автомобили на изход от страната. Това съобщиха от пресцентъра на ГД „Гранична полиция”. \r\nНа българо-гръцката граница трафикът е интензивен на ГКПП „Маказа” на изход от страната.\r\nНа границата ни със Сърбия, Македония и Турция трафикът е нормален на всички гранични пунктове.\r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017.08.20", "title": "Видин: 1 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/08/20/2427375/navarshvat-se-1100-godini-ot-bitkata-pri-reka-aheloy.html", "text": "Навършват се 1100 години от битката при река Ахелой. През 917 г. при Ахелой войската на цар Симеон І нанася тежко поражение на византийската армия. В битката при река Ахелой е унищожена по-голямата част от византийската войска, участвала в похода срещу България. Историкът Лъв Дякон, който към края на Х в. посещава мястото на сражението, пише: „И сега още могат да се видят купищата кости при Анхиало, гдето тогава позорно била посечена бягащата войска на ромеите”. Победата на българските войски над византийците изиграва важна роля за засилване на международния престиж на българската държава.\r\nВ чест на 1100-годишния юбилей от славната победа на цар Симеон I при Ахелой през 917 година, сдружения и клубове за исторически възстановки в страната, ще пресъздадат битката между българската и ромейската войска в близост до бойното поле край град Ахелой, като демонстрират въоръжение и снаряжение и бойни практики на войските от периода. В 18.00 часа ще се състои историческа възстановка на Ахелойската битка на градския стадион в град Ахелой, а в 19.30 часа - тържествено шествие и почетна стража до паметника на Цар Симеон І в град Ахелой. От 20.00 часа е официалната церемония с участието на почетен караул от състава на Военноморските сили на Република България с поднасяне на венци и цветя и тържествена заря. Програмата завършва с празничен концерт.", "date": "2017.08.20", "title": "Навършват се 1100 години от битката при река Ахелой"}
{"url": "http://www.focus-news.net/news/2017/08/20/2427377/ria-novosti-frantsuzi-zhiveli-do-teroristite-v-alkanar-sa-se-strahuvali-da-gi-izdadat-na-politsiyata.html", "text": "Двойка вързрастни французи, живели като съседи с терористите, чийто дом в каталонския град Алканар се взриви, са ги смятали за странни, но са се страхували да съобщят за тях в полицията, съобщи РИА Новости, позовавайки се на интервю на французите за френското издание Parisien.\r\nВ интервюто за френския вестник, Даниел и Симона, които са се заселили в Алканар преди 20 години, са разказали, че новите им съседи са се държали странни о подозрително. „Не знам как точно да го опиша, но те бяха странни. Предполагам, че само двама от тях живееха там постоянно, но непрекъснато някой идваше или си тръгваше. Понякога в къщата нямаше никой за цели седмици, но винаги оставяха светлината включена“, разказа Симона.\r\nСпоред нейните думи, някои гости на съседите ѝ са идвали на мощни мотоциклети Kawasaki. Те носели шлемове и бради. Симона не е разбрала с какво всъщност се занимавали тези хора, но подозирала, че участват в нещо незаконно. „На няколко пъти си казвах, че трябва да направя снимки и да ги покажа на полицията. Но не го направих. Казах си, че това само ще ме забърка в неприятности“, добави тя.\r\nПревод и редакция:", "date": "2017.08.20", "title": "РИА Новости: Французи, живели до терористите в Алканар, са се страхували да ги издадат на полицията"}
{"url": "http://www.focus-news.net/news/2017/08/20/2427378/varna-zhiteli-na-selo-chernevo-reshavat-s-referendum-dali-da-bade-razkrito-depo-za-neopasni-otpadatsi.html", "text": "Жители на село Чернево решават с референдум дали да бъде разкрито депо за неопасни отпадъци. Местното допитване е с въпрос „Подкрепяте ли местните власти да не допуснат изграждане на депо за неопасни отпадъци, генерирани от дейността на „Девен” АД и рекултивация в ПИ 006167 по КВС на земеделските земи в землището на с. Чернево”. Решението за референдума е взето на заседание на Общинския съвет на Суворово на 29 юни 2017 година. Малко над 600 души са подкрепили подписката за провеждането му.\r\nЗа Агенция „Фокус” председателят на Общинската избирателна комисия Маргарита Митева съобщи, че изборният ден в село Чернево е започнал навреме и без нарушения, като до 08.30 часа вече петима души са упражнили правото си на вот. 1 100 души има право да вземат участие в местното допитване, което се провежда в две секции. Осигурените бюлетини са над 1 500 броя.", "date": "2017.08.20", "title": "Варна: Жители на село Чернево решават с референдум дали да бъде разкрито депо за неопасни отпадъци"}
{"url": "http://www.focus-news.net/news/2017/08/20/2427379/prezidentat-rumen-radev-shte-se-vklyuchi-v-praznichno-shestvie-po-povod-natsionalnoto-chestvane-na-1100-godini-ot-bitkata-pri-aheloy.html", "text": "Президентът Румен Радев ще посети град Ахелой по повод националното честване на 1100 години от битката при Ахелой. Това съобщиха от прессекретариата на държавния глава. Румен Радев ще проведе среща с кмета на община Поморие Иван Алексиев и кмета на град Ахелой Иван Георгиев в сградата на Народно читалище „Светлина – 1934“. \r\nПо-късно президентът ще наблюдава възстановка на битката при Ахелой с участието на сдружение „Авитохол“ и доброволци от цялата страна, след което Румен Радев ще се включи в празничното шествие до паметника на цар Симеон I. \r\nПанихида за падналите воини в битката при Ахелой ще бъде отслужена от Сливенския митрополит Йоаникий, а държавният глава ще произнесе слово, след което ще бъдат поднесени венци и цветя пред паметника на цар Симеон I.", "date": "2017.08.20", "title": "Президентът Румен Радев ще се включи в празнично шествие по повод националното честване на 1100 години от битката при Ахелой"}
{"url": "http://www.focus-news.net/news/2017/08/20/2427380/jerusalem-post-benyamin-netanyahu-shte-se-sreshtne-s-vladimir-putin-za-da-obsadyat-prisastvieto-na-iran-v-siriya.html", "text": "Министър-председателят на Израел Бенямин Нетаняху ще пътува до руския град Сочи в сряда, за среща с президента на страната Владимир Путин, на която ще обсъдят присъствието на Иран в Сирия и притесненията на Ерусалим, че Ислямската република се установява за постоянно там, пише The Jerusalem Post, позовавайки се на съобщение от кабинета на министър-председателя.\r\nТова ще е четвъртата визита на Нетаняху в Русия за последните 16 месеца, доказателство за порасналото влиянието на Москва в региона, след военната ѝ намеса в Сирия. Освен това, израелския премиер и Путин говорят редовно по телефона.\r\nВ съобщението от кабинета на премиера пише, че целта на редовните срещи с руския президент е обсъждането на регионални и двустранни проблеми, както и да бъдат предотвратени случайни сблъсъци в небето над Сирия, между израелските и руските Военновъздушни сили.\r\nСкоро, след като Русия изпрати в Сирия през септември 2015 година свои военни, за да подкрепят президента на страната Башар Асад, Нетаняху пристигна в Москва, за да създаде механизъм за предотвратяване на инциденти.\r\nСпоред думите на служител от руското външно ведомство, въпреки че Израел и Русия нямат съвпадане на интересите си в Сирия, те имат интерес да избегнат евентуални военни сблъсъци и съдействието между двете страни по този въпрос е „отлично“.\r\nЕрусалим вече изрази опозицията си за примирието в Сирия, договорено между Москва и Вашингтон, тъй като, според него, това оставя иранските военни на позициите им.\r\nПревод и редакция:", "date": "2017.08.20", "title": "Jerusalem Post: Бенямин Нетаняху ще се срещне с Владимир Путин, за да обсъдят присъствието на Иран в Сирия"}
{"url": "http://www.focus-news.net/news/2017/08/20/2427381/denyat-20-avgust-v-balgarskata-istoriya.html", "text": "2006 г.\r\nНационалната инициатива „Първанов – президент” за издигането на сегашния държавен глава за втори мандат е подкрепена от 172 български кмета. Местната власт подкрепя Георги Първанов, тъй като той е президентът, който разбира проблемите на местното самоуправление, смятат кметовете.\r\nСред кметовете, подкрепили президента Георги Първанов за втори мандат, се открояват: Александър Краваров - кмет на Банско, издигнат от ВМРО, независимите кметове на Сандански - Андон Тотев, на Струмяни - Валентин Чиликов, на Кресна – Валентин Стоичков, на Благоевград - Лазар Причкапов, на Радомир - Златко Георгиев, на Стара Загора – Евгений Желев, на Каварна - Цонко Цонев, на Силистра – Иво Андонов.\r\nПодкрепа за кандидатурата на Първанов изразяват и кметовете на Ловеч - Минчо Казанджиев, на Габрово - Богомил Белчев, на Русе - Божидар Йотов, на Търговище - Красимир Мирев, на Разград - Денчо Бояджиев, на Варна - Кирил Йорданов, на Бургас - Йоан Костадинов и на Свиленград - Георги Манолов и други.\r\n1980 г.\r\nВ Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения.\r\nМикис Теодоракис е роден на 29 юли 1925 г. Участва в Съпротивата. През 1950 г. завършва Атинската консерватория, след което специализира в Парижката консерватория (1953-1959 г.). В периода 1964-1967 г. е депутат в гръцкия парламент от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. До 1974 г. живее във Франция. Теодоракис е автор на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са: Първа, Втора и Трета симфонии; Първа и Втора сонати; “Едип цар”, “Антигона”, “Песен за мъртвия брат” и др. През 60-те години композира и модернизира гръцките народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”.\r\n1976 г.\r\nВ Москва е открита художествена изложба \"Българска живопис IX-XIX в.\"\r\n1953 г.\r\nБългария отправя нота до югославското дипломатическо представителство в София с предложение за нормализиране на дипломатическите отношения. През есента на същата година са разменени посланици и на печата се дават указания за въздържан тон. Тази линия е продиктувана от Москва по време на посещението на Вълко Червенков там в началото на юли същата година.\r\n1931 г.\r\nОткрито е XXIII ОНС с председател Стефан Стефанов (демократ), председател на Съюза на българските индустриалци. От 15 октомври 1931 г. председател е Александър Малинов (демократ).\r\nСтефан Стефанов е роден в Сливен. Завършва право и държавни стопански науки в Берлин. Той е дългогодишен народен представител (1901–1931 г.) и председател на ХХIII ОНС (август–октомври 1931 г.). Участва активно в държавния и стопанския живот на страната. В периода 1915–1918 г. е поддиректор и директор на Дирекцията за стопански грижи и обществена предвидливост. От 1926 г. е член на индустриалния съвет при Министерството на търговията, промишлеността и труда и председател на Управителния съвет на Съюза на индустриалците. След 1921 г. е председател или член на управителните съвети на различни промишлени предприятия. По време на управлението на Народния блок (1931–1934 г.) е министър на финансите. През 1945 г. по решение на Народния съд част от неговите акции са конфискувани.\r\n1903 г.\r\nПровежда се конгрес на Серски революционен окръг в Пирин с председател Димитър Стефанов. Взето е решение за \"перманентна революция\" - засилени четнически действия.\r\n1892 г.\r\nВ Пловдив се провежда II конгрес на БСДП, на който партията окончателно се разцепва на БСДП начело с Димитър Благоев и БСДС начело с Янко Сакъзов, които провеждат успоредни конгреси.\r\n1887 г.\r\nСъставено е правителство начело със Стефан Стамболов.\r\nНепосредствено след възкачването си на трона, княз Фердинанд I възлага на Стефан Стамболов да образува ново правителство. В него влизат тримата регенти и трима министри от предишния кабинет.\r\n1876 г.\r\nРъководството на БЦБО изпраща писмо до Петербургския славянски комитет, с което го уведомява, че е взето решение “да се употребят всички възможни усилия, за да се сгрупират всички български доброволци (в сръбско-турската война през 1876 г.) под едно знаме, като се възложи организацията им на полк. Александър Милорадович.” БЦБО се обръща към Петербургския комитет и “с най-покорна молба да ни снабди с някакви средства, за да започнем по-скоро действията и да се помъчим да организираме българските отряди.”\r\nБългарско централно благотворително общество (БЦБО) е създадено през юли 1876 г. , явявайки се пряк наследник на БРЦК. В БЦБО участват дейци с различни политически убеждения - Владимир Йонин, Кириак Цанков, Петър Енчев, Олимп Панов, Стефан Стамболов и др. \r\n1874 г.\r\nВ Букурещ започва Общо събрание на БРЦК. В заседанията участват 9 души от Румъния, 3-ма от България и 1 от Чехия. Избран е временен ЦК в състав: Любен Каравелов, Кириак Цанков, Олимпи Панов, Тодор Пеев, Христо Ботев.\r\n1867 г.\r\nНа русенското пристанище загиват Никола Х. Кръстев (Войводов) и Цвятко Павлович. Двамата воеводи пътуват с австрийския параход \"Германия\" от Галац за Радуевац, откъдето трябва да навлязат с чета в българските земи. По разпореждане на дунавския валия Мидхат паша турски заптиета нахлуват на кораба, за да арестуват Никола Войводов и Цвятко Павлович. При отказа им да се предадат доброволно, те са убити.\r\n1829 г.\r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия.\r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия.\r\n917 г.\r\nБългарските войски предвождани от цар Симеон I нанасят тежко поражение на Византия в битката при река Ахелой.На тази дата са родени:\r\n1923 г.\r\nРоден е Георги Иванов Генов - български оперен певец (баритон). През 1942 г. - 1946 г. работи в театър \"Одеон\" и е солист на Държавния радиохор (днес Българска хорова капела \"Св. Обретенов\"). От 1947 г. е в Националния академичен театър за опера и балет (дебютира в ролята на княз Игор от едноименната опера на А. П. Бородин). По-известни роли: Папагено (\"Вълшебната флейта\" от Моцарт), Маркиз Поза (\"Дон Карлос\" от Верди), Валентин (\"Фауст\" от Гуно), Осман бей (\"Луд гидия\" от П. Хаджиев) и др.\r\n1902 г.\r\nРоден е Александър Такев Гиргинов - български писател, автор на разкази, повести, романи, драми. През 1926 г. заминава за Франция. В Париж работи и следва журналистика и театрално изкуство. През 1928 г. постъпва като актьор в театър \"П. К. Стойчев\" в София, а след това в театър \"Одеон\". Работи като уредник на вестник \"Литературен глас\". След Отечествената война, в която взема участие, е драматург и режисьор в театрите в Плевен, Перник, Пловдив, София. Умира на 17 юли 1985 г.\r\n1891 г.\r\nРоден е Данаил Дечев - български художник. Завършва средно професионално текстилно училище в Сливен. Запознава се с изкуството на някои европейски галерии и музеи. Работи с маслени бои предимно в областта на пейзажа. Отделя особено внимание на връзката между природата и човека. Създава тематични цикли - Тракийски, Карловски, Морски, Софийски. Умира на 5 август 1962 г. в София. По-известни творби: \"Пейзаж пролет\" (ок. 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (ок. 1938 г. - 1940 г., и 1952 г.), \"Пред портите на Бачковския манастир\" (ок. 1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959) г. и др.)\r\n1890 г.\r\nРоден е Константин Илиев Константинов - български писател. През 1906 г. следва във Физико-математическия факултет на СУ “Св. Климент Охридски”. През 1911 г. завършва Правния факултет. Стажува в Софийския окръжен съд, съдия е във Врачанския окръжен съд (1914 г.), след което е повишен в мирови съдия в Цариброд. След войните работи като съдия и адвокат в София. Председател е на секция “Литература” в Камарата за наука и изкуство (1945 г. - 1947 г.). В периода 1945 г. - 1946 г. е председател на СБП. Председател е още и на Института за преводна литература при Министерството на информацията. Печата за пръв път през 1907 г. в сп. “Българан”. Заедно с Д. Дебелянов и Д. Подвързачов издава сп. “Звено” (1914 г.). Автор е на разкази, очерци, литературни есета, спомени, пътеписи, произведения за деца, роман. Негови са съчиненията “Към близкия” (1920 г.), “Любов” (1925 г.), “По земята” (1930 г.), “Кръв” (1933 г.), “Сърцето в картонената кутия” (1933 г., в съавтор със Св. Минков), “Трета класа” (1936 г.), “Ден по ден” (1938 г.), “Седем часа заранта” (1940 г.), “Път през годините” (спомени в 3 тома, 1959 г. - 1966 г.), “Върхове” (есета, 1967 г.), “Празници” (1969 г.), “Медената питка” (1976 г.), “Пътуване към върховете” (1976 г.), “Надлъж и нашир” (1987 г.), “Малкият коминочистач” (1989 г.). Умира на 3 януари 1970 г.\r\n1881 г.\r\nРоден е Никола Петров - български художник пейзажист. Учи живопис в София при Я. Вешин и Ив. Мърквичка. Негови са произведенията: \"Пожъната нива\", \"Зъберът\", \"Речица из камъняк\", \"Чепеларе\", \"Стадо след дъжд\", \"Църквата Св. София\", \"Симфония\", \"Ерма при Трън\", \"Лъвовият мост\", \"Лъджене\" (последна негова творба). Илюстрира \"Островът на блажените\" от П. Славейков. Умира на 10 декември 1916 г. София.На тази дата умират:\r\n1976 г.\r\nУмира Мита Ганева Стойчева - българска народна певица, представителка на северняшката школа в народно-песенното творчество. Родена е 22 март 1909 г. Първата си награда за изпълнение на народна песен печели на събора в Търново през 1939 г. Записва 90 песни във фирмата за грамофонни плочи “Микрофон” (1940 г. - 1942 г.). През 1942 г. - 1943 г. пее в Радио София, а от 1946 г. е редовна сътрудничка на БНР. Има много радиоконцерти с Б. Машалов и Цв. Благоев. През 1954 г. създава групата “Наша песен”. В репертоара й влизат хайдушки, любовни, исторически, любовно-битови песни. Част от текстовете на песните й са събрани в сборник “Гукнали сиви гълъби” (1953 г.). По-известни песни: “Авлига пее в градина”, “Снощи се върна юзбаши”, “Заправи Богдан калето”, “Диляна мома хубава” и др.\r\n1972 г.\r\nУмира Александър Георгиев Вазов - български кинорежисьор и сценарист, един от създателите на българския игрален филм. Роден е на 26 ноември 1900 г. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино - началото е поставено през 1929 г. с \"В царството на розите\". След 9 септември 1944 г. се насочва изцяло към него - \"Бактериофаги\", \"Имунизацията на децата\", \"Нутрията\", \"Полезни и вредни\", \"Конят - боен другар на войника\", \"Етеричните масла\", \"Владимир Димитров-Майстора\" (1955 г.), \"Български тютюн\" (1957 г.), \"Родно море\" (1962 г.). Той е един от основателите на Съюза на български филмови дейци (1934 г.), чийто председател е до 1953 г. Опира се на литературната класика - \"Грамада\" (1936 г.), и на фолклорните мотиви - \"Настрадин Ходжа и Хитър Петър\" (1939 г.).\r\n1930 г.\r\nУмира Антон Стефанов Митов - български художник, професор по история на изкуството, дописен член на БАН (1918 г.), член-кореспондент на Дружеството на италианските художници (1910 г.). Роден е на 1 април 1862 г. в Стара Загора. Завършва Флорентинската академия (ученик на Чиерамфи). Професор е в Рисувалното училище в София (той е един от неговите основатели). Редактира (заедно с И. Мърквичка) сп. “Изкуство”, илюстрира “Под игото”, “Утро в Банкя”, “Нова земя”. Негови картини: “Цар Фердинанд в старобългарско облекло”, “Св. Климент”, “Златари”, “Пловдивска джамия”, “Вършитба в Пловдив”, “Селянки в София” и др. Автор е на първия български труд по история на изкуството “Ръководство по всеобща история на изкуствата”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.20", "title": "Денят 20 август в българската история"}
{"url": "http://www.focus-news.net/news/2017/08/20/2427382/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 18.00 до 22.00 часа днес на ул. „Московска”  между ул. „Париж” и ул. „11-ти август”; \r\n- От 19.00 до 22.00 часа днес на ул. „Париж” между ул. „Московска” и ул. „Врабча”. \r\n- От 16.00 до 19.00 часа на 21 август на ул. „Неофит Рилски” между ул. „Хан Крум” и ул. „Струмица”. \r\n- От 20.00 до 22.00 часа на 21 август на ул. „Леге” между ул. „Съборна” и ул. „Алабин”. \r\n- От 08.00 до 14.00 часа на 28 август на ул. „Леге” между ул. „Съборна” и ул. „Алабин”. \r\n- От 08.00 до 11.00 часа на 5 септември на ул. „Кракра” между ул. „Оборище” и ул. „Шипка”.", "date": "2017.08.20", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/20/2427383/nimh-ekstremalen-e-indeksat-za-pozharoopasnost-v-10-oblasti-na-stranata.html", "text": "Екстремален e индексът за пожароопасност в 10 области на страната, сочи справка на сайта на Националния институт по метеорология и хидрология (НИМХ) към Българската академия на науките. Най-високата степен на опасност от възникване на пожари е в сила за областите: Враца, Плевен, Ловеч, Велико Търново, Благоевград, Бургас, Ямбол, Хасково, Сливен и Стара Загора. Там е възможно възникването на бързо разпространяващи се, много силни и трудни за овладяване пожари.", "date": "2017.08.20", "title": "НИМХ: Екстремален e индексът за пожароопасност в 10 области на страната"}
{"url": "http://www.focus-news.net/news/2017/08/20/2427384/ibna-tseliyat-belgrad-e-v-remonti-predi-mestnite-izbori-v-sarbiya.html", "text": "По средата на лятото столицата на Сърбия е в реконструкция – има десетки ремонти из целия град, включително главни пътни артерии, мостове и важни площади, като например Славия. Тежките ремонти създават напрежение и пътни „тапи“ всеки ден и най-важното е, че повечето от реконструкциите ще продължат до ноември или декември, предаде Independent Balkan News Agency.\r\nВъпреки че гражданите са наясно, че обновлението на града е належащо, има съмнения, че всичко това се случва сега, не по случайност. Според някои местните избори, които ще се проведат най-късно през идната пролет, са причината. Във високо централизираната сръбска държава, тези избори поставят цялата страна в „извънредно положение“.\r\nИмайки предвид приближаващите избори, управляващата „Сръбска прогресивна партия“ (СНС), прави всичко по силите си да подобри имиджа си пред избирателите, докато изглежда, че опозиционните партии ще се провалят в опита си за обединение и благодарение на това шансовете им за успех значително намаляват.\r\nСпоред Балша Божович от „Демократическата партия“(ДП), реконструкцията на Белград представя картина на „аматьорство и корупция“:\r\n„От четири години нищо не е пипано в Белград, а сега те (СНС) се опитват да създадат илюзията, че се грижат за гражданите. В най-сериозния ремонт – този на площад Славия – работата започна точно преди първия учебен ден. Работниците, които са заети с ремонта, бяха наети чрез изфабрикувани (от СНС) публични търгове“, заяви Божович пред сръбско издание.\r\nОт друга страна, Милан Вуянич, професор във факултета по транспорт и трафик в Белградския университет, подчертава, че реконструкцията е била належаща. Това, което липсва, според него, е планиране.\r\nПроектите са финансирани със заем от Европейската банка за реконструкция и развитие, на стойност 24 милиона евро. Прочутият музикален фонтан на площад Славия е струвал 1,8 милиона евро.\r\nПревод и редакция:", "date": "2017.08.20", "title": "IBNA: Целият Белград е в ремонти преди местните избори в Сърбия"}
{"url": "http://www.focus-news.net/news/2017/08/20/2427385/burgas-tehnologichna-konferentsiya-edit-on-the-road-shte-se-provede-v-kulturniya-tsentar-morsko-kazino.html", "text": "Технологична конференция „EDIT On The Road“ ще се проведе в Културния център „Морско казино“, съобщиха от пресцентъра на Община Бургас. Google и мрежата за дигитално развитие EDIT си партнират, за да подкрепят развитието на технологичния сектор и да дигитализират традиционния бизнес в страната.\r\n„EDIT On The Road“ представлява тримесечно роудшоу, което ще се проведе в 7 града в страната. Екипът на EDIT и представители на Google се събират в Бургас, за да:\r\n– съберат на едно място технологичните общности с традиционните индустрии;\r\n– покажат как се работи с дигиталния инструментариум за бизнес на Google и да представят Google Growth Engine;\r\n– работят заедно с местния бизнес и експерти по дизайн за набелязване на предизвикателствата пред локалните предприемачески общности.\r\nСъбитието се реализира с подкрепата на Община Бургас.", "date": "2017.08.20", "title": "Бургас: Технологична конференция „EDIT On The Road“ ще се проведе в Културния център „Морско казино“"}
{"url": "http://www.focus-news.net/news/2017/08/20/2427386/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-hrama-svsv-konstantin-i-elena.html", "text": "В празничния за християните неделен ден, когато Православната църква прославя св. 38 мчци Пловдивски, св. прор. Самуил и др. просияли в святост мъченици, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений – викарий на Пловдивския митрополит ще оглави архиерейска света Литургия в старинния храм „Св. св. Константин и Елена”, предаде репортер на Агенция „Фокус”. Начало на литургията в пловдивския храм ще започне в 09.00 часа. \r\nНикола ПЕТКОВ", "date": "2017.08.20", "title": "Пловдив: Знеполският епископ Арсений ще оглави архиерейска света Литургия в храма „Св.св. Константин и Елена”"}
{"url": "http://www.focus-news.net/news/2017/08/20/2427387/sbsavstraliya-izglezhda-e-namereno-avstraliycheto-izcheznalo-po-vreme-na-teroristichnata-ataka-v-barselona-situatsiyata-prodalzhava-da-e-neyasna.html", "text": "Разбра се, че момченцето Джулиан, което изчезна след терористичната атака в Барселона, е намерено в болница, същата, в която се намира сериозно наранената му майка, в града, предаде австралийската медия SBS.\r\nБащата на детенцето, Андрю Кадман, също е пристигнал в града, за да се погрижи за семейството си. Първоначално той бе съпроводен до полицейското управление на Барселона с кордон от полицаи, а после бе съпроводен до болницата, където полицията направи кордон, който не допуска журналистите вътре, а властите отказват повече информация.\r\nЗасега ситуацията остава неясна.\r\nПревод и редакция:", "date": "2017.08.20", "title": "SBS(Австралия): Изглежда е намерено австралийчето, изчезнало по време на терористичната атака в Барселона, ситуацията продължава да е неясна"}
{"url": "http://www.focus-news.net/news/2017/08/20/2427388/dots-pavlina-valdkova-arheolog-imame-ideya-da-razshirim-programata-na-rimskiya-festival-nike-igrata-i-pobedata-i-v-po-kasnite-chasove-na-denonoshtieto.html", "text": "Има идея програмата на римския фестивал „Нике – играта и победата“ да бъде разширена и да продължи в по-късните часове на денонощието. Това съобщи за Радио „Фокус“ – Велико Търново един от организаторите на събитието доц. Павлина Владкова, археолог. По думите й, всички посетители от тазгодишното издание са потвърдили, че ще дойдат отново. „Всяка година се стараем да показваме различни неща. Целта ни е да запознаем и образоваме обществото относно Никополис ад Иструм. Аз мисля, че ако догодина имаме фестивал, той трябва да обхване и по-късната част от денонощието – да имаме вечерно представление с музикални и поетични събития, концерти, рецитали и всичко, което е част от римската култура, която трябва да бъде показана“, подчерта доц. Владкова. \r\nФестивали като „Нике – играта и победата“ задължително трябва да имат и образователна роля, смята тя. „Основните спънки при организирането идват заради малкото финансиране, но сърдечно благодари на Община Велико Търново и спонсорите, които са помогнали през тази година“, каза още доц. Павлина Владкова.\r\nЛуиза ТРАНЧЕВА", "date": "2017.08.20", "title": "Доц. Павлина Валдкова, археолог: Имаме идея да разширим програмата на римския фестивал „Нике – играта и победата“ и в по-късните часове на денонощието"}
{"url": "http://www.focus-news.net/news/2017/08/20/2427389/ria-novosti-vzriv-v-korabostroitelnitsa-v-yuzhna-koreya.html", "text": "Взрив е прогърмял на територията на корабостроителница в град Чханвон на югоизточното крайбрежие на Южна Корея, загинали са четири души, предаде РИА Новости, позовавайки се на информация от корейските медии.\r\nТова се е случило на верфите на корабостроителната компания STX Offshore & Shipbuilding, където се е строял танкер за пренос на петрол, по поръчка на гръцка компания, който е трябвало да бъде предаден в края на тази година.\r\nПричината за взрива все още не е ясна.\r\nПревод и редакция:", "date": "2017.08.20", "title": "РИА Новости: Взрив в корабостроителница в Южна Корея"}
{"url": "http://www.focus-news.net/news/2017/08/20/2427390/denyat-20-avgust-v-svetovnata-istoriya.html", "text": "2014 г. \r\nПрезидентът на Еквадор Рафаел Кореа потвърждава своето решение за предоставяне на политическо убежище на основателя на сайта Уикилийкс Джулиан Асанж.\r\n2013 г.\r\nДепутатите на чешкия парламент гласуват своето саморазпускане и провеждане на предсрочни парламентарни избори.\r\n2012 г. \r\nApple Inc. става най-скъпата компания в историята с цена от 664.7 милиарда долара.\r\nПарламентът на Сомалия полага клетва в Могадишу на своето първо заседание от 1991 г.\r\n2011 г.\r\nПри катастрофа на Боинг 737 на компания First Air в северен Нунавут загиват 12 души.\r\n1998 г.\r\nСАЩ нанасят ракетни удари срещу предполагаеми бази на Осама Бин Ладен в Афганистан и Судан.\r\nОсама Бин Ладен е арабо-ислямски фундаменталист, терорист. Завършва икономика в Университета в Джеда. Воюва на страната на афганистанските муджехидини срещу армията на СССР. След 1989 г. се връща в Саудитска Арабия. По време на войната в Персийския залив (1991 г.) е обявен за \"враг на САЩ\". Арестуван е от тайните служби на Саудитска Арабия. През 1992 г. се прехвърля в Судан, където създава организацията \"Ал Кайда\" (\"Базата\"), която в последствие развива мрежа на действие в 52 страни. Осама Бин Ладен ръководи много терористични тренировъчни лагери в Афганистан, където се обучават мюсюлмани от арабските държави, от Чечня, Узбекистан, Пакистан и Китай. Основател е на Световния ислямски фронт за \"свещена война\" (джихад) представляващ коалиция между шест фундаменталистки нелегални организации от Египет, Пакистан и Бангладеш. Предполага се, че той е организирал покушението срещу египетския президент Хосни Мубарак (1995 г.), както и на терористичния удар срещу САЩ (Световният търговски център в Ню Йорк и Пентагонът във Вашингтон) на 11 септември 2001 г.\r\n1970 г.\r\nВ Москва се провежда заседание на Политическия консултативен комитет на страните от Варшавския договор. Обсъжда се свикването на Общоевропейско съвещание за сигурност.\r\n1943 г.\r\nПо време на Втората световна война е извършена англо-американска бомбардировка над Исперихско и Пордим, Плевенско.\r\n1941 г.\r\nЗапочва германската програма по разработване на ракета \"Фау - 2\" – първата в света балистична ракета. За пръв път се използва през 1944 г. срещу Великобритания.\r\n1940 г.\r\nИзвършено е покушение срещу Лев Троцки, по това време – в изгнание в Мексико. Троцки е един от близките съратници на Ленин, по-късно - отстранен от властта от Сталин. Ден след покушението, Троцки умира. Убиецът му Рамон Меркадер намира убежище в СССР, където е удостоен със звание \"Герой на Съветския Съюз\".\r\n1868 г.\r\nОфициално е обявен краят на войната между Севера и Юга в САЩ.\r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците, от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия.\r\nПрез първия етап на войната, в периода 1861-1862 г., войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг (юли 1863 г.) е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите и войските и капитулират (9 април 1865 г.). Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\n1829 г.\r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия.\r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия.\r\n1741 г.\r\nРуският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си.\r\n1667 г.\r\nИзлиза поемата \"Изгубеният рай\" (Paradise Lost) на Джон Милтън. \"Изгубеният рай\" е една от най-значимите творби на английската литература. Авторът й - Джон Милтън е сляп и диктува стиховете на специално назначен текстописец.На тази дата умират:\r\n2012 г. \r\nУмира Мелес Зенави - етиопски политик. \r\nВ периода 28 май 1991 година до 22 август 1995 година е президент на Етиопия. А от 22 август 1995 г. до смъртта си заема министър-председателския пост в Етиопия.\r\n2009 г. \r\nУмира Семьон Лвович Фердман, повече известен с артистичното си фамилно име Фарада, -  руски и съветски актьор, заслужил артист на РСФСР (1991) и народен артист на Русия (1999).\r\n2006 г.\r\nУмира Проф. Якоб Минцер - американски икономист, основател на съвременната икономика на труда. Той е дългогодишен професор по икономика и социални отношения в Колумбийския университет.\r\n1961 г.\r\nУмира Пърси Уилямс Бриджмън – американски физик, философ. Роден е на 21 април 1882 г. През 1946 г. получава Нобелова награда за изследвания в областта на експерименталната физика. В труда си \"Логика на съвременната физика\" (The Logic of Modern Physics. N. Y., 1927 г.) той лансира редица идеи, станали основа на операционализма. Ориентирайки се към начина, по който Айнщайн определя основни понятия на социалната теория за относителността, Бриджмън твърди, че значението на физичните понятия трябва да се определи чрез съвкупността от експериментални операции и главно чрез операциите за измерването.\r\n1917 г.\r\nУмира Адолф Байер – немски химик органик. Роден е на 31 октомври 1835 г. в Берлин. От 1872 г. е професор в Страсбургския, а от 1875 г. в Мюнхенския университет. Прави опити за изкуствен синтез на индиго, установява неговия строеж (1878 г. - 1883 г.). Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия.\r\n1915 г.\r\nУмира Паул Ерлих – германски лекар, бактериолог и биохимик. Роден е на 14 март 1854 г. Учи в университети в Бреслау (днес Вроцлав, Полша), Страсбург и Лайпциг. От 1890 г. е професор в Берлинския университет, като едновременно с това работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (днес Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Като използва различни оцветители и методи за оцветяване, Паул Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити; деференцира определени форми на левкемията и създава двуалистичната теория за кръвообразуването; обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. Голям успех имат работите му по лечение на спирохетози (1907 г.) и особено на сифилиса у човека. През 1909 г. заедно с японски учен С. Хата създава препарата Салварсан. Изследванията на Паул Ерлих в тази област стават основа за развитието на химиотерапията. От 1901 г. Паул Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество.\r\n1914 г.\r\nУмира Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г. Роден е на 2 юни 1835 г. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. кардинал и патриарх на Венеция. Той е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Пий Х е яростен противник на антиклерикалните действия на светската власт. По негово време е създаден Кодекс на каноническото право (1904 г. - 1917 г.), утвърден от наследника му Бенедикт ХV. Обявен от Ватикана за блажен през 1951 г. и канонизиран за светец през 1954 г.\r\n1882 г.\r\nУмира Фьодор Петрович Литке – руски мореплавател и географ, изследовател на Арктика, граф (от 1866 г.), адмирал (1855 г.), член-кореспондент (1829 г.), почетен член (1855 г.) и президент на Петербургската академия на науките (1864 г.), член-кореспондент на Парижката академия на науките и на редица чужди научни институти. Роден е на 28 септември 1797 г. в Петербург. Във флота е от 1813 г. През 1817 г. - 1819 г. участва в околосветското плаване на В. М. Головнин с кораба \"Камчатка\". През 1821 г. - 1824 г. е ръководител на експедицията, която изследва крайбрежието на Нова Земя, източна част на Баренцево и Бяло море. През 1826 г. - 1829 г. ръководи околосветската експедиция с кораба \"Сенявин\". Описва западното крайбрежие на Берингово море, островите Прибилов, Бонин и Каролинския архипелаг, като открива в него 12 острова. На Литке принадлежи идеята за първия записващ \"приливомер\" (1839 г.). Един от организаторите на Руското географско дружество и негов ръководител (1845 г. - 1850 г.; 1857 г. - 1872 г.). Той е командир и военен губернатор на Ревелското (Талинското), а след това на Кронщатското пристанище (1850 г. – 1857 г.). От 1855 г. е член на Държавен съвет. През 1873 г. Руското географско дружество учредява златна премия на името на Фьодор Литке. В негова чест са наречени нос, полуостров, планина и залив в Нова Земя, острови в архипелазите Земя на Франц Йосиф и Норденшелд, пролив между Камчатка и Карагинските острови и др.\r\n1872 г.\r\nУмира Димитрие Болинтиняну – румънски интелектуалец, публицист, поет и политик. Роден е през 1819 г. в Болинтино дин Вали, до Букурещ. Автор е на сбирки лирични стихове - \"Румънски мелодии\" (1858 г.), на патриотичните \"Легенди, или оригинални приказки в стихове\" (1858 г.) и др. Той е един от създателите на румънски роман (\"Маноил\", 1855 г.; \"Елена\", 1862 г.). Творчеството му е свързано с освободителното движение от средата на ХIХ в.\r\n1854 г.\r\nУмира Фридрих Вилхелм Йозеф Шелинг - германски философ, представител на немския класически идеализъм.На тази дата са родени:\r\n1944 г.\r\nРоден е бившият министър-председател на Индия Раджив Ганди (1944 - 1991). Убит е при покушение през 1991 г. Седем години по-рано по същия начин загива и неговата майка Индира Ганди, също бивш премиер на Индия.\r\n1941 г.\r\nРоден е Слободан Милошевич - югославски държавен ръководител, президент на Югославия от 1989 г. (на Съюзна република Югославия от 15 юли 1997 г.) до 2000 г. Завършва икономика в Белградския университет. В периода 1966 г. - 1969 г. е кмет на Белград. От 1963 г. - 1978 г. е директор на “Техногаз”. Президент е на Обединената югославската банка (1978 г. - 1983 г.). През 1984 г. - 1986 г. е член на ГК на ЮКП в Белград. В периода 1986 г. - 1988 г. член на Президиума на ЦК на ЮКП.\r\nПрез пролетта на 2001 г. е арестуван, а след 3 месеца е предаден на Международния трибунал в Хага. Към него са отправени 66 обвинения - подбудител и извършител на геноцид по време на войната в Босна (1992 г. - 1995 г.); извършител на престъпления срещу човечеството във войните с Хърватска (1991 г. - 1992 г.) и в Косово (1999 г.). Защитава се сам, без адвокати (2002 г.). Слободан Милошевич е намерен мъртъв в неговата килия на 11 март 2006 г. във военния затвор на трибунала в Хага.\r\n1937 г.\r\nРоден е руският кинорежисьор Андрей Михалков – Кончаловски. Филми: \"Сибириада\", \"Влакът-беглец\".\r\n1932 г.\r\nРоден е Василий Павлович Аксьонов – руски писател, лекар по образование, дебютира с разкази през 1959 г. В творчеството си засяга предимно проблемите на съвременната младеж. Издава повестта \"Колеги\" (1960 г.; едноименна пиеса, съвместно с Ю. Стабов, 1961 г.; едноименен филм, 1963 г.), романите \"Звезден билет\" (1961 г.), \"Време е, приятелю, време е” (1964 г.), повестта \"Портокали от Мароко\" (1963 г.), сборник с разкази \"Катапулт\" (1964 г.), \"На половината път до Луната\" (1966 г.), пиесата \"Винаги в продажба\" (1965 г.), сатирико-фантастичната повест \"Затворената бъчва\" (1968 г.) и др.\r\n1901 г.\r\nРоден е италианският поет Салваторе Куазимодо (1901 - 1968). Носител на Нобелова награда за литература през 1959 г. Най-известното му произведение е \"Животът не е сън\".\r\n1860 г.\r\nРоден е френският политик Реймон Поанкре (1860 - 1934). Поанкре е бил три пъти премиер на Франция и девети президент на републиката.\r\n1833 г.\r\nРоден е Бенджамин Харисън – американски политик, президент на САЩ (1889 г. – 1893 г). По време на мандата му са приети нов тарифен закон (тарифата Маккинли) (1890 г.) и т.нар. антитръстов закон Шермън. Той е инициатор за свикването на Първата панамериканската конференция (1889 г.) с цел създаване на митнически съюз на американските държави под контрола на САЩ. През 1889 г. правителството му установява протекторат над част от Самоа. Умира на 13 март 1901 г. в Индианаполис.\r\n1827 г.\r\nРоден е белгийският писател Шарл дьо Костел (1827 - 1879). Най-известната му творба е \"Легенда за Тил Уленшпигел\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.20", "title": "Денят 20 август в световната история"}
{"url": "http://www.focus-news.net/news/2017/08/20/2427391/tass-avtomobil-se-vryaza-v-peshehodtsi-v-sankt-peterburg.html", "text": "Един човек е загинал и още четири са пострадали при Пътно транспортно произшествие в събота вечер в Санкт Петербург. Автомобил се е врязал в пешеходците, предаде ТАСС, позовавайки се на съобщение на градските власти.\r\n„В резултат от ПТП са пострадали: жена, родена 1980 година (починала на място), жена, родена 1970 година (тежко пострадала), жена, родена 1999 година (тежко пострадала), мъж 1997 година (тежко пострадал) и пътник в автомобила – мъж роден 1990 година (средна телесна повреда)“, пише в съобщението.\r\nСпоред предварителните данни, шофьорът на автомобила не се е справил с управлението му, в резултат, от което машината се е врязала в „нежилищно съоръжение, а след това и в пешеходците в близост до местопроизшествието“. В момента тече проверка, а водачът е задържан от органите на реда.\r\nПревод и редакция:", "date": "2017.08.20", "title": "ТАСС: Автомобил се вряза в пешеходци в Санкт Петербург"}
{"url": "http://www.focus-news.net/news/2017/08/20/2427392/rumen-stoyanov-kmet-na-kalofer-zapochvame-rabota-po-sazdavaneto-na-muzey-za-kaloferskata-dantela.html", "text": "Започваме работа по създаването на музей за калоферската дантела. Това съобщи за Радио „Фокус“ – Пловдив Румен Стоянов, кмет на Калофер. По думите му, най-подходящото място за музея е сградата на Информационния център в града. Предстои да бъде входирана докладна в Община Карлово, за да бъде отпуснато финансиране за ремонт на сградата. \r\n„Освен емблематичната калоферска дантела в бъдещия музей ще се показват експонати, свързани с традициите и обичайте в региона,“ подчерта Стоянов. За реализацията на проекта ще е необходимо и държавно финансиране. Стоянов припомни, че всяка година на 15 август се провежда превърналия се в традиция за града празник на калоферската дантела. По време на тазгодишното 18-то издание жителите и гостите на града са имали възможност да наблюдават демонстрации по плетене на калоферска дантела, както и да се включат в базар на открито в парк „Ботева градина“. Обичаят по изработката на калоферската дантела датира повече от 100 години, каза още Румен Стоянов.\r\nКристиян ГАРОВ", "date": "2017.08.20", "title": "Румен Стоянов, кмет на Калофер: Започваме работа по създаването на музей за калоферската дантела"}
{"url": "http://www.focus-news.net/news/2017/08/20/2427393/milen-nikolov-rim-burgas-ako-tsar-simeon-ne-beshe-spechelil-bitkata-pri-aheloy-mozhe-bi-dnes-nyamashe-da-ya-ima-balgariya.html", "text": "Ако цар Симеон не беше спечелил битката при Ахелой, може би днес нямаше да я има България. Това каза директорът на Регионалния исторически музей – Бургас Милен Николов в интервю за Агенция „Фокус“ по повод 1100 години от победата на цар Симеон при река Ахелой. Той поясни, че осъзнавайки какъв е възходът на България и своята мощ, цар Симеон не е бил удовлетворен вече от титлата княз. „Той се е чувствал равен на императорите от Константинопол, затова започва целенасочена политика за придобиването титлата цар. Симеон е искал българският епископ да бъде титулуван и патриарх. Още се спори в историята дали Симеон е получил титлата цар или не.  През това време във Византия се случват много събития. Император Лъв VI умира. Майката на престолонаследника му става председател на Регентския съвет. Тя мъжки се е противопоставяла на амбициите на цар Симеон, заради които започва войната между България и Византия, продължила повече от 10 години“, каза Милен Николов. Той поясни, че през тази война българите превземат Одрин и опустошават голяма част от Тракия. „След това се сключва примирие и Византия търси съюзници сред печенегите в южните степи на Украйна и Русия. Византийската империя води преговори с тях в продължение на една година. От друга цар Симеон също поддържа връзка с печенегите. Една част от тях са привлечени като съюзници на България, друга част от тях решават да бъдат съюзници на Византия“, коментира историкът. Той поясни, че през това време Византия организира войската си от Азия. По думите му приготовленията за войната продължават 2 години. „Византия е разбрала, че за да се справи с България е трябвало да я унищожи, затова войната е била на живот и смърт. Докато византийската армия е събрана пред Константинопол всички войници се заклеват пред кръста, на който е разпънат Исус Христос, че ще умрат, но ще победят. Стратегията им е била да се съюзят с печенегите, идващи от Дунав, и да проникнат при българската столица Преслав, затова се озовават при Анхиало“, разказа директорът на РИМ – Бургас. Той поясни, че виждайки огромното количество войска, тръгнало към границите му, българският цар разбира, че първо трябва да бъде спряна византийката армия. „Той събира цялата българска войска, разполага я в Източна Стара планина и при Ахелой дава генерално сражение с византийците“, каза историкът. \r\nДеница КИТАНОВА", "date": "2017.08.20", "title": "Милен Николов, РИМ – Бургас:  Ако цар Симеон не беше спечелил битката при Ахелой, може би днес нямаше да я има България"}
{"url": "http://www.focus-news.net/news/2017/08/20/2427394/the-jerusalem-post-hizbula-osadi-teroristichnata-ataka-v-barselona-i-zayavi-che-tya-vredi-na-imidzha-na-dzhihada.html", "text": "Шиитската групировка „Хизбула“ остро осъди терористичната атака в Барселона, за която „Ислямска държава“(ИД) пое отговорност, предаде The Jerusalem Post.\r\nПрипомняме, че ИД пое отговорност за атаките в Барселона, за които агенция „Фокус“ подробно информира. В резултат от тях 13 души загубиха живота си, а още повече от 100 получиха различни наранявания. \r\nБазираната в Ливан групировка „Хизбула“, излезе със съобщение, в което твърди, че това е „поредното доказателство за криминалната същност“ на ИД и че членовете на тази групировка са повлияни от култура на „омраза към хората и разрушение на тяхната собственост, базирана на фалшиви основания, които са неприемливи за разума или религията.“\r\nОт шиитската групировка добавиха, че „превръщането на невинни цивилни граждани в цели на тероризма е част от сатанински план, който се осъществява от терористите от ИД“ и че целта на тази група „е да навреди на имиджа на джихада и на този на исляма, като цяло.“\r\n„Хизбула“ призова световната общественост да работи заедно, за да елиминира ИД, като първо постави под напрежение регионалните и световните сили, които поддържат групировката, чрез парични средства и защита.\r\nЛиванската шиитска групировка, заедно с армията на Ливан, е във война с Ислямска държава. През целия вчерашен ден имаше сблъсъци по продължението на границата между Сирия и Ливан, след планираната офанзива на Ливан и Сирия, за изгонването на джихадистите от рози район.\r\nПревод и редакция:", "date": "2017.08.20", "title": "The Jerusalem Post: Хизбула осъди терористичната атака в Барселона и заяви, че тя „вреди на имиджа на джихада“"}
{"url": "http://www.focus-news.net/news/2017/08/20/2427395/sofiya-vavedena-e-vremenna-organizatsiya-na-dvizhenieto-za-remonta-na-bul-tsarigradsko-shose-i-pl-orlov-most.html", "text": "Въведена е временна организация на движението за ремонта на бул. „Цариградско шосе” и пл. „Орлов мост”, съобщиха от пресцентъра на Столична община. От днес до 24.00 часа на 27 август се забранява влизането на пътни превозни средства по изходното пътно платно на бул. „Цар освободител” от ул. „Сан Стефано”, пл. „Орлов мост” и бул. „Цариградско шосе” на 60.00 м след югоизточното пътно платно на бул. „Евлоги и Христо Георгиеви”.\r\nОт днес до 24.00 часа на 27 август  си както следва:  \r\nАвтобусите, обслужващи  в посока пл. „Орлов мост” ще се движат от бул. „Евлоги и Христо Георгиеви”, надясно по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрутите си. \r\nАвтобусните от  ще се движат в посока ж.к. Западен парк – от бул. „Евлоги и Христо Георгиеви”, надясно по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си. В посока – хотел „Плиска” – от бул. „Евлоги и Христо Георгиеви”, наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. \r\nАвтобусите от  ще спират на временно разкритата спирка на бул. „Цар Освободител” с код: 6444 –„пл. Орлов мост“ в посока бул. „Васил Левски”.\r\nАвтобусите от  в посока ж.к. „Гоце Делчев” ще се движат от бул. „Цариградско шосе”, направо по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си – двупосочно. \r\nАвтобусите от  в посока пл. „Орлов мост” ще спират на възстановената спирка с код: 1288 – „пл. Орлов мост“, а в обратна посока на бул. „Васил Левски” на спирка с код: 1903 – „ул. Ген. Гурко“.\r\nАвтобусите от  - посока пл. „Орлов мост” ще се движат от бул. „Цариградско шосе” надясно по бул. „Евлоги и Христо Георгиеви”, наляво по моста при Военна академия, наляво по бул. „Евлоги и Христо Георгиеви”, наляво по бул. „Цариградско шосе”и по маршрута си. \r\nАвтобусите от  в посока пл. „Орлов мост” да спират на спирка с код: 1290 – „пл. Орлов мост“ и с код: 0440 и 0442 - „Военна академия“ на бул. „Евлоги и Христо Георгиеви”.\r\nАвтобусите, обслужващи  в посока пл. „Орлов мост” ще се движат  от бул. „Васил Левски” надясно по ул. „Ген. Гурко”, надясно по бул. „Евлоги и Христо Георгиеви” и по маршрута си. \r\nАвтобусите от  ще спират на временно разкритата спирка на ул. „Ген. Гурко” с код: 6445 –„ул. Ген. Гурко“ в посока бул. „Евлоги и Христо Георгиеви”.\r\nМаршрутите на , тролейбусите ще спират временно на спирка с код: 1700 – „СУ Св. Климент Охридски“ и ще се движат на дизелови двигатели в посока бул. „Цариградско шосе” от спирка с код: 1700 – „СУ Св. Климент Охридски“ до спирка с код: 1287 – „пл. „Орлов мост“.\r\nМаршрутите на автобусни  ще се възстановят.\r\nЗакрива се  спирка с код:1289 – „пл. „Орлов мост“ на бул. „Евлоги и Христо Георгиеви” в посока ул. „Ген. Гурко”.", "date": "2017.08.20", "title": "София: Въведена е временна организация на движението за ремонта на бул. „Цариградско шосе” и пл. „Орлов мост”"}
{"url": "http://www.focus-news.net/news/2017/08/20/2427396/v92-aleksandar-vuchich-othvarli-kiparskiya-model-za-kosovo.html", "text": "Президентът на Сърбия Александър Вучич заяви, че „кипърския модел“ не може да бъде използван, за да се намери решение за Косово, „защото това би означавало, че конфликта ще бъде замразен за следващите 100 или 200 години“, предаде белградското радио B92.\r\n„Хората обичат да слушат такива неща ‚дайте ни кипърския, израело-палестинския или друг модел‘. Искате модели... ‚две германии‘,‘Кипър‘... а после ще трябва да се съобразяваме с това положение още 200 години. Супер! После обяснете на хората, че няма да имат магистрали“, заяви Вучич.\r\nПрезидентът, който направи това изказване по време на посещението си в градчето Владичин Хан, заяви, че кипърския въпрос „няма да бъде разрешен в следващите 100 години, защото това е борба за територия.“\r\n„Това е замръзен конфликт и когато нещо е замразено, то може да бъде размразено“, подчерта Вучич.\r\nТези коментари дойдоха, след като Оливер Иванович, сръбски политик от Северно Косово, преди няколко се изказа в полза на „кипърския модел“ за провинцията.\r\nПревод и редакция:", "date": "2017.08.20", "title": "В92: Александър Вучич отхвърли „кипърския модел“ за Косово"}
{"url": "http://www.focus-news.net/news/2017/08/20/2427397/ministar-nikolina-angelkova-proverkite-po-chernomorieto-tryabva-da-badat-po-nachini-koito-ne-prechat-na-imidzha-na-balgarskiya-turizam.html", "text": "Проверките по Черноморието трябва да бъдат по начини, които не пречат на имиджа на българския туризъм. Това каза министърът на туризма Николина Ангелкова в предаването „Събуди се“ по Нова телевизия във връзка с протестите и проверките в Слънчев бряг. По думите й имидж се гради трудно, но се разваля много бързо. „Ние сме за диалог и винаги сме го декларирали. Още следващата седмица ще направим срещи по места, както с представители на бизнеса, така и с тези, които работят по Черноморието и особено на Слънчев бряг“, каза Ангелкова. На въпрос дали българският туристически сезон е загубил от създалата се ситуация, министърът поясни, че равносметката ще се види следващото лято, тъй като в момента вървят преговорите за сезона през 2018 г. „Всеки един трябва да спазва закона, правилата“, каза тя. Според Ангелкова обаче е важно да се реши статутът на националните курорти. „В момента няма разлика между национален курорт и община и всички местни наредби, които важат за Общината, важат и за курорта\", уточни тя. По думите й това се прави, за да може да има алтернатива и да се знае кой курорт за какво е, защото хората са прави. „Не можем под общ знаменател да сложим цялото Българско Черноморие“, каза Ангелкова. \r\nВ ефира се включи и вицепремиерът и министър на отбраната Красимир Каракачанов, който коментира протестите в Слънчев бряг и обясни, че не съществува все още статут „курорт за купон“. „Има законови норми и след като на тези заведения по десет пъти са им налагали глоби за шум, мисля, че е редно все пак да погледнем и законът какво регламентира и как го регламентира“, коментира Каракачанов. Министър Ангелкова се съгласи с  вицепремиера Каракачанов. Тя подчерта, че именно поради тази причина е наложителен дебатът за статута на националните курорти и за детайлизирането на правилата.  „Трябва да има диалог по отношение на това кой от курортите да бъде припознат като такъв за забавление, кой да бъде припознат за семейна почивка или да няма такива. Това трябва да се случи в диалог с всички заинтересовани страни“, допълни министър Николина Ангелкова.", "date": "2017.08.20", "title": "Министър Николина Ангелкова: Проверките по Черноморието трябва да бъдат по начини, които не пречат на имиджа на българския туризъм"}
{"url": "http://www.focus-news.net/news/2017/08/20/2427398/the-guardian-politsiyata-v-barselona-oproverga-informatsiyata-che-avstraliyskoto-momchentse-koeto-izchezna-e-otkrito.html", "text": "Информацията, която се появи, че седем-годишното момченце, което изчезна след терористичните атаки в Барселона, е намерено живо в местна болница не са истина, предаде The Guardian, позовавайки се на специално съобщение от градската полиция.\r\nИнформациите, които тръгнаха от съобщение в испанското издание El Pais, че Джулиан Алесандро Кадман е намерен в болница, бяха опровергани от каталонската полиция, чрез съобщение в англоезичния им профил в социалната мрежа Туитър.\r\nДжулиан, който има двойно автстрало-британско гражданство, е изчезнало, след като майка му го е изгубила от поглед по време на хаоса след терористичната атака на булевард Лас Рамблас в каталонската столица.\r\nПревод и редакция:", "date": "2017.08.20", "title": "The Guardian: Полицията в Барселона опроверга информацията, че австралийското момченце, което изчезна, е открито"}
{"url": "http://www.focus-news.net/news/2017/08/20/2427399/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, съобщиха за Агенция „Фокус” от Планинската спасителна служба (ПСС) към БЧК. Времето е ясно и тихо. Сутрешните температури са между 10 и 15 градуса. Работи кабинковият лифт на Витоша, Банско, Боровец и Ситняковският лифт - 1-ва, 2-ра и 4-та линия. През изминалото денонощие не е имало инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nТелефоните на ПСС са: 02/ 9632000 и 088 1470.", "date": "2017.08.20", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/20/2427400/protho-thema-gartsiya-otkaza-da-uchastva-na-konferentsiya-na-es-za-zhertvite-na-komunizma.html", "text": "Гръцкото правителство отказа да участва в конференция за осъждане на престъпленията на комунизма, организирана от ротационния председател на ЕС – Естония и за която страната е получила покана, предаде гръцкото издание Protho Thema, позовавайки се на нарочно съобщение на Министърът на правосъдието на Гърция Ставрос Контонис.\r\nВ неговото съобщение пише, че „Нацизма и комунизма не са части от едно и също уравнение“. Контонис твърди, че комунизма е фонтан за много демократични и освободителни движения.\r\n„Пражката декларация за европейската съвест и комунизма“ от 2008 година твърди, че престъпленията, извършени по време на комунистическите режими, често са престъпления срещу човечеството, според дефиницията приета по време на Нюрнбергските процеси и че престъпленията, извършени от комунистите и нацистите са съпоставими.\r\nНай-много жертви, според твърденията, са извършени по времето на Йосиф Висарионович Джугашвили „Сталин“ в СССР, в Китай по времето на Мао Цзедунг  и в Камбоджа по времето на „Червените кхмери“.\r\nПревод и редакция:", "date": "2017.08.20", "title": "Protho Thema: Гърция отказа да участва на конференция на ЕС за жертвите на комунизма"}
{"url": "http://www.focus-news.net/news/2017/08/20/2427401/otets-sioniy-v-antimovskoto-krilo-na-troyanskiya-manastir-shte-se-izvarshi-ukrepvane-na-sgradata-i-restavratsiya-na-istoricheskite-stai.html", "text": "Укрепване на сградата и реставрация на историческите стаи в нея ще бъде извършено в Антимовското крило на Троянския манастир. Ремонтът ще се финансира с отпуснатите от правителството 500 000 лв., заяви пред Радио „Фокус“ – Велико Търново игуменът на светата обител отец Сионий. Това е най-старата част на манастира и е кръстена на архимандрит Антим, но по думите на свещеника, е свързана с много бележити български духовници. „Крилото е приютявало и бележития архимандрит Маракрий, там е била неговата игуменарница, като игумен. Той е участвал в Освободителната война през 1877 - 1878 година и един от заслужилите български поборници за свободата на Родината ни. Освен това, крилото е било превърнато и в щаб на ген. Карцов, който е освободил Ловчанския и Троянския край, преминава Балкана и сразява враговете при историческата крепост Курт Боаз“, разказа отец Сионий. По думите му, това крило е свързано и с екзарх Антим, с екзарх Йосиф, и с всички духовници, които са посещавали светата обител, тъй като там са се намирали игуномерницата на манастира и най-представителните стаи за посрещане на гости. \r\nПреди години е направен цялостен ремонт на покрива на сградата. Сега предстои реставрация на стаите и укрепване на сградата, тъй като тя се намира на склон. Ремонтът ще започне с пристигане на средствата, което се очаква да стане до края на следващата седмица, каза още отец Сионий.\r\nЛуиза ТРАНЧЕВА", "date": "2017.08.20", "title": "Отец Сионий: В Антимовското крило на Троянския манастир ще се извърши укрепване на сградата и реставрация на историческите стаи"}
{"url": "http://www.focus-news.net/news/2017/08/20/2427402/varna-7-e-izbiratelnata-aktivnost-kam-900-chasa-na-mestniya-referendum-v-selo-chernevo.html", "text": "7% е избирателната активност към 9.00 часа на местния референдум в село Чернево за това дали да бъде разкрито депо за неопасни отпадъци. Това съобщиха за Агенция „Фокус“ от ОИК – Суворово. В допитването са се включили 73 избиратели от имащи право на глас 1038. От ОИК Суворово уточниха, че изборният ден протича нормално. \r\nДеница КИТАНОВА", "date": "2017.08.20", "title": "Варна: 7% е избирателната активност към 9.00 часа на местния референдум в село Чернево"}
{"url": "http://www.focus-news.net/news/2017/08/20/2427403/boston-herald-desetki-hilyadi-se-stekoha-na-kontraprotest-sreshtu-natsionalisti-v-bostan.html", "text": "Около 40 хиляди души се стекоха в центъра на град Бостън, щата Масачузетс, за да присъстват на т.нар. „марш на Свободното слово“, който беше организиран като отговор на демонстрация, организирана от десните-националистически групи в града, предаде Boston Herald.\r\nДемонстрацията на консерваторите привлече само няколко десетки демонстранти и завърши по-рано от очакваното, защото на малката група бе наредено от властите да се премести от естрадата в парк в централната част на града, тъй като на организирания контрапротест дойдоха около 40 хиляди души, отначало мирни, но в последствие те започнаха сблъсъци и словесни престрелки.\r\nПо-сериозни сблъсъци бяха предотвратени от намесата на 500 полицаи, които разделиха групите и създадоха между тях зона на деескалация. Либералните демонстранти развяваха знамена и табелки с надписи като „Обичаме омразата на завоевателите“, „Спрете да срамите своите приятели и семейства“ и „САЩ 1 Нацисти 0“, както и много други.\r\nПревод и редакция:", "date": "2017.08.20", "title": "Boston Herald: Десетки хиляди се стекоха на контрапротест срещу националисти в Бостън"}
{"url": "http://www.focus-news.net/news/2017/08/20/2427404/milen-nikolov-rim-burgas-v-pismata-mezhdu-balgariya-i-vizantiya-si-prolichava-dvoynata-im-igra-gotvili-sa-se-za-voyna-2-godini-demonstrirayki-zhelanie-za-mir.html", "text": "В писмата между България и Византия си проличава двойната им игра – двете са се готвили за война в продължение на 2 години, демонстрирайки желание за мир. Това каза директорът на Регионалния исторически музей – Бургас Милен Николов в интервю за Агенция „Фокус“ по повод 1100 години от победата на цар Симеон при река Ахелой. Според него запазената кореспонденция от този период между България и Византия е изключително интересна. „В тези писма много ясно си личи двойната игра, която са играли и България и Византия. Той поясни, че тази информация се разбира от анализа на историческите данни. „В продължение на повече от година Византия се е опитвала да убеди печенегите да се включат във войната срещу България. Цар Симеон пък е поощрявал браковете на българските велможи и по-ниските чинове в армията да се женят за представителки на печенегите. Това е посочено в средата на 10 век от един друг византийски император“, коментира историкът. Той допълни, че друг любопитен факт от този период е, че Византия е предложила на цар Симеон  територия, но той доста пренебрежително отговаря в писмата си, че на него такива \"мандри\" не му трябват. „Очевидно той визира под  думата мандри малки крепости“, поясни Милен Николов. По думите му кореспонденцията показва самочувствието на българския владетел. „Това, което цар Симеон демонстрира със своите световни градежи в Преслав, го виждаме отразено в писмата му до Византия. Българският владетел се е държал като с равен на хилядолетната Римска империя край Босфора. Бил е изключително добре подготвен. Дори след битката при Ахелой Симеон си пише с константинополския патриарх Николай и се обвиняват взаимно. Патриарх Николай пише на Симеон, че са от една вяра и го пита защо е направил така. На това цар Симеон отговаря, че Византия не си е изпълнила уговорките“, допълни историкът. \r\nДеница КИТАНОВА", "date": "2017.08.20", "title": "Милен Николов, РИМ – Бургас: В писмата между България и Византия си проличава двойната им игра – готвили са се за война 2 години, демонстрирайки желание за мир"}
{"url": "http://www.focus-news.net/news/2017/08/20/2427405/veliko-tarnovo-pozhar-e-goryal-v-apartament-v-grada-nyama-postradali.html", "text": "Късо съединение предизвика пожар в апартамент във Велико Търново. Пострадали няма, съобщиха за Радио „Фокус“ – Велико Търново от Регионалната дирекция „Пожарна безопасност и защита на населението“. Сигнал за инцидента е получен тази сутрин в 06.30 часа. Причината е повреда в ел. таблото. Апартаментът се намира на ул. „Ниш“. Пожарът е потушен от трима служители от РС „ПБЗН“.  \r\nЛуиза ТРАНЧЕВА", "date": "2017.08.20", "title": "Велико Търново: Пожар е горял в апартамент в града, няма пострадали"}
{"url": "http://www.focus-news.net/news/2017/08/20/2427406/boston-herald-politsiyata-na-grada-e-prizovala-protestirashtite-da-sprat-da-gi-zameryat-s-kamani-butilki-i-urina-tramp-hvali-organite-na-reda.html", "text": "Президентът на САЩ Доналд Тръмп е похвалил полицията на града за начина, по който тя се справи с протестите и сблъсъците в град Бостън, щата Масачузетс, няколко минути преди от полицейското управление на града да призоват протестиращите да спрат да ги замерят, чрез своята страница в Туитър, предаде Boston Herald.\r\nДоналд Тръмп пусна туийт, в който написа: „Изглежда има много анти-полицейски агитатори в Бостън. Полицията изглежда твърда и разумна! Благодаря ви.“\r\nОсвен това, той изказа похвали и за кмета на Бостън от Демократическата партия – Марти Уолш.\r\nСъвсем малко, след това, от полицейското управление на града призоваха протестиращите, чрез съобщение, също в Туитър, да спрат да ги замерят с камъни, бутилки и урина и да се въздържат от агресивни действия.\r\nВчера следобяд, американско време, хиляди демонстратори се събраха и крещяха анти-нацистки призиви. Това се случи, като първо бе обявена демонстрация на малка група консерватори, а в отговор либералните сили свикаха свой марш „На свободното слово“, на който се стекоха около 40 хиляди души, някои, от които влязоха в сблъсъци с полицията.\r\nОт полицията съобщиха, че са извършени арести на 27 души.\r\nПревод и редакция:", "date": "2017.08.20", "title": "Boston Herald: Полицията на града е призовала протестиращите да спрат да ги замерят с камъни, бутилки и урина, Тръмп хвали органите на реда"}
{"url": "http://www.focus-news.net/news/2017/08/20/2427407/donald-tramp-ponyakoga-tryabvat-protesti-za-da-se-izlekuvash-ot-razdelenieto.html", "text": "Президентът на САЩ Доналд Тръмп излезе с нов коментар за масовите протести в град Бостън, щата Масачузетс. Той написа в своята страница в Туитър, че страната ще се „излекува“ благодарение на масовите протести.\r\n„Страната ни е разделена от десетилетия. Понякога е нужен протест, за да се излекуваме. Ще се излекуваме и ще станем по-силни от всякога“, написа той.\r\nВ друг туий той написа, че „иска да аплодира демонстрантите против фанатизма и омразата в Бостън“\r\nВчера в Бостън се състояха демонстрации на десни и леви организации. По време на манифестациите избухнаха малки сблъсъци, които не доведоха до наранявания.\r\nЗадържаните, според последната информация, са 27 души.\r\nПревод и редакция:", "date": "2017.08.20", "title": "Доналд Тръмп: Понякога трябват протести, за да се излекуваш (от разделението)"}
{"url": "http://www.focus-news.net/news/2017/08/20/2427408/sofiya-v-manastirskiya-kompleks-belyova-tsarkva-rozhdestvo-bogorodichno-kray-samokov-shte-bade-otsluzhena-arhiereyska-sv-liturgiya.html", "text": "На 21 август Православната църква отбелязва паметта на свещеномъченик Симеон Самоковски, небесен покровител на град Самоков.  По този повод днес в манастирския комплекс Бельова църква „Рождество Богородично” край Самоков, където е гробът на светеца, ще бъде отслужена архиерейска св. Литургия, предаде репортер на Агенция „Фокус”. Службата ще бъде оглавена от Негово Преосвещенство Адрианополски епископ Евлогий – игумен на Рилската св. обител.  След това ще бъде извършен празничен водосвет и раздадена благословена храна. \r\nНа 21 август, понеделник, сутринта отново в Бельова църква ще бъде отслужена св. Литургия от духовниците от Самоковска духовна околия. В 19.30 часа Негово Светейшество Софийския митрополит и Български патриарх Неофит ще оглави молебен и празничен водосвет в центъра на Самоков, чийто покровител е св. Симеон. Празникът на града ще завърши с концертна програма на градския площад. \r\nНикола ПЕТКОВ", "date": "2017.08.20", "title": "София: В манастирския комплекс Бельова църква „Рождество Богородично” край Самоков ще бъде отслужена архиерейска св. Литургия"}
{"url": "http://www.focus-news.net/news/2017/08/20/2427409/darzhavniyat-glava-rumen-radev-shte-poseti-grad-samokov.html", "text": "На 21 август президентът Румен Радев ще посети град Самоков по повод празника на града. Това съобщиха от прессекретариата на държавния глава. Празничната програма ще се състои на площад „Захарий Зограф“.  Тържествен водосвет по повод празника на града ще бъде отслужен от патриарх Неофит в съслужение с духовници от Софийска митрополия и самоковски духовници.", "date": "2017.08.20", "title": "Държавният глава Румен Радев ще посети град Самоков"}
{"url": "http://www.focus-news.net/news/2017/08/20/2427410/the-jerusalem-post-palestinskata-avtonomiya-egipet-i-yordaniya-shte-se-sreshtnat-za-da-saglasuvat-pozitsiite-si-predi-poseshtenieto-na-delegatsiya-ot-beliya-dom-v-regiona.html", "text": "Министрите на външните работи на Палестинската Автономия, Йордания и Египет, съответно Рияд ал Малики, Айман Сафади и Самир Шукри, ще се срещната в Кайро в събота, за да съгласуват позициите си, преди планираното посещение на делегация от Белия Дом в региона, предаде The Jerusalem Post.\r\nГоворителят на външното ведомство на Египет Ахмад абу Зеид заяви, че тристранката цели да постигне координация на позициите преди посещението на американската делегация в региона на Близкия Изток.\r\nДелегацията от Белия Дом, която се очаква да посети редица страни от района на Близкия Изток, включително Израел, Палестинската Автономия, Египет, Йордания, Саудитска Арабия, Обединените Арабски Емирства и Катар и ще проведе срещи на високо ниво с хора, като премиера на Израел Бенямин Нетаняху, президента на ПА Махмуд Абас и други близкоизточни лидери, ще бъде съставена от главния съветник на Тръмп Джаред Къшнър, Специалния представител на САЩ за международни преговори Джейсън Грийнблат и Заместника на съвеника по сигурността на Белия Дом Дина Пауъл.\r\nСпоред служител на Белия Дом, Доналд Тръмп вярва, че относителното спокойствие в Израел и Палестинските територии, в момента, представлява „възможност за продължаването на дискусиите за постигане на мир.“\r\nПревод и редакция:", "date": "2017.08.20", "title": "The Jerusalem Post: Палестинската Автономия, Египет и Йордания ще се срещнат, за да съгласуват позициите си преди посещението на делегация от Белия Дом в региона"}
{"url": "http://www.focus-news.net/news/2017/08/20/2427411/chez-razpredelenie-povishava-sigurnostta-na-elektrozahranvaneto-v-9-stolichni-rayona.html", "text": "ЧЕЗ Разпределение България започва най-големия си проект през 2017 година – подмяна на ключов кабел 110 kV в София. Проектът е на стойност 3,2 млн. лева и с реализацията му многократно ще се подобри сигурността на електрозахранването в 9 столични района, съобщиха от пресцентъра на дружеството. \r\nВ неговите рамки ЧЕЗ Разпределение ще подмени 3930 метра кабел, който захранва 39 000 домакинства и стопански клиенти в 45 квартала в районите Триадица, Красно село, Средец, Лозенец, Красна поляна, Възраждане, Илинден, Младост и Искър. Сред тях са държавни институции, болници, производствени и офис сгради, трамвайната и тролейбусна мрежа на градския транспорт. В резултат ще бъде намален рискът от възникване на аварии и ще се съкрати значително срокът за тяхното отстраняване.\r\nРемонтните дейности ще продължат до края на октомври 2017 г. По време на реконструкцията кабелът ще бъде изключен и две подстанции ще преминат на едностранно захранване. Предвид сложността и мащаба на проекта, по време на ремонтните дейности са възможни временни прекъсвания и смущения на електрозахранването в същите райони.\r\n„Трасето, по което ще се подменя кабелът е изключително сложно, но ние сме взели необходимите мерки нашите подизпълнители да сведат неудобствата за гражданите до минимум. Моментът за извършване на ключовия ремонт е внимателно подбран – работи се в период когато консумацията на електричество е най-ниска. По този начин се избягва претоварване по мрежата, която ще доставя ток в посочените райони“, каза Томаш Пецка, главен директор „Управление на активите“, ЧЕЗ Разпределение България.\r\nПодмяната на стария кабел започна на 15 август и се очаква да приключи в края на октомври. Ремонтът ще протече на няколко етапа, тъй като трасето е разделено на части, за да се ограничат смущенията за клиентите. Компанията е създала план за реакция при евентуално прекъсване на едностранното електрозахранване вследствие на претоварване или намеса на трета страна и ще поддържа непрестанен контакт със Столична община и органите на МВР по време на ремонтните дейности. Допълнителна информация може да бъде получена на денонощната телефонна линия на ЧЕЗ 0700 10 010.", "date": "2017.08.20", "title": "ЧЕЗ Разпределение повишава сигурността на електрозахранването в 9 столични района"}
{"url": "http://www.focus-news.net/news/2017/08/20/2427412/ria-novosti-siriyskata-armiya-i-hizbula-sa-iztlaskali-islyamska-darzhava-ot-chast-ot-prigranichnite-teritorii-s-livan.html", "text": "Правителствената войска на Сирия, заедно с бойци на групировката „Хизбула“ преминаха в настъпление срещу джихадистите от „Ислямска Държава“(ИД). Целта на операцията е да бъдат разчистени терористите от район, с големина 120 квадратни километра, на гранциата между Сирия и Ливан, предаде РИА Новости.\r\nСпоред източник на агенцията, от групировката Хизбула, за първия ден на операцията, те са успяли да освободят 87 квадратни километра от контролираната от джихадистите територия, която е с общ мащаб 155 кв. км.\r\nНастъплението се е осъществило едновременно по три направления, под прикритието на артилерия, добави събеседникът на агенцията. В хода на операцията са ликвидирани десетки бойци, а две групи терористи са се предали на „Хизбула“ без бой. Освен това са взети под контрол три погранични КПП-та – Замарани, Абу Хдейдж и Загхер Али.\r\nПревод и редакция:", "date": "2017.08.20", "title": "РИА Новости: Сирийската армия и Хизбула са изтласкали Ислямска държава от част от приграничните територии с Ливан"}
{"url": "http://www.focus-news.net/news/2017/08/20/2427413/milen-nikolov-rim-burgas-po-vreme-na-bitkata-pri-aheloy-konyat-na-tsar-simeon-e-bil-ubit-ot-kopie.html", "text": "По време на битката при Ахелой конят на цар Симеон е бил убит от копие. Това каза директорът на Регионалния исторически музей – Бургас Милен Николов в интервю за Агенция „Фокус“ по повод 1100 години от победата на цар Симеон при река Ахелой.\r\n„В крайна сметка българите успяват да надделеят и унищожават византийците“, посочи историкът. По думите му неслучайно няколко десетки години след това, минавайки през Анхиало, един византийски хронист, казва, че се виждат купчини кости на византийски войници, паднали там през 917 г. „Не мога да кажа колко са жертвите, но цялата византийска армия е унищожена по време на битката. След това сражение цяла Тракия остава в ръцете на България. Българите незабавно се прегрупират, тръгват през Странджа към Константинопол и присъединяват нови територии. Тогава български гарнизони има в Бунархисар, във Виза“, допълни историкът. Той поясни, че историческите данни за тази битка присъстват в гръцки и латински извори. „В Бургаския музей няма нищо по-различно от това, което древните хронисти са написали. Като археологически находки имаме църковна утвар, въоръжение, керамика от този период“, разказа Милен Николов. Директорът на РИМ – Бургас поясни, че периодът около битката при река Ахелой е блестящ както за България, така и за Византия. „Тогава империята се е управлявала от представители на македонската династия. Тази династия е забележителна и по нейно време процъфтяват изкуството, културата и военната мощ във Византийската империя. Няколко години след битката при Ахелой Византия възстановява мощта си. Под водачеството на тази династия, империята успява да унищожи България със съдействието на Киевска Рус и други фактори“, коментира още историкът. \r\nДеница КИТАНОВА", "date": "2017.08.20", "title": "Милен Николов, РИМ – Бургас: По време на битката при Ахелой конят на цар Симеон е бил убит от копие"}
{"url": "http://www.focus-news.net/news/2017/08/20/2427414/ministar-nikolina-angelkova-v-dialog-shte-postignem-konsensus-za-razvitieto-na-natsionalnite-kurorti.html", "text": "Необходимо е да постигнем диалог и консенсус, за да се намери балансът за развитието на националните курорти. Те са имиджът на българския туризъм и от тях зависи много за формирането на цялостната представа за страната ни. Това заяви министърът на туризма Николина Ангелкова в студиото на Нова телевизия тази сутрин по повод протестите на бизнеса след проверките за шума в Слънчев бряг, съобщиха от пресцентъра на министерството.\r\nНа въпрос дали тези инспекции носят загуби за заведенията и хотелиерите и как ще бъдат компенсирани, министърът коментира, че всеки трябва да спазва закона и правилата, но е важен методът за извършването на проверките, които не трябва да пречат на туризма ни. Ние сме за диалог, консенсус и търсене на общо балансирано решение по казуса, затова провеждаме и многобройни срещи с бизнеса преди началото и по време на активния сезон, каза още тя.\r\nМинистърът анонсира, че още следващата седмица тя ще инициира дискусии с бизнеса в Слънчев бряг и по Черноморието, за да бъдат изслушани предложенията на хората по места. Равносметката за това дали има загуби от пропаднали резервации в Слънчев бряг, ще се види след време, вероятно през следващото лято. Ние вече работим за Лято 2018, миналата седмица имах работна среща с представители на управляващия борд на ТУИ, предстои и разговор с ръководители на „Томас Кук“, допълни министър Ангелкова. \r\nСпоред нея е от изключителна важност да се реши проблемът със статута на националните курорти с промени в Закона за туризма. Така ще може да има алтернатива за всеки посетител и да се знае кой курорт за какво е, стана ясно от думите й. Тя подчерта, че е много важно какви послания даваме чрез нашите действия по отношение на туризма, който е стратегически за българската икономика. Проверките на вицепремиера Валери Симеонов не бяха координирани с нас, но в правителството сме в непрекъснат диалог, защото именно чрез него се набелязват мерки за решаване на проблемите, подчерта министър Ангелкова.\r\nТя припомни, че общите приходи от международен туризъм в България за периода януари-юни 2017 г. възлизат на 2,4 млрд. лв. Това е почти 13% ръст спрямо същия период на миналата година, която бе рекордна. За първото полугодие на 2017 г. общият брой посещения на чуждестранни туристи у нас е над 3,3 млн., като ръстът е близо 8%. Това доказва, че България все повече започва да привлича туристи като дестинация за качествен продукт, подчерта още тя. \r\nНа въпрос за протеста на морски плаж „Корал“ министърът сподели, че не го разбира. „Била съм на една проверка там през деня и тя мина спокойно. По закон ние проверяваме плажа, а не какво се случва на него, и не делим ивиците на плажове под наем, на концесия или за природосъобразен туризъма. Всеки трябва да се съобразява с правилата и да спазва закона“, допълни тя и подчерта, че по отношение на „Корал“ министерството също разчита на открит диалог. Създадена бе работна група за къмпингуването, чиято работа бе удължена до 15 септември и в нея са включени също представители на протестиращите там, за да се чуе тяхното мнение, съобщи още тя. Необходимо е да се създаде по-лек режим за създаване на къмпинги, защото според сегашната нормативна база условията у нас не са подходящи, а интересът към този вид туризъм е висок. Ние имаме диалог с работната група и тя е платформата за търсене на общо решение, каза още министър Ангелкова.", "date": "2017.08.20", "title": "Министър Николина Ангелкова: В диалог ще постигнем консенсус за развитието на националните курорти"}
{"url": "http://www.focus-news.net/news/2017/08/20/2427415/dha-erdogan-izrigna-sreshtu-zigmar-gabriel.html", "text": "Президентът на Турция Реджеп Тайип Ердоган буквално избухна с остри думи срещу министъра на външните работи на Германия Зигмар Габриел, без да споменава конкретно името му, предаде информационната агенция Догу хабер ажансъ (ДХА). Повод за гнева на Ердоган са последните изявления на Зигмар Габриел за сегашната политика и поведение на Анкара към Берлин и конкретно към общите избори в Германия на 24 септември.\r\n„Има едни външни министри; веселят се и си празнуват вкъщи. Въобще не си знаят положението и хала. Кой си ти, та да говориш на президента на Турция? Ти говори с външния министър на Турция. Знай си положението. Скача и започва да ни дава уроци. Какво ти е политическото минало? На колко години си? Не е толкаво важно дали си пораснал толкова много, за можеш или не може да (ни) отвориш вратата на Германия. Ние ще се насочим с обич към страните, които отварят вратите си пред нас.”, посочва още Ердоган, цитиран от ДХА.\r\nПревод и редакция:", "date": "2017.08.20", "title": "ДХА: Ердоган изригна срещу Зигмар Габриел"}
{"url": "http://www.focus-news.net/news/2017/08/20/2427416/blagoevgrad-vazstanovena-e-aktivnata-sportno-trenirovachna-deynost-na-sporten-kompleks-pirin-sled-izvarshenata-profilaktika.html", "text": "Профилактиката на басейна в Спортен комплекс „Пирин“ бе планова и имаше за цел да се осигури точна и безаварийна работа на поддържаните системи. Това каза за Радио „Фокус“ – Пирин Валентина Атанасова, управител на комплекса. „Възстановена е активната спортно-тренировъчна дейност на Спортен комплекс „Пирин“ след извършената профилактика. Модерното съоръжение бе затворено на 7 август за основно почистване на басейна и прилежащите части, което продължи до 15 август включително“, обясни Атансова. По думите й, профилактиката бе планова и имаше за цел да се осигури точна и безаварийна работа на поддържаните системи. \r\nПървият работен ден на съоръжението бе 16 август, когато са били възстановени активната спортно-тренировъчна дейност и посещенията на спортисти и граждани. „В плувния басейн тренират стотици деца плувци от ПК „Пирин“ и „GD Sport”. Плувният басейн отговаря на всички изисквания за провеждане на национални и международни турнири“, каза още Атансова. Басейнът е с размери 50х25м. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м.\r\nЛора КАЛЧЕВА", "date": "2017.08.20", "title": "Благоевград: Възстановена е активната спортно-тренировъчна дейност на Спортен комплекс „Пирин“ след извършената профилактика"}
{"url": "http://www.focus-news.net/news/2017/08/20/2427417/ria-novosti-hasan-rouhani-smyata-che-sahranenieto-na-yadrenata-sdelka-e-glavnata-zadacha-na-iran.html", "text": "Президентът на Иран Хасан Роухани, в свое изявление пред парламента на страната, в последния ден от обсъжданията на предложеното от него правителство, заяви, че главната му задача, в сферата на външната политика, ще бъде да не допусне разпадането на сделката по иранската ядрена програма, предаде РИА Новости.\r\n„Най-важната задача на нашия Министър на външните работи ще бъде, на първо място, да поддържа Съвместния всеобхватен план за действие(СВПД) и да не допусне САЩ и другите наши врагове, да достигнат своите цели“, каза той.\r\nПревод и редакция:", "date": "2017.08.20", "title": "РИА Новости: Хасан Роухани смята, че съхранението на ядрената сделка е главната задача на Иран"}
{"url": "http://www.focus-news.net/news/2017/08/20/2427418/radka-kosturkova-obshtina-panagyurishte-prodalzhava-blagoustroyavaneto-na-ulitsite-v-grada.html", "text": "Община Панагюрище продължава благоустрояването на улици, съобщи за Радио „Фокус“ – Пазарджик Радка Костуркова от Общината. През последните пет години Община Панагюрище провежда последователна и целенасочена политика за подобряване на общинската инфраструктура и на икономиката в общината. „В изпълнение на основните приоритети: подобряване на физическата и жизнена среда като условие за постигане на устойчива, екологична и безопасна среда, повишаване качеството на живот, получаване на нови възможности за икономическо, културно и социално развитие, модернизиране на обществените пространства и създаване на привлекателна градска среда, предстои изпълнението на поредния мащабен инфраструктурен проект „Рехабилитация на улични настилки, тротоари и зелени площи в град Панагюрище“ по Оперативна програма „Региони в растеж“, уточни Костуркова. \r\nПроектът „Рехабилитация на улични настилки, тротоари и зелени площи в град Панагюрище“ е насочен към подобряване на градската среда, като част от интегрирана и широкообхватна стратегия за повишаване качеството на живот на населението на град Панагюрище в неговите различни аспекти: привлекателна градска инфраструктура, подобрени екологични условия. Той включва 12 улици в Панагюрище.\r\nВаня НИКОЛОВА", "date": "2017.08.20", "title": "Радка Костуркова, Община Панагюрище: Продължава благоустрояването на улиците в града"}
{"url": "http://www.focus-news.net/news/2017/08/20/2427419/binali-yaldaram-kam-angela-merkel-ti-li-si-shefat-na-esi.html", "text": "Министър-председателят Бинали Йълдъръм отправи остри критики към канцлера Ангела Меркел заради опитите Турция да бъде „използвана” за предстоящите парламентарни избори в Германия, предаде информационната агенция Догу хабер ажансъ (ДХА).\r\n„Хей, Германия; ти ли даваш указания на 27-членната Общност, ти ли си шефът на ЕС? Шеф си де, но ние не го знаем. Оповести го; това хем ще потвърди казаното от мен и няма да ми навреди с абсолютно нищо, хем всеки ще разбере какво е това ЕС. Освен това, по този повод е крайно време да се откажеш от държанието и действията, които нанасят вреда на историческото приятелство и единство на двете държави – Турция и Германия.”, посочва още Бинали Йълдъръм, цитиран от ДХА.", "date": "2017.08.20", "title": "Бинали Йълдъръм към Ангела Меркел: Ти ли си шефът на ЕС?"}
{"url": "http://www.focus-news.net/news/2017/08/20/2427420/plovdiv-nad-500-shte-sa-parvoklasnitsite-v-asenovgrad-prez-novata-uchebna-godina.html", "text": "Над 500 ще са първокласниците на територията на Асеновград през новата учебна година. Това каза за Радио „Фокус“ – Пловдив Величка Стойчева, директор на Дирекция „Хуманитарни дейности” в Община Асеновград. По думите й  традиционно броят на децата, които се приемат в първи клас, е около 530. „До този момент броят е идентичен, но до 15-ти септември ще се движи и в двете посоки. След започването на учебната 2017/2018 година вече ще знаем окончателния брой на първокласниците. Тогава, когато се установи дали родителите ще запишат децата си да участ в Асеновград или ще се преместят в друг град или в чужбина, дали ще се върнат от чужбина или от други градове. Категорично може да се каже, че не се отчита драстично намаление на децата. Не го очакваме и тази година. Не предвиждаме закриване на групи в детските градини или на паралелки в училищата“, коментира Величка Стойчева.\r\nВъв връзка с предстоящия есенно-зимен сезон и подготовката за осигуряване на отопление в детските и учебни заведения, тя каза, че никъде не се използват печки с твърдо гориво. „Единствено твърдо гориво с печка се използваше в училището в кв. „Горни Воден“, което е в процес на закриване. Навсякъде другаде говорим за парно отопление и газ“, посочи директорът на Дирекция „Хуманитарни дейности” в Община Асеновград.\r\nТони МИХАЙЛОВ", "date": "2017.08.20", "title": "Пловдив: Над 500 ще са първокласниците в Асеновград през новата учебна година"}
{"url": "http://www.focus-news.net/news/2017/08/20/2427421/dha-v-turtsiya-otnovo-napadnaha-statuya-na-atatyurk-tozi-pat-v-diarbekir.html", "text": "В Турция е регистрирано поредно нападение над статуя на основателя на съвременната турска държава – Мустафа Кемал Ататюрк, предаде информационната агенция Догу хабер ажансъ (ДХА). Този път е атакувана скулптурна композиция в центъра на Диарбекир, Югоизточен Анадол – Ататюрк, прегърнал две деца.  Инцидентът е станал вчера по обяд, когато 30-годишният Ибрахим Йешил – с дълга брада и придружен също от две деца, започва да нанася с огромно ожесточение удари с голям чук по статуята на Ататюрк. Забелязан е и е задържан от намиращи се наблизо полицаи. На самата статуя на Ататюрк са нанесени поражения в областта на гърдите и не едната ръка. Разпитите в полицията на заловения нападател продължават, посочва още ДХА.", "date": "2017.08.20", "title": "ДХА: В Турция отново нападнаха статуя на Ататюрк – този път в Диарбекир"}
{"url": "http://www.focus-news.net/news/2017/08/20/2427422/vasil-katsarov-im-panagyurishte-edna-ot-nay-predstavitelnite-sgradi-prouchvani-na-krepostta-krasen-e-zhilishteto-na-kastrofilaksa.html", "text": "При археологическите проучвания на крепостта Красен край Панагюрище в цитаделата се откриват няколко сгради, каза за Радио „Фокус“ – Пазарджик Васил Кацаров, завеждащ отдел „Археология“ в Исторически музей Панагюрище. Една от тези сгради, която е и една от най-представителните, е останала в историографията и науката като жилището на кастрофилакса. „Това е петделна жилищна сграда, в която са открити множество археологически находки. Сградата е била доста представителна, тъй като подът е бил застлан с глинени тухли, върху които има изображения на птици. Най-често срещаната птица е паун, а също и растителни мотиви. Предполага се, че сградата е имала и втори етаж, който също е бил доста добре направен, тъй като се смята, че и подът на втория етаж е застлан с тухли“, обясни Кацаров. \r\nПо думите му, другото открито съоръжение в централната част на крепостта е т. нар. „щерна“, с която тя се е захранвала с дъждовна вода, използвана от жителите на крепостта. „Красенската крепост е доста солидно и голямо за района съоръжение, тъй като много малко от останалите крепости притежават толкова добре изразена фортификация – бойна крепостна стена с голяма петоъгълна кула, разположена в северната част. От там площта, която до този момент е нанесена на плановете, обхваща около 30 дка застроена площ“, допълни Кацаров. Много малка част от нея е проучена – едва около 1/3.\r\nВаня НИКОЛОВА", "date": "2017.08.20", "title": "Васил Кацаров, ИМ – Панагюрище: Една от най-представителните сгради, проучвани на крепостта Красен, е жилището на кастрофилакса"}
{"url": "http://www.focus-news.net/news/2017/08/20/2427423/varna-rayonat-okolo-zhp-garata-e-bil-ottsepen-za-kratko-zaradi-izostaven-bagazh.html", "text": "Районът около жп гарата във Варна е бил отцепен за кратко заради изоставен багаж. Това съобщиха за Агенция „Фокус“ от ОДМВР – Варна.  В 9.00 часа е постъпил сигнал за забравен туристически куфар на изходите на гарата. След подаването на сигнала е направена организация и е отцепен е районът. След  проверката е установено, че няма опасни предмети и вещества в куфара. Проверката е приключила около 11.00 ч. \r\nДеница КИТАНОВА", "date": "2017.08.20", "title": "Варна: Районът около жп гарата е бил отцепен за кратко заради изоставен багаж"}
{"url": "http://www.focus-news.net/news/2017/08/20/2427424/plovdiv-zhitelite-na-asenovgrad-vremenno-prekratyavat-protestite-si.html", "text": "Жителите на Асеновград временно прекратяват протестите си. Това съобщи за Радио „Фокус“ – Пловдив Йордан Тодоров от Инициативния комитет на протестиращите. Причина за преустановяването на протестните действия е, че по-голяма част от жителите се намират извън града поради отпускарския сезон. „Тази неделя протест няма да има“, заяви Тодоров. \r\nТой коментира и проведената преди ден втора акция, при която бяха премахнати нови 10 стопански и жилищни постройки в кв. „Лозница“ в Асеновград. „Незаконните къщи и постройки в циганската махала са над 200. Общината е предприела мерки, изпълнила е някои обещания, но виждаме, че няма го желания ефект“, подчерта Тодоров. По данни от Общината, до този момент са премахнати общо 26 постройки в местността „Лаково“. 36 са издадените заповеди за незаконно строителство в циганската махала. Йордан Тодоров заяви, че в началото на следващия месец протестите ще бъдат подновени.„Фокус“ припомня:\r\nЖителите на Асеновград започнаха серия от протести, след като на 26 юни група цигани нападна с колове и мотики ученици, треньори и родители от отбора по кану-каяк, докато са тренирали на язовир „40-те извора“ край Асеновград.\r\nКристиян ГАРОВ", "date": "2017.08.20", "title": "Пловдив: Жителите на Асеновград временно прекратяват протестите си"}
{"url": "http://www.focus-news.net/news/2017/08/20/2427425/tass-zigmar-gabriel-se-obyavi-protiv-prodalzhavaneto-na-golyamata-koalitsiya-sled-izborite.html", "text": "Министърът на външните работи на Германия Зигмар Габриел (от Германската Социал-Демократическа Партия(ГСДП)) е скептично настроен към продължаването на дейността на „голямата коалиция“ (блока между Християн-Демократическия съюз(ХДС)/Християн-социалния съюз(ХСС) и ГСДП), след парламентарните избори, но не изключва тя да продължи, предаде ТАСС, цитирайки интервю на Габриел за германска информационна агенция.\r\n„Нито ХДС/ХСС, нито ние искаме да продължим „голямата коалиция“, но в крайна сметка, това решение го взимат избирателите“, заяви той.\r\nСпоред неговите думи, за такива партии, като ХДС, ХСС и ГСДП, „голямата коалиция“, не е „желан съюз“. Освен това, между партиите има разногласия по важни въпроси, като политиката по сигурността, вижданията им за развитието на системата на здравеопазване и други, отбеляза Габриел. „Много ми е трудно да си представя, че можем да ги преодолеем“, отбеляза заместник-канцлера.\r\nПо-рано Зигмар Габриел даде друго интервю, за списание Щерн,в което беше по-категоричен. Той подчерта разногласията между партньорите в коалицията и отбеляза, че консерваторите и ГСДП ще „тръгнат в различни посоки“, след изборите.\r\nПревод и редакция:", "date": "2017.08.20", "title": "ТАСС: Зигмар Габриел се обяви против продължаването на „голямата коалиция“ след изборите"}
{"url": "http://www.focus-news.net/news/2017/08/20/2427426/reuters-politsiyata-v-barslona-vse-oshte-izdirva-edin-ot-napadatelite.html", "text": "Каталонската полиция заяви, че все още работи върху хипотезата, че 12 души са били замесени в атаката в Барселона и че все още издирва един от заподозрените, предаде Reuters.\r\nВ интервю за местно радио, говорителят на полицията Алберт Олива заяви, че мъжът е 22-годишният мароканец Юнес Абуякуб.\r\nТой също заяви, че не може да бъде потвърдено, че само един човек е загинал при взрива на къща в каталонското градче Алкантар. „Може и да е един, а може и да са двама или трима“, заяви Олива.\r\nПревод и редакция:", "date": "2017.08.20", "title": "Reuters: Полицията в Барслона все още издирва един от нападателите"}
{"url": "http://www.focus-news.net/news/2017/08/20/2427427/otets-sioniy-arhimandrit-makariy-e-edin-ot-osnovnite-stroiteli-na-nay-starata-zapazena-chast-na-troyanskiya-manastir.html", "text": "Един от основните строители и благодетели на Троянския манастир е архимандрит Макарий.  Това е човекът, който е посветил живота си на България и светата обител. Това каза в интервю за Радио „Фокус“ – Велико Търново игуменът отец Сионий. Архимандрит Антим е именно един от основните строители на най-старата запазена част на манастира. „Повечето прозорци на неговата килия са обърнати към храма и към останалите крила, които са украсявани, ремонтирани и подобрявани от самия него. Има само един малък прозорец, който е обърнат на друга страна и гледа към мястото, където са погребани братята, а именно – манастирското гробище“, обясни отец Сионий. \r\nДнес се предава разказът как архимандрит Антим е заставал пред прозорците на своята килия, радвал се е на направеното от него и сам е казвал: „Гледам това, което с ръцете си аз и братството направихме. Радвам се, но за да не се възгордявам след това веднага поглеждам малкото прозорче към гробищния парк на манастира, за да почувствам, че всички ние сме преходни и че всичко, което направим тук на Земята е за Божията слава и в полза на Христовата църква. А ние самите трябва да бъде смирени и да не допускаме гордостта или някои по-тежки грехове да ни обхващат“, разказва още отец Сионий. Това, по думите му, е послание не само към монасите, но и към целия християнски свят.\r\nЛуиза ТРАНЧЕВА", "date": "2017.08.20", "title": "Отец Сионий: Архимандрит Макарий е един от основните строители на най-старата запазена част на Троянския манастир"}
{"url": "http://www.focus-news.net/news/2017/08/20/2427428/reuters-parlamentat-na-iran-glasuva-za-zapazvaneto-na-ministrite-na-vanshnite-raboti-i-na-petrola-v-noviya-kabinet.html", "text": "Парламентът на Иран гласува за запазването на Министрите на петрола и външните работи на постовете им, двама от прагматиците и ключови фигури в правителството на Хасан Роухани, предаде Reuters.\r\nМинистърът на петрола Биян Занганех има заслуги за увеличението на производството на нефт, след като голяма част от санкциите срещу страната бяха вдигнати миналата година и беше сключена мултимилиардна сделка с френската компания Тотал, за разработването на най-голямото находище на газ в света - Южен Парс.\r\nМинистърът на външните работи Джавад Зариф беше основния преговарящ от страна на Иран за ядреното споразумение от 2015 година, което беше ключа към вдигането на санкциите срещу Ислямската република.\r\nПревод и редакция:", "date": "2017.08.20", "title": "Reuters: Парламентът на Иран гласува за запазването на Министрите на външните работи и на петрола в новия кабинет"}
{"url": "http://www.focus-news.net/news/2017/08/20/2427429/spetsializiran-ekip-ot-voennomorskite-sili-shte-razuznae-i-obezvredi-morska-mina-otkrita-vav-vodite-kray-plazh-koral.html", "text": "Специализиран екип от Пункта за базиране Бургас, с ръководител капитан III ранг Красимир Иванов, се отправи около 13.00 часа към плаж Корал, град Царево, където по-рано беше открита морска мина. Това съобщиха от пресцентъра на Министерство на отбраната. По първоначални данни, мината е с диаметър 60 см. и се намира на около 30 метра от бреговата линия, на дълбочина 1,40 м. Военнослужещите от състава на Военноморските сили са с водолазно оборудване и ще извършат разузнаване на обекта. Те ще предприемат необходимите действия за обезвреждането на морската мина.", "date": "2017.08.20", "title": "Специализиран екип от Военноморските сили ще разузнае и обезвреди морска мина, открита във водите край плаж Корал"}
{"url": "http://www.focus-news.net/news/2017/08/20/2427430/tass-maykata-na-predpolagaem-uchastnik-v-teroristichniya-akt-v-barselona-go-prizova-da-se-predade.html", "text": "Майката на предполагаем извършител на терористичния акт в Барселона го призова да се предаде. Става въпрос за търсения от полицията Юнес Абуякуб, за когото агенция „Фокус“ информира, предаде ТАСС, позовавайки се на испанската информационна агенция Europa Press.\r\nСпоред нейната информация, жената е взела участие в акция в центъра на градчето Рипол, където са участвали мюсюлмани, обявили се срещу тероризма.\r\n„Нека да отиде в полицията, нека се предаде. По-добре да отиде в затвора, отколкото да умре“, е заявила жената.\r\nВ момента полицията издирва заподозряни в съучастие в терористичните нападения, извършение в Испания в последните дни. Според различни данни, става въпрос за един, двама или тима предполагаеми терористи.\r\nПревод и редакция:", "date": "2017.08.20", "title": "ТАСС: Майката на предполагаем участник в терористичния акт в Барселона го призова да се предаде"}
{"url": "http://www.focus-news.net/news/2017/08/20/2427431/varna-30-e-izbiratelnata-aktivnost-v-s-chernevo-na-mestniya-referendum-kam-momenta.html", "text": "30 % e избирателната активност в с. Чернево на местния референдум за това дали да се изгради депо за неопасни отпадъци към момента. Това съобщиха за Агенция „Фокус“ от ОИК – Суворово. В допитването са се включили 312 избиратели от имащи право на глас 1038. Изборният ден протича без проблеми. Няма постъпили сигнали за нарушения в изборния процес.  \r\nДеница КИТАНОВА", "date": "2017.08.20", "title": "Варна: 30 % е избирателната активност в с. Чернево на местния референдум към момента"}
{"url": "http://www.focus-news.net/news/2017/08/20/2427432/bashar-asad-siriya-i-rusiya-se-protivopostavyat-na-opitite-na-zapada-da-ustanovi-hegemoniya-nad-blizkiya-iztok.html", "text": "Президентът на Сирия Башар ал Асад заяви, че Запада се опитва да установи хегемония над Близкия Изток, а Сирия и Русия „се противопоставят на тези опити“, предаде ТАСС.\r\nАсад направи изявление по време на съвещанието на дипломатическите работници към Министерството на външните работи на Сирия. По неговите думи, „принципната позиция, в защита на интересите и националния суверенитет, която заема Сирия, е станала причина за войната против нея“.\r\nОсвен това, той подчерта, че „сирийците са заплатили скъпо, за да провалят заговора на Запада и „Братя мюсюлмани“, но цената на съпротивата е по-малка от цената на капитулацията.“\r\n„Битката не е завършена, тя продължава и предлаганите сега хуманитарни инициативи преследват същите цели, които не успяха да изпълнят терористите“, заяви Асад.\r\nСирия, Русия и Иран „имат голям принос за успешните действия, които води сирийската армия против джихадистите“, отбеляза той.\r\n„Ние се гордеем с тази огромна поддръжка, която ни оказват нашите приятели и братя, в борбата с тероризма“, подчерта Башар Асад.\r\nПревод и редакция:", "date": "2017.08.20", "title": "Башар Асад: Сирия и Русия се противопоставят на опитите на Запада да установи хегемония над Близкия Изток"}
{"url": "http://www.focus-news.net/news/2017/08/20/2427433/valentina-atanasova-sporten-kompleks-pirin-visoka-e-poseshtaemostta-na-pluvniya-baseyn-prez-lyatoto-obektat-e-na-nivo-prez-tsyalata-godina.html", "text": "Посещаемостта на плувния басейн през лятото е голяма и много деца се записват за курс по плуване. Това каза за Радио „Фокус“ – Пирин Валентина Атанасова, управител на плувния басейн в Спортен комплекс „Пирин“. През цялото лято имаше посещаемост. Голяма част от децата през летния сезон предпочитат да се обучават, тъй като са по-свободни. „През целия летен сезон басейнът беше посещаван. И двата спортни клуба осъществиха проекти на Министерство на младежта и спорта, които бяха безплатни. Затова в началото на август месец е добре да се обследва един такъв обект, за да бъде на ниво през цялата година“, каза Атанасова. \r\nКакто миналата година, така и през тази е било взето решение за профилактика на Спортния комплекс за около 10 дни, в рамките на които да бъдат проверени всички системи на басейна, игрищата и кортовете с цел да се направят козметични ремонти, където е необходимо, обясни Атанасова. „Комплексът работи без почивни дни непрекъснато, а когато са необходими такива дейности, е хубаво да се направят веднъж в годината. Поради тази причина през месец август, когато голяма част от хората почиват и са извън града, а клубовете са във ваканция, спортният комплекс излиза за профилактика. По този начин всички системи могат да се проверят. Сега съоръжението е в отлично състояние за ползване от всички граждани и гости на града“, каза още Валентина Атанасова.\r\nЛора КАЛЧЕВА", "date": "2017.08.20", "title": "Валентина Атанасова, Спортен комплекс „Пирин”: Висока е посещаемостта на плувния басейн през лятото – обектът е на ниво през цялата година"}
{"url": "http://www.focus-news.net/news/2017/08/20/2427434/sofiya-katastrofa-mezhdu-lek-i-politseyski-avtomobil-e-stanala-na-okolovrastniya-pat-v-rayona-na-paten-vazel-boyana-nyama-seriozno-postradali.html", "text": "Катастрофа между лек и полицейски автомобил е станала на столичния околовръстен път, в района на пътен възел \"Бояна\", няма сериозно пострадали. Това съобщиха от пресцентъра на МВР. Сигналът за пътния инцидент е подаден днес към 12.30 часа. По първоначални данни двама полицейски служители, които се придвижвали със служебен автомобил, спрели в крайната дясна лента в района на пътен възел „Бояна“. Причината била съмнение за технически проблем в колата. В същото време оттам с висока скорост преминал лек автомобил „Опел“ с благоевградска регистрация, който блъснал полицейската кола. От удара тя се е преобърнала в канавката. При инцидента няма сериозно пострадали, полицейските служители са били извън автомобила. На място са пристигнали екипи на полицията, униформените са прегледани, няма данни за причинени сериозни контузии, единият е откаран в болница за допълнителен преглед. Продължава огледът на място, както и изясняването на всички обстоятелства около инцидента. Шофьорът също е на мястото на инцидента, той ще бъде тестван за употреба на алкохол и наркотици.", "date": "2017.08.20", "title": "София: Катастрофа между лек и полицейски автомобил е станала на околовръстния път, в района на пътен възел \"Бояна\", няма сериозно пострадали"}
{"url": "http://www.focus-news.net/news/2017/08/20/2427435/masud-barzani-referendumat-v-severen-irak-nepremenno-shte-se-provede.html", "text": "Лидерът на кюрдското автономно управление в Северен Ирак Масуд Барзани заяви, че насроченият за 25 септември референдум за независимост няма как да се отложи и задължително ще се състои, предаде информационната агенция Догу хабер ажансъ (ДХА). Масуд Барзани отговаря на зададени му въпроси от издавания в Саудитска Арабия вестник „Оказ”. В интервюто си лидерът на иракските кюрди споменава за проведен с него телефонен разговор от държавния секретар на САЩ Рекс Тилерсон по повод референдума за независимост. „Казах му, че не съм съгласен да се отлага референдумът, а изразих съгласие за започване на диалог с централната власт в Багдад. Референдумът няма да бъде отложен и категорично ще се проведе на оповестената дата.”, подчертава Масуд Барзани, цитиран от ДХА.\r\nВ интервюто си лидерът на иракските кюрди засяга ясно и конкретно сегашните и бъдещите отношения със съседите в региона:  сегашната все още унитарна държава Ирак (централната власт в Багдад), Иран и Турция. \r\n1. По отношение на Багдад: \r\n„На фона на острите дискусии за отлагане на референдума – това категорично няма как да се случи. При сегашното положение и  под наличния натиск – може да останем заедно за срок до две години. Ако Багдад не промени политиката си спрямо Кюрдистан; ако бъдат загърбвани и пренебрегвани нашите основни права – това наше единство може набързо да приключи.”.\r\n2. По отношение на Иран:\r\n„На основата на съседството с Иран искаме да имаме едни добри отношения със зачитане на взаимния интерес. Не сме съгласни едната страна да се намесва във вътрешните работи на другата страна. Отделно от това, искам още веднъж да подчертая, че няма да приемем който и да е да ни поучава. По чисто географски причини връзките на град Сюлеймание и на град Ербил с Иран могат да бъдат малко по-различни. Обаче като Кюрдски район ние не можем да приемем да бъдем наставлявани от Иран и каквато и да е намеса от страна на Техеран.”\r\n3. По отношение на Турция: \r\n„През последните 25 години нашият район се превърна в източник на сигурност за Турция. Ще се държим по този начин и в бъдеще. С Анкара имаме големи интереси. Референдумът обаче е наше изконно право; не касае нито турските, нито иранските кюрди. Те трябва да разрешат техните си вътрешни проблеми по пътя на диалога с правителствата на държавите, в които живеят. А ние сме готови да им окажем всякаква подкрепа на тези правителства.”.\r\nПревод и редакция:", "date": "2017.08.20", "title": "Масуд Барзани: Референдумът в Северен Ирак непременно ще се проведе"}
{"url": "http://www.focus-news.net/news/2017/08/20/2427436/pochina-shtangistat-velichko-cholakov.html", "text": "Щангистът Величко Чолаков почина внезапно, съобщиха негови близки. Те обясниха, че му е прилошало след 10.00 часа днес, извикан е екип на Бърза помощ, който е констатирал, че е получил сърдечен удар. Величко Чолаков е почетен гражданин на Смолян. През последните години е треньор на млади щангисти в града. През 2016 година е обявен за Треньор на годината, а неговият състезател Златомир Ковачев за Спортист на годината. Народният представител от ГЕРБ д-р Даниела Дариткова и кмета на Смолян Николай Мелемов изразиха съболезнования към близките на щангиста във „Фейсбук“.\r\nДаниела БОЙКОВА", "date": "2017.08.20", "title": "Почина щангистът Величко Чолаков"}
{"url": "http://www.focus-news.net/news/2017/08/20/2427437/sofiya-peshehodets-e-pochinal-sled-intsident-s-motor-na-okolovrastniya-pat-mezhdu-kvartalite-filipovtsi-i-lyulin-4.html", "text": "Пешеходец е починал след инцидент с мотор на Околовръстния път между кварталите „Филиповци“ и „Люлин“ 4. Това съобщиха за Агенция „Фокус“ от пресцентъра на МВР. Пешеходецът е блъснат от моторист, вследствие на което е паднал от моста и е починал на място. Сигналът за инцидента е подаден към 13.30 ч. \r\nДеница КИТАНОВА", "date": "2017.08.20", "title": "София: Пешеходец е починал след инцидент с мотор на Околовръстния път между кварталите „Филиповци“ и „Люлин“ 4"}
{"url": "http://www.focus-news.net/news/2017/08/20/2427438/ria-novosti-papa-frantsisk-prizova-hristiyanite-da-se-molyat-za-osvobozhdenieto-na-sveta-ot-terorizma-po-vreme-na-nedelnata-molitva-vav-vatikana.html", "text": "Римският папа Франциск призова вярващите да се молят за освобождението на света от тероризма, предаде РИА Новости.\r\n„В нашите сърца ние носим болката от терористичните атаки, които в последните дни доведоха до многочислени жертви в Буркина Фасо, Испания и Финландия. Да се помолим за всички починали, ранени и за техните роднини. Да помолим Господ Бог за милосърдие и мир, да освободи света от това безчовечно насилие“, заяви Папата, по време на еженделното си обръщение към вярващите на площад Свети Петър във Ватикана.\r\nПревод и редакция:", "date": "2017.08.20", "title": "РИА Новости: Папа Франциск призова християните да се молят за освобождението на света от тероризма по време на неделната молитва във Ватикана"}
{"url": "http://www.focus-news.net/news/2017/08/20/2427439/afp-120-gazovi-butilki-sa-namereni-v-alkanar-predpolaga-se-che-tselta-e-bila-da-se-izpolzvat-za-edna-ili-poveche-ataki-v-barselona.html", "text": "Каталонската полиция заяви, че е намерила още, повече от 120, газови бутилки в къща в Алканар, където, заподозрени за двойната атака през тази седмица в Испания, се предполага, че са сглобявали бомби за „една или повече“ терористични атаки в Барселона, предаде AFP.\r\n“Започна да се изяснява, че тази къща е била мястото, в което те са подготвяли експлозиви за една или повече атаки в град Барселона“, заяви началникът на полицията за провинция Каталония Хосеп Луис Траперо пред журналисти.\r\nВ навечерието на атаките в Барселона стана експлозия в къща, отстояща на около 200 километра южно от града и полицията вярва, че детонацията е станала погрешка и това са били джихадисти.\r\nПревод и редакция:", "date": "2017.08.20", "title": "AFP: 120 газови бутилки са намерени в Алканар, предполага се, че целта е била да се използват за „една или повече“ атаки в Барселона"}
{"url": "http://www.focus-news.net/news/2017/08/20/2427440/sliven-ogranicheno-e-dvizhenieto-v-aktivnata-i-skorostna-lenta-pri-km-255-na-magistrala-trakiya-v-posoka-burgas-poradi-paten-intsident.html", "text": "Ограничено е движението в активната и скоростна лента при км 255 на автомагистрала „Тракия”, в посока Бургас, поради пътнотранспортно произшествие. Това съобщиха от пресцентъра на Агенция „Пътна инфраструктура”. Трафикът се осъществява само в аварийната лента.", "date": "2017.08.20", "title": "Сливен: Ограничено е движението в активната и скоростна лента при км 255 на магистрала „Тракия”, в посока Бургас, поради пътен инцидент"}
{"url": "http://www.focus-news.net/news/2017/08/20/2427441/afp-ima-raneni-sled-kato-raketa-udari-blizo-do-mezhdunarodno-izlozhenie-v-damask.html", "text": "Ракетен удар е причинил наранявания на няколко човека, близо до входа на сградата на Международното изложение на Дамаск, което се провежда в момента за пръв път от пет години, предаде AFP, позовавайки се на съобщения в сирийските медии.\r\nРепортери от държавната телевизия на близкоизточната страна са били на мястото на произшествието и са съобщили за ракетната атака.\r\nПревод и редакция:", "date": "2017.08.20", "title": "AFP: Има ранени след като ракета удари близо до международно изложение в Дамаск"}
{"url": "http://www.focus-news.net/news/2017/08/20/2427442/dobrich-foyerverki-ozariha-nebeto-nad-kavarna-na-ognena-fiesta-chirakman-2017.html", "text": "Тазгодишният фестивал на фойерверките „Огнена фиеста Чиракман 2017“ ще бъде запомнен главно с две неща – невижданите досега фойерверки и пироефекти, които взривиха небето над Каварна и огромната публика – жители и гости на града, български и чуждестранни туристи, почиващи в морската община. Това съобщиха от пресцентъра на Община Каварна. Втора буна не успя да събере всички зрители на огненото шоу, Калин Вельов с екзотичния латино проект „Амазония“  и Рафи Бохосян, затова по-голямата част от хората намериха места на плажа и крайбрежните заведения, в които абсолютно всички маси бяха предварително резервирани с дни по-рано. Те станаха съпричастни със случващото се на сцената с помощта на монтираните три големи видеоекрана. Кулминацията на вечерта бе магията на нестинарския танц, след който девойки с факли „запалиха“  огнената фиеста и дадоха началото на грандиозното експлозивно шоу, в което фойерверките се изстрелваха от четири места и предизвикаха истински фурор сред зрителите. Направен бе символичен преход от древността до днес  - Чиракман означава факел – заради значението му като ориентир за корабоплаването в античните времена. Очаквано, публиката благодари за огнената фиеста с бурни и продължителни аплодисменти. Местни жители коментираха, че никога досега не е имало толкова много паркирани автомобили в крайбрежната зона на Каварна, стотиците возила бяха заели всички възможни паркинги и дясната част на платното за движение в протежение на няколко километра.", "date": "2017.08.20", "title": "Добрич: Фойерверки озариха небето над Каварна на „Огнена фиеста Чиракман 2017“"}
{"url": "http://www.focus-news.net/news/2017/08/20/2427443/koy-e-velichko-cholakovi.html", "text": "Величко Чолаков е български щангист, роден на 12 януари 1982 г. в Смолян. Известен с прозвището Железният. Има 30 държавни титли в различни състезания. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория. Това е и последно отличие на България в този спорт от форума. В същата категория става световен шампион във Ванкувър и европейски шампион в Украйна. През 2004 г. става европейски шампион в Киев в категория над 105 кг, а две години по-късно във Владиславово взима сребро. Висок е над 2 метра и тежи около 160 кг. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. През 2008 г. щангистът даде положителна допинг проба заедно с голяма част от националния отбор по това време. Заради скандала България оттегли отбора си от участие на олимпийските игри в Пекин. След четиригодишно наказание Величко Чолаков се върна, състезавайки се за Азербайджан. Той получи квота за участие на игрите в Лондон, но се оттегли заради здравословни проблеми. През 2015 г. щангистът прекрати състезателната си кариера. Величко Чолаков и съпругата му Гергана имат две деца - син Алекси и дъщеря Красияна. \r\nВеличко Чолаков е третото голямо българско име в щангите, което си отива от този свят в последните 2 години. През 2015 година почина щангистът Милен Добрев, а по-рано тази година - треньорът Иван Абаджиев. \r\n\"Фокус\" изказва своите съболезнования на роднините и близките на спортиста.", "date": "2017.08.20", "title": "Кой е Величко Чолаков?"}
{"url": "http://www.focus-news.net/news/2017/08/20/2427444/prof-d-r-tencho-cholakov-institut-po-rastitelni-genetichni-resursi-sadovo-institutat-e-natsionalen-koordinator-na-programata-po-rastitelni-genetichni-resursi.html", "text": "Институтът по растителни генетични ресурси (ИРГР) в Садово за 135 години се утвърди като „люлка“ на земеделската наука в страната. Това каза за Радио „Фокус“ - Пловдив проф. д-р Тенчо Чолаков, директор на научния институт. По думите му постиженията са известни сред българските фермери. „През последните години се наблюдава тенденцията на селскостопанската изложба „Агра“ ние да печелим една от престижните награди. Тази година получихме две отличия – за нов сорт пшеница и за иновационната технология за прибиране на механизирано отглеждане на сусам,“ каза още проф. Чолаков. Той заяви, че преобладаващата част от научните сътрудници в института са млади или на възраст до 45 години. „Институтът в Садово е национален координатор на програмата по растителни генетични ресурси. Много добра координация сме развили с Международния институт по биоразнообразие в Рим\", каза още проф. Чолаков. „В Националната генбанка в ИРГР - Садово извършва безвалутен обмен с над 100 генбанки, ботанически градини и международни центрове за растителни генетични ресурси (РГР) в света. От друга страна предоставяме на всички заинтерисовани партньори в страната достъп до световните колекции чрез свободен обмен на зародишна плазма, регистрация и съхранение на семенни образци от сортове, селекционни линии, местни форми, диви видове, включително редки и застрашени видове\", каза още директорът на института в Садово. Проф. д-р Чолаков посочи, че през последните десетина години за нуждите на института не е закупувана нова машина, с изключение на една сеялка и един култиватор. През тази година научната институция отбелязва двоен юбилей – „135 години земеделска наука в Садово и 40 години Институт по растителни и генетични ресурси“.\r\nКристиян ГАРОВ", "date": "2017.08.20", "title": "Проф. д-р Тенчо Чолаков, Институт по растителни генетични ресурси – Садово: Институтът е национален координатор на програмата по растителни генетични ресурси"}
{"url": "http://www.focus-news.net/news/2017/08/20/2427445/sliven-avtomobil-e-katastrofiral-na-255-km-na-avtomagistrala-trakiya-v-posoka-burgas.html", "text": "Автомобил е катастрофирал на 255 км на автомагистрала „Тракия“, в посока Бургас. Това съобщиха за Агенция „Фокус“ от МВР. Водачът на автомобила не е пострадал, но е откаран за преглед в болница. \r\nДеница КИТАНОВА", "date": "2017.08.20", "title": "Сливен: Автомобил е катастрофирал на 255 км на автомагистрала „Тракия“, в посока Бургас"}
{"url": "http://www.focus-news.net/news/2017/08/20/2427446/kmetat-na-smolyan-nikolay-melemov-velichko-cholakov-shte-ostane-zavinagi-v-sartseto-na-horata-ot-rodopite-poklon-pred-pametta-ti-shampione.html", "text": "С голяма болка посрещнахме вестта за внезапната кончина на един от най-изтъкнатите ни спортисти – тежкоатлети, почетният гражданин на Смолян – Величко Чолаков. Десетки пъти той ни изправяше горди от огромната сила, мощ и упоритост, с които постигаше успехи в спорта и живота. Това написа кметът на Смолян Николай Мелемов в официалния си профил в социалната мрежа „Фейсбук“. „Сега ще постоим отново прави, за да го изпратим в последния му път. Величко ще остане пример за всички, които ще се посветят на този най-български спорт – вдигането на тежести, пример за всички, които ще поемат по неговия път на състезател и треньор. Пример за всички, които ще бъдат отдадени на обществото и гражданите на Смолян. Той няма да отнеме нищо от себе си. Той ще остане при нас с успехите си, със силата си, с младостта си, любовта си към семейството и наследниците си. Величко ще остане завинаги в сърцето на хората от Родопите. Поклон пред паметта ти Шампионе!“, пише още кметът. Той изказва най-искрени съболезнования и изразява дълбоката си съпричастност към семейството, близките и родствениците на Величко Чолаков.", "date": "2017.08.20", "title": "Кметът на Смолян Николай Мелемов: Величко Чолаков ще остане завинаги в сърцето на хората от Родопите - поклон пред паметта ти, Шампионе"}
{"url": "http://www.focus-news.net/news/2017/08/20/2427447/desislava-kuzmanova-obshtina-blagoevgrad-s-nagradata-prokultura-obshtinata-za-poreden-pat-poluchi-priznanie-za-uspeshnoto-prilagane-na-interaktivni-podhodi.html", "text": "С връчването на наградата „ПроКултура“ за 2017 г., Община Благоевград за пореден път получи признание за успешното прилагане на интерактивни подходи. Това каза за Радио „Фокус“ - Пирин Десислава Кузманова, отдел „Култура“ към Община Благоевград. Тя заяви, че Община Благоевград е удостоена с годишната награда „ПроКултура 2017” за принос в разширяването на достъпа на младите хора до култура. За престижното отличие се конкурираха десетки общини, но то е присъдено на Община Благоевград за провеждане двата големи фестивала – „Франкофоли. Благоевград“ и „Тара-ра-бумбия“. „Община Благоевград за пореден път получи признание за успешното прилагане на интерактивни подходи за привличане на младите хора към занимания с културна и спортна насоченост. През последните години развитието на културата и приобщаването на младите хора към нея е приоритет за Община Благоевград. Благодарение на целенасочената политика, водена от кмета д-р Атанас Камбитов, Благоевград дава възможност за изява на творци от различни възрасти и националност“, каза Кузманова. По думите ѝ наградата „ПроКултура 2017” е връчена по време на Джаз фестивала в Банско, в рамките на Петата националната конференция „Достъп на младите хора до култура: Дигиталните иновации“. Престижното награда се дава от БАРОК (Българска асоциация на работодателите в областта на културата) и Гражданския институт. Освен категория „Община“, награди бяха връчени още в категориите: „Държавен културен институт“ „Общински културен институт“, „Културна организация“, „Образователна организация“, „Гражданска организация“ и „Медии“.\r\nЛора КАЛЧЕВА", "date": "2017.08.20", "title": "Десислава Кузманова, Община Благоевград: С наградата „ПроКултура“, Общината за пореден път получи признание за успешното прилагане на интерактивни подходи"}
{"url": "http://www.focus-news.net/news/2017/08/20/2427448/afp-katalonskoto-regionalno-pravitelstvo-saobshtava-che-teroristichnata-kletka-izvarshila-napadenieto-v-barselona-e-neutralizirana.html", "text": "Според каталонското  регионално правителство терористичната клетка, извършила нападенията в Барселона и в Камбрилс е „неутрализирана“, въпреки че един от нападателите остава на свобода, предаде  AFP.\r\n„Възможността на тази клетка е неутрализирана, благодарение на работата на полицията“, съобщи регионалният вътрешен министър Хоаким Форн по време на пресконференция.  Виктор Турмаков", "date": "2017.08.20", "title": "AFP: Каталонското регионално правителство съобщава, че терористичната клетка, извършила нападението в Барселона „е неутрализирана“"}
{"url": "http://www.focus-news.net/news/2017/08/20/2427449/plovdiv-za-vtora-poredna-godina-v-karlovo-shte-se-provede-dobrovolcheski-lager.html", "text": "За втора поредна година в Карлово ще се проведе доброволчески лагер, в периода от 31 август до 1 септември. Това съобщиха за Радио „Фокус“ - Пловдив от пресцентъра на Общината. Мотото на инициативата тази година е „Добрите стъпки създават посока“. Събитието успешно обединява младежи от цялата страна, като демонстрира алтернативи за тях, представяйки идеята за доброволчеството, насърчавайки активното участие в изграждането на гражданското общество. Инициативата е под патронажа на кмета на Карлово д-р Емил Кабаиванов. Изявите и дейностите ще се проведат в парк „Здраве“, където ще бъдат разположени различни работилници, в които участниците в лагера ще оставят своята следа от доброволческото си призвание.\r\nКристиян ГАРОВ", "date": "2017.08.20", "title": "Пловдив: За втора поредна година в Карлово ще се проведе доброволчески лагер"}
{"url": "http://www.focus-news.net/news/2017/08/20/2427450/obshtina-smolyan-podnasya-nay-iskreni-saboleznovaniya-kam-semeystvoto-i-blizkite-na-shtangista-velichko-cholakov.html", "text": "Ръководството на община Смолян и кметът Николай Мелемов поднасят най-искрени съболезнования и изразяват  дълбоката си съпричастност към семейството, близките и  родствениците на Величко Чолаков по повод неговата внезапна смърт. Това съобщиха от пресцентъра на Община Смолян. Олимпийският ни  шампион от четири  години беше треньор на Спортен клуб по вдигане на тежести „Родопа“ – Смолян.", "date": "2017.08.20", "title": "Община Смолян поднася най-искрени съболезнования към семейството и близките на щангиста Величко Чолаков"}
{"url": "http://www.focus-news.net/news/2017/08/20/2427451/reuters-politsiyata-ne-mozhe-da-othvarli-vazmozhnostta-zapodozreniyat-za-napadeniyata-v-barselona-da-e-izbyagal-vav-frantsiya.html", "text": "Началникът на полицията в Каталония Жосеп Хуис Траперо съобщи, че не може да отхвърли възможността, че последният останал на свобода заподозрян за нападенията в Барселона да е успял да достигне до Франция, предаде  Reuters.\r\n„Нямаме каквато и да е специфична информация, но не можем да отхвърлим и тази възможност“,  заяви Траперо по време на пресконференция в Барселона, прибавяйки, че веднага след нападението граничният контрол е бил засилен. \r\nПолицейският началник заяви, че не може да потвърди кой е шофьорът на микробуса, убил 13 души в Барселона.  Виктор Турмаков", "date": "2017.08.20", "title": "Reuters: Полицията не може да отхвърли възможността заподозреният за нападенията в Барселона да е избягал във Франция"}
{"url": "http://www.focus-news.net/news/2017/08/20/2427452/vasil-katsarov-istoricheski-muzey-panagyurishte-krepostta-krasen-e-edin-ot-glavnite-administrativni-tsentrove-prez-perioda-na-vtorata-balgarska-darzhava.html", "text": "Крепостта \"Красен\" е един от главните административни центрове през периода на Втората българска държава, тъй като тя е била много важна връзка между Южна и Северна България. Това каза за Радио „Фокус“ – Пазарджик Васил Кацаров, завеждащ отдел „Археология“ в Исторически музей – Панагюрище. Той отбеляза, че ролята ѝ като административен център се потвърждава от множество печати, така наречените оловни печати на управници на крепостта. „Един от най-добре запазените и последен открит в крепостта е на болярина Рафаил. Той представлява пендатив и се датира от края на ХІV век - период, който се свързва с унищожаването на крепостта от османците. Това доказва, че крепостта е доста важен административен център за времето си“, обясни Кацаров. Той добави, че в региона са още Койчово кале, северно от Панагюрище, Банското кале, което е до едноименното село, и Попинското кале. „Регистрираните калета и крепости на територията на днешната община Панагюрище са около 20 на брой“, уточни Кацаров.\r\nВаня НИКОЛОВА", "date": "2017.08.20", "title": "Васил Кацаров, Исторически музей – Панагюрище: Крепостта \"Красен\" е един от главните административни центрове през периода на Втората българска държава"}
{"url": "http://www.focus-news.net/news/2017/08/20/2427453/afp-mina-e-ubila-trima-livanski-voynitsi-kray-granitsata-sas-siriya.html", "text": "Трима ливански войници са убити в неделя, след като мина експлодира под превозното им средство в източната част на страната край границата със Сирия, предаде  AFP.\r\nИнцидентът в района Джуруд Арсал се случва, докато армията се бори срещу „Ислямска държава“, за да я изгони от близките райони по границата на страната, след като операцията за това започна в събота.   Виктор Турмаков", "date": "2017.08.20", "title": "AFP: Мина е убила трима ливански войници край границата със Сирия"}
{"url": "http://www.focus-news.net/news/2017/08/20/2427454/dora-yankova-bsp-velichko-cholakov-pokaza-che-e-zhelezen-i-zapisa-imeto-si-v-istoriyata-ne-samo-na-nashiya-kray-no-i-na-sveta.html", "text": "Величко показа, че е Железен и записа името си в историята не само на нашия край, но и на света, пише в съболезнователния адрес народния представител от БСП за Смолянска област Дора Янкова по повод внезапната смърт на щангиста Величко Чолаков, съобщиха от пресцентъра на БСП – Смолян. В съболезнователния адрес се посочва още: „Последно сбогом на Величко Чолаков - желязното момче на Смолян. Носителят на световна титла от Ванкувър, на европейска от Украйна, на бронз от Олимпиадата в Атина, сребърен медалист от световното първенство за младежи. Това са титли, зад които се крие неимоверен труд с щангите и побеждаване на себе си. Отива си една усмивка на широкоскроен човек и баща на две деца. Когато бях кмет на областния град, за мен беше чест да връча огърлицата на Смолян на най-големия родопски богатир, за да стане почетен гражданин. Посрещали сме го с духовия оркестър и родопски гайди на летището в София, за да му покажем нашата гордост от усилията, които влага и медалите, които носи за България. В Родопите са раждат юнаци, ражда се и се култивира духът на спорта! Величко показа, че е Железен. И записа името си в историята не само на нашия край, но и на света. Сбогом на единствения български щангист с медал от най-тежката категория! Сбогом, Величко!“.", "date": "2017.08.20", "title": "Дора Янкова, БСП: Величко Чолаков показа, че е Железен и записа името си в историята не само на нашия край, но и на света"}
{"url": "http://www.focus-news.net/news/2017/08/20/2427455/alsat-m-makedoniya-silni-buri-i-vyatar-sas-skorost-130-kmch-sa-vrahleteli-harvatskiya-poluostrov-istriya.html", "text": "Силни бури са обхванали големи части от Хърватия като най-тежка е ситуацията на адриатическия полуостров Истрия, където вятърът достига скорост до 130 км/ч., предаде македонската медия  “Алсат-М“.\r\nБурята в Истрия е изкоренила дървета и преобърна контейнери с боклук в района. Първите предположения са, че щетите от бурята ще бъдат значителни. Виктор Турмаков", "date": "2017.08.20", "title": "„Алсат-М“ (Македония): Силни бури и вятър със скорост 130 км/ч. са връхлетели хърватския полуостров Истрия"}
{"url": "http://www.focus-news.net/news/2017/08/20/2427456/gabrovo-regionalnata-biblioteka-poluchi-kato-darenie-parvoto-digitalno-izdanie-na-teftercheto-na-vasil-levski.html", "text": "Регионалната библиотека получи като дарение първото дигитално издание на тефтерчето на Васил Левски. Това съобщи за Радио „Фокус“ – Велико Търново Савина Цонева, директор на културната институция. То е предоставено от Националната библиотека „Св. св. Кирил и Методий“. Експонатът представлява флашка, на която има дигитално копие. „Отделно има и една луксозна кутия, в която е поставен специален свитък с оригиналния размер на тефтерчето. На него са написани небезизвестните думи, изречени от Апостола на свободата – „Ако спечеля, печеля за цял народ, ако изгубя – губя само мене си!“, каза още Савина Цонева. Тя добави, че подобно издание ще получат всички библиотеки в България. На сайта на Националната библиотека има линк към дигиталното съдържание. Текстовете са качени и на компютър в Читалнята за обществени науки в Габрово. Те са общодостъпни. Идеята за дарението е възникнала, след като оригиналът на тефтерчето бе реставриран. Той се пази в трезора на Националната банка.\r\nЛуиза ТРАНЧЕВА", "date": "2017.08.20", "title": "Габрово: Регионалната библиотека получи като дарение първото дигитално издание на тефтерчето на Васил Левски"}
{"url": "http://www.focus-news.net/news/2017/08/20/2427457/naharnet-ministrite-na-otbranata-na-irak-i-na-livan-sa-proveli-razgovor-otnosno-operatsiyata-sreshtu-islyamska-darzhava.html", "text": "Иракският министър на отбраната Ирфан ал Хаяли е провел в неделя разговор със своя колега от Ливан Якуб Сараф, за да изрази подкрепа за ливанската армия в борбата ѝ срещу тероризма, предаде ливанската електронна медия“Нахарнет“.\r\n„Ирак, който страда дълго време от злината на тероризма, знае много добре важността на битката, водена от ливанската армия“, е заявил иракският министър, изразявайки и надежда, че Ливан „скоро ще празнува победа“.\r\nВ събота ливанската армия започна операция срещу „Ислямска държава“ в планинските гранични райони Рас Баалбек и ал Кая и през първия ден бой освободи 30 кв. км. територия.  Виктор Турмаков", "date": "2017.08.20", "title": "„Нахарнет“: Министрите на отбраната на Ирак и на Ливан са провели разговор относно операцията срещу „Ислямска държава“"}
{"url": "http://www.focus-news.net/news/2017/08/20/2427458/ahram-zabavyaneto-v-izraelsko-palestinskoto-pomirenie-tryabva-da-se-prevazmogne-spored-vanshnite-ministri-na-tri-arabski-darzhavi.html", "text": "Външните министри на Египет, Йордания и Палестинската автономия заявиха, че е важно забавянето на мирния процес в израелско-палестинския конфликт да бъде превъзмогнато, пише   Ahram.\r\nТримата министри призоваха международната общност да създаде атмосфера, която да позволи преговорите в съответствие с международната легитимност. Те посочиха, че оценяват ролята на САЩ, изиграна в ускоряването на процеса, посочвайки, че липсата на решение на конфликта е основната причина за нестабилността на региона. \r\nМинистрите също така посочиха, че Израел трябва да уважава правната и историческа ситуация на джамията „Ал Акса“ в Йерусалим и да се въздържа от едностранни мерки.   Виктор Турмаков", "date": "2017.08.20", "title": "Ahram: Забавянето в израелско-палестинското помирение трябва да се превъзмогне според външните министри на три арабски държави"}
{"url": "http://www.focus-news.net/news/2017/08/20/2427459/blagoevgrad-stotitsi-zhiteli-ot-simitliyskiya-kvartal-oranovo-se-vklyuchiha-v-traditsionen-kukerski-praznik.html", "text": "Стотици жители от Дългата махала в симитлийския квартал „Ораново” се включиха в традиционен кукерски празник. Това каза за Радио „Фокус“ - Пирин Таня Тасева, експерт „Връзки с обществеността“ към Община Симитли. По думите ѝ стотици хора са се събрали на поляните в края на махалата, където традиционно се провежда празника. „Ръководителят на групата събра кукери, бабугери, мечки и мечкари, приятели и съседи на обща трапеза. С отрупани трапези и жива музика от оркестърместните в „Дългата махала” направиха поредния кукерски банкет, който е една от най-почитаните традиции в симитлийска община“, каза Тасева. „Кметът на Симитли Апостол Апостолов, Владимир Христов и кметовете на Градево и Брестово бяха гости на празника“, каза още Тасева.\r\nЛора КАЛЧЕВА", "date": "2017.08.20", "title": "Благоевград: Стотици жители от симитлийския квартал „Ораново” се включиха в традиционен кукерски празник"}
{"url": "http://www.focus-news.net/news/2017/08/20/2427460/deutsche-welle-zadarzhaniyat-v-ispaniya-po-iskane-na-ankara-germanski-pisatel-e-osvoboden.html", "text": "Германският писател от турски произход Доган Аханли, задържан вчера в Испания, е освободен по решение на съда в Мадрид. Полицията го задържа в град Гранада по искане на Турция, обявила го за издирване по линия на Интерпол. Той е закаран в Мадрид, където се състоя съдебно заседание, предаде  Deutsche Welle.\r\nТурция има 40 дни, за да обоснове искането си за екстрадиране, преди испанският съд да вземе окончателно решение. В това време писателят ще може да остане на свобода, но няма да може да напуска Испания. \r\nГерманският министър на външните работи Зигмар Габриел в телефонен разговор с испанския си колега Алфонсо Дастис Кеседо изрази притеснения за съдбата на Доган Аханли. Той поиска от Кеседо да не предава писателя на Турция и да включи и Германия в процедурата по вземането на решението за депортацията на германския гражданин. \r\nВ Турция по отношение на Аханли се води дело, което според адвокатите на писателя е политически мотивирано. Авторът живее в Германия от 1991 г.  и е с германско гражданство. Една от главните теми на трудовете му е за геноцида над арменците в Османската империя.  Виктор Турмаков", "date": "2017.08.20", "title": "Deutsche Welle: Задържаният в Испания по искане на Анкара германски писател е освободен"}
{"url": "http://www.focus-news.net/news/2017/08/20/2427461/plovdiv-pozhar-unishtozhi-dekari-sas-suhi-trevi-v-grad-banya-oganyat-e-lokaliziran-i-nyama-opasnost-za-naselenieto.html", "text": "Пожар унищожи декари със сухи треви около стадиона в град Баня. Няма опасност за имуществото и здравето на населението. Това съобщи за Радио „Фокус“ - Пловдив Стамен Гешев, кмет на населеното място. По думите му жители на селото са подали сигнала към 14.00 часа. На място веднага са били изпратени два противопожарни екипа, които в продължение на около час са гасили пламъците. „Имаше вятър, огънят стигна почти до къщите на хората и до хотел, хората също се включиха в гасенето на пожара“, коментира още Гешев. В момента пожарът е локализиран, но все още има тлеещи огнища. Екип от огнеборци останаха да следят ситуацията. Причината за възникването на пожара засега остава неясна, но най-вероятно пламъците са започнали от неизгасена цигара.\r\nКристиян ГАРОВ", "date": "2017.08.20", "title": "Пловдив: Пожар унищожи декари със сухи треви в град Баня, огънят е локализиран и няма опасност за населението"}
{"url": "http://www.focus-news.net/news/2017/08/20/2427462/dzheyms-matis-sasht-vzeha-reshenieto-za-strategiyata-si-po-afganistan-sled-vziskatelen-debat.html", "text": "Министърът на отбраната на САЩ Джеймс Матис заяви, че администрацията на президента Тръмп е взела новата си стратегия за действие в Афганистан след „взискателен дебат“ но добави, че именно президентът ще е човекът, който ще я обяви, предаде  AFP.\r\nМатис отказа да даде данни за решенията, но добави, че прегледът на стратегията преминала през задълбочен преглед. „Стратегическият процес бе достатъчно взискателен и нямаше рамки какви въпроси да се задават и какви решения да се вземат“, посочи той.\r\nТръмп имаше няколко възможности пред себе си, вариращи от пълното изтегляне от страната до засилване на усилията на САЩ за победа над талибаните. През юни той даде на Матис правомощията да увеличи броя на войниците в страната.  Виктор Турмаков", "date": "2017.08.20", "title": "Джеймс Матис: САЩ взеха решението за стратегията си по Афганистан след „взискателен“ дебат"}
{"url": "http://www.focus-news.net/news/2017/08/20/2427463/veliko-tarnovo-dinya-praskova-i-papesh-sa-nay-tarsenite-plodove-na-kooperativniya-pazar-v-grada-tsenite-se-ponizhavat.html", "text": "Диня, праскова и пъпеш са най-търсените плодове на Кооперативния пазар в центъра на Велико Търново. Цените на някои от тях са двойно по-ниски, в сравнение с началото на месеца, сочи репортерска проверка на Радио „Фокус“ – Велико Търново. Динята се търгува за 0.25 – 0.60 лв. за килограм. Цената на пъпешите е между 0.70 и 1.60 лв./кг. Най-скъпо на търновския пазар е гроздето, като в зависимост от сорта то струва между 2.00 и 3.00 лв./кг. Прасковите и нектарните могат да бъдат намерени за около 0.90 – 1.40 лв./кг. Ябълките запазват традиционната си цена между 1.20 и 2.50 лв./кг. Крушите се предлагат на цени над 2.00 лв./кг.\r\nЛуиза ТРАНЧЕВА", "date": "2017.08.20", "title": "Велико Търново: Диня, праскова и пъпеш са най-търсените плодове на Кооперативния пазар в града, цените се понижават"}
{"url": "http://www.focus-news.net/news/2017/08/20/2427464/hurriyet-petima-chlenove-na-islyamska-darzhava-sa-likvidirani-pri-opit-da-presekat-granitsata-s-turtsiya.html", "text": "Турският министър-председател Бинали Йълдъръм съобщи, че петима терористи от „Ислямска държава“ са били неутрализирани при опит да проникнат нелегално в страната, предаде  Hurriyet.\r\n„Тази сутрин петима членове на „Ислямска държава“ бяха неутрализирани при опит да пресекат нелегално границата. Всичко е под контрол“, заяви Бинали Йълдъръм и добави, че Турция е под постоянна терористическа заплаха заради съседите си в региона. \r\n„Турция ще отговори на всяка заплаха за граничната си сигурност и за безопасността на народа си без колебание“, посочи турският министър-председател.  Виктор Турмаков", "date": "2017.08.20", "title": "Hurriyet: Петима членове на „Ислямска държава“ са ликвидирани при опит да пресекат границата с Турция"}
{"url": "http://www.focus-news.net/news/2017/08/20/2427465/balgarska-parlamentarna-delegatsiya-vodena-ot-predsedatelya-na-ns-dimitar-glavchev-shte-bade-na-ofitsialno-poseshtenie-v-republika-koreya.html", "text": "Българска парламентарна делегация, водена от председателя на парламента Димитър Главчев, ще бъде на официално посещение в Република Корея от 21 до 23 август 2017 г. Това съобщиха от пресцентъра на Народното събрание. Визитата е по покана на председателя на Народното събрание на Република Корея Чунг Се-кюн. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова. \r\nПосещението ще започне с официална среща на Димитър Главчев и българските народни представители с председателя на Народното събрание на Република Корея Чунг Се-кюн. Председателят на парламента ще разговаря с председателя на Парламентарната група за приятелство с България Хонг Мун-пьо. Програмата на визитата предвижда и среща с министър-председателя на Република Корея Лий Нак-йън. Председателят на Народното събрание ще положи венец на Националното гробище на Република Корея, където са погребани корейски граждани, дали живота си в движението на национална независимост, в Корейската и във Виетнамската война. \r\nБългарската парламентарна делегация ще посети Университета по чужди езици „Ханкук” в Сеул, където се изучава български език. Димитър Главчев ще се срещне с председателя на университета, с преподаватели и студенти от Катедрата по български език и с българската общност в Сеул. Българските парламентаристи ще се срещнат с председателя на Корейско-българската асоциация за приятелство и с почетния консул на България в Бусан Чой Канг Йонг.", "date": "2017.08.20", "title": "Българска парламентарна делегация, водена от председателя на НС Димитър Главчев, ще бъде на официално посещение в Република Корея"}
{"url": "http://www.focus-news.net/news/2017/08/20/2427466/varna-okolo-35-e-izbiratelnata-aktivnost-v-schernevo-na-mestniya-referendum-kam-1500-ch.html", "text": "Около 35 % е избирателната активност в с. Чернево на местния референдум за изграждането на депо за неопасни отпадъци към 15.00 ч. Това съобщиха  за Агенция „Фокус“ от Общинската избирателна комисия (ОИК) – Суворово. Към 15.00 ч.  360 избиратели са взели участие в местното допитване при имащи право на глас 1038 души. От ОИК – Суворово уточниха, че за да бъде валиден референдумът, трябва да са гласували 40 % от хората с право на глас. От общинската избирателна съобщиха още, че до момента изборният ден протича нормално, като е предвидено той да продължи до 20.00 ч. \r\nДеница КИТАНОВА", "date": "2017.08.20", "title": "Варна: Около 35 % е избирателната активност в с.Чернево на местния референдум към 15.00 ч."}
{"url": "http://www.focus-news.net/news/2017/08/20/2427467/afp-raketen-obstrel-kray-mezhdunarodniya-panair-v-damask-ostavi-petima-zaginali.html", "text": "По данни на базираната във Великобритания Сирийска обсерватория за правата на човека петима души са загинали в неделя, след като ракета се взривява край мястото на Международния панаира в Дамаск, който се провежда за първи път от пет години, предаде  AFP.\r\nНяма официално потвърждаване на броя на загалите, но местни медии съобщават за обстрела и че е имало пострадали. Обсерваторията сочи, че ракетата е убила петима души и ранила около десет други.  Виктор Турмаков", "date": "2017.08.20", "title": "AFP: Ракетен обстрел край Международния панаир в Дамаск остави петима загинали"}
{"url": "http://www.focus-news.net/news/2017/08/20/2427468/toplofikatsiya-sofiya-poradi-planovi-remontni-deynosti-shte-bade-narusheno-toplopodavaneto-v-golyama-chast-ot-stolitsata-v-dnite-ot-22-do-24-avgust.html", "text": "„Топлофикация София” ЕАД напомня на своите клиенти, че поради извършването на планови ремонтни дейности от „Булгартрансгаз” ЕАД по газопреносната мрежа ще бъде преустановено подаването на природен газ към част от топлоизточниците на дружеството за периода от 22 август 2017 г. до 24 август 2017 г. Това съобщиха от пресцентъра на „Топлофикация София” ЕАД. В тази връзка ще бъде спряно подаването на топла вода към абонатите в следните райони на столицата:\r\nж.к. „Люлин“ от 1-ви до 10-ти микрорайон, ж.к. „Надежда“ от 1-ва до 6-та част, ж.к. „Обеля-1“ и ж.к. „Обеля-2“, ж.к. „Свобода“, ж.к. „Толстой“, кв. „Илиянци“, ж.к. „Захарна фабрика“, ж.к. „Овча купел-1“, „Овча купел 2“,  ж.к. „Гевгелийски“, ж.к. „Западен парк“, ж.к. „Илинден“,  ж.к. „Сердика“, ж.к. „Разсадника“, ж.к. „Красна поляна“, ж.к. „Славия“, ж.к. „Бъкстон“, ж.к. „Борово“, ж.к. „Красно село“, ж.к. „Бели брези“, ж.к. „Стрелбище“, ж.к. „Мотописта“, ж.к. „Гоце Делчев“, ж.к. „Лагера“, ж.к. Хиподрума“, ж.к. „Иван Вазов“, ж.к. „Св. Троица“, ж.к. „Фонд. Жилища“, части от ж.к. „Лозенец“ между ул. „Д. Хаджикоцев“, ул. „ Бяла“, бул. „Арсеналски“, ул. „Славище“ и между бул. „Евлоги и Христо Георгиеви”, ул. „Крум Попов“, ул. „Акация“, ул. „Цанко Церковски“, ул. „Капитан Андреев“, бул. „Черни връх“ , района между бул. „История славянобългарска”, ул. „Заводска”, ул. „Индустриална”, ул. „Владайска река”, бул. „Данаил Николаев”, ул. „Проф. Милко Бичев”, бул. „Янко Сакъзов“, ул. „Кракра“, бул. Цар Освободител“, бул. „Евлоги и Христо Георгиеви”, бул. „България“, бул. „Акад. Ив. Гешов“, бул. „Константин Величков“, ул. „Габрово“, ул. „Скопие“ и бул. „Рожен“.\r\nС цел да минимизира неудобствата за клиентите и да не се налага повторно преустановяване подаването на топла вода към посочените райони, в дните, когато подаването на газ ще бъде спряно, „Топлофикация София” ЕАД ще извърши планови ремонти на своите производствени съоръжения в ТЕЦ „София“, ОЦ „Земляне“ и ОЦ „Люлин“. Двете компании са съгласували работните си графици и ще бъдат положени всички усилия ремонтните дейности да бъдат изпълнени в рамките на посочения срок. Екипите на столичната Топлофикация имат пълна готовност да възстановят нормалното топлоподаване след като започне подаването на природен газ към посочените централи.\r\nВ посочения период топлата вода в останалите квартали на София, които се топлоснабдяват от ТЕЦ „София Изток“ няма да бъде спряна,\r\n „Топлофикация София” ЕАД поднася извинения на засегнатите клиенти за неудобствата и разчита на тяхното разбиране.", "date": "2017.08.20", "title": "„Топлофикация София”: Поради планови ремонтни дейности ще бъде нарушено топлоподаването в голяма част от столицата в дните от 22 до 24 август"}
{"url": "http://www.focus-news.net/news/2017/08/20/2427469/desislava-kuzmanova-obshtina-blagoevgrad-aktsentat-kam-mladite-hora-vinagi-e-bil-na-osobena-pochit-v-politikata-na-obshtinata.html", "text": "Акцентът към младите хора винаги е бил на особена почит в политиката на Община Благоевград. Това каза за Радио „Фокус“ - Пирин Десислава Кузманова, отдел „Култура“ към Община Благоевград. „За нас не беше изненада, че спечелихме награда в тази категория за двата фестивала - „Франкофоли. Благоевград“ и „Тара-ра-бумбия“. Това са два фестивала, които са насочени изключително към младите. Специално по отношение на „Тара-ра-бумбия“ през изминалите години ние сме имали повече от 60 представления на независимите млади, като Общината работи за разширяване на достъпа на младите хора до фестивалите“, каза Кузманова. Тя подчерта, че входът е безплатен за всички представления на Тара-ра-бумбия“. „С другия ни фестивал „Франкофоли. Благоевград“ отново процедираме по същия начин. Входът е безплатен, така че всеки, който иска, да се докосне до  звездите и да почерпи от техни опит. От голямо значение е, че съпътстващата програма на фестивала вече трета година включва един младежки модул, в който взимат участие френскоговорящи ученици от цяла България“, каза Кузманова. По думите ѝ тогава отвсякъде идват ученици от езиковите гимназии, събират се в Благоевград в продължение на два дни и обменят опит. „Беседват и участват в различни дейности. „Франкофоли. Благоевград“ дава възможност на учениците от Благоевград да сформират доброволчески екипи, които активно вземат участие в подготовката. Изпращаме ги по хотелите и там те отново говорят на френски, имат връзка със звездите и участват в подготовката на сцената. Ние бяхме убедени, че ще спечелим тази награда, защото тези фестивали са с изключителна младежка насоченост. Тази награда е от голямо значение за нас“, каза Кузманова.\r\nЛора КАЛЧЕВА", "date": "2017.08.20", "title": "Десислава Кузманова, Община Благоевград: Акцентът към младите хора винаги е бил на особена почит в политиката на Общината"}
{"url": "http://www.focus-news.net/news/2017/08/20/2427470/tv-nova-makedoniya-makedonskiyat-ministar-na-truda-smyata-che-stranata-shte-prodalzhi-da-bade-tranzitna-za-migrantite.html", "text": "Министърът на труда и социалната политика на Македония Мила Царовска реагира на информацията, че страната ще строи жилища за мигрантите с бюджетни средства. Тя посочи, че в Македония няма да бъдат строени жилища и миграционни лагери. Тя посочи, че страната ще продължи да бъде единствено транзитна за тези хора, защото тя не е привлекателна за тях  да останат в нея, предаде македонската медия  „ТВ Нова“.\r\nМеждувременно в няколко града в Македония се  организират протести. Някои граждани са загрижени от информацията, че в техните общини ще бъдат построени жилища и лагери за мигрантите. Те  се страхуват, че транзитната страна ще се превърне в крайната дестинация за мигрантите. \r\nВ Македония има центрове за търсещи убежище и временни центрове за приемане на мигранти в Гевгелия и Табановци. Последната информация сочи, че в момента има 21 мигранти в тези два временни центрове.  Виктор Турмаков", "date": "2017.08.20", "title": "„ТВ Нова“ (Македония): Македонският министър на труда смята, че страната ще продължи да бъде транзитна за мигрантите"}
{"url": "http://www.focus-news.net/news/2017/08/20/2427471/smolyan-33-godishen-mazh-e-pochinal-na-myasto-sled-kato-darvo-e-padnalo-varhu-nego-v-rayona-na-chepelare.html", "text": "Дърво е паднало върху 33- годишен мъж, който е починал на място. Това съобщиха за Агенция „Фокус“ от ОДМВР-Смолян. Инцидентът е станал в района на Чепеларе. Сигналът за инцидента е получен на 19 август около 14.50 часа.\r\nБиляна ИВАНОВА", "date": "2017.08.20", "title": "Смолян: 33-годишен мъж е починал на място след като дърво е паднало върху него в района на Чепеларе"}
{"url": "http://www.focus-news.net/news/2017/08/20/2427472/pazardzhik-vik-prodalzhava-podmyanata-na-vodoprovodnata-mrezha-po-bulevard-aleksandar-stamboliyski.html", "text": "ВиК - Пазарджик продължава подмяната на водопроводната мрежа по булевард „Александър Стамболийски“ в областния град. Това каза за Радио „Фокус“ – Пазарджик инж. Димитър Мишев от ВиК - Пазарджик. Той обясни, че вече е започнала подмяната на линейната част на водопровода по булеварда. „В първия участък между улиците „Цар Самуил“ и „Екзарх Йосиф“ се монтира водопровод. В участъка от улица „Цар Самуил“ до светофара подменяме всички сградни водопроводни отклонения към имотите, тъй като няколко пъти възникваха аварии“, уточни Мишев.\r\nВаня НИКОЛОВА", "date": "2017.08.20", "title": "Пазарджик: ВиК продължава подмяната на водопроводната мрежа по булевард „Александър Стамболийски“"}
{"url": "http://www.focus-news.net/news/2017/08/20/2427473/afp-horst-zeehofer-se-otkaza-ot-iskaneto-si-za-bezhanski-kvoti.html", "text": "Министър-председателят на Бавария Хорст Зеехофер отстъпи от искането си за таван на броя на бежанците, които могат да бъдат приети в Германия. По-рано лидерът на ХСС открито се сблъска със своя коалиционен партньор – германския канцлер Ангела Меркел по въпроса, предаде  AFP.\r\nПо време на изказване пред медиите Зеехофер заяви, че „ситуацията се е изменила и позицията в Берлин се е изменила“. Той посочи по-строгите закони за предоставяне на убежище и мерките, предприети за засилване на границите на ЕС.\r\n„Сега имаме забележимо по-малко имиграция в сравнение с времето, когато направих тогавашните коментари“, посочи баварският политик.  Виктор Турмаков", "date": "2017.08.20", "title": "AFP: Хорст Зеехофер се отказа от искането си за бежански квоти"}
{"url": "http://www.focus-news.net/news/2017/08/20/2427474/plovdiv-natovareno-e-dvizhenieto-po-uchastaka-na-am-trakiya-v-oblastta.html", "text": "Натоварено е движението по участъка на АМ “Тракия“ и по пътя Пловдив-Асеновград-Смолян. Това каза за Радио „Фокус“ – Пловдив дежурният в Областно пътно управление. Интензивен автомобилен трафик се отчита и по пътя Пловдив-Карлово, но преминаването по трасето се извършва без затруднения. В рамките на деня в Областно пътно управление не са постъпвали сигнали за сериозни пътни инциденти. Пътните настилки на територията на областта са сухи и нормално проходими. Опасност от свличане на земна маса и падащи камъни има по пътищата в планинските райони. Водачите трябва да бъдат особено бдителни по направленията Троян-Кърнаре, Юговско ханче-Югово-Лъки-Здравец, Смолян-Кричим-Стамболийски и Бачково-Нареченски бани.\r\nОстава забранено движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Все още е забранено и преминаването на камиони с височина над 4 метра през тунелите по пътя Асеновград-Смолян. Обходният маршрут за водачите е през пътя Кричим-Девин. Ограничено е преминаването на камиони над 12 тона по пътя Поповица-Болярци, заради намален габарит на пътното платно на мост. Забранено е преминаването на всички моторни превозни средства по пътя Тополово-Леново-Поройна, в района на км 19, заради разрушена пътна настилка.\r\nТрафикът на територията на град Пловдив се извършва с нормална интензивност и без затруднения. Не се регистрира струпване на автомобили по главните булеварди.\r\nКристиян ГАРОВ", "date": "2017.08.20", "title": "Пловдив: Натоварено е движението по участъка на АМ “Тракия“ в областта"}
{"url": "http://www.focus-news.net/news/2017/08/20/2427475/reuters-avstriya-se-prisaedini-kam-germaniya-v-osazhdaneto-na-namesata-na-turskiya-prezident.html", "text": "Австрия се присъедини към съседна Германия в критиката си срещу турския президент Реджеп Тайип Ердоган относно неговите предизвикващи полемика изказвания пред парламентарните избори в редица държави от ЕС, предаде  Reuters.\r\nВъншният министър на Австрия Себастиан Курц разкритикува Ердоган по време на интервю пред местен вестник. Курц, който ще се кандидатира за канцлер на изборите в Австрия през октомври, обвини Ердоган, че се опитва да използва да засили напрежението сред турската диаспора. \r\n„Президентът Ердоган се опитва да използва като инструмент етническите турски общности, особено в Германия и в Австрия“, заяви Курц. „Той поляризира и пренася турските конфликти в ЕС“, добави той.\r\n„Осъждам постоянната намеса от Ердоган във вътрешните дела на другите държави – нещо, което се случва не само в Германия“, уверен е австрийският външен министър.  Виктор Турмаков", "date": "2017.08.20", "title": "Reuters: Австрия се присъедини към Германия в осъждането на намесата на турския президент"}
{"url": "http://www.focus-news.net/news/2017/08/20/2427476/varna-130-uchastnitsi-razdeleni-v-chetiri-vazrastovi-grupi-uchastvaha-v-natsionalniya-turnir-po-vodno-spasyavane-mlad-spasitel-na-bchk-v-kamchiya.html", "text": "Плуване с препятствия, плажен спринт, хвърляне на спасително въже, скоростно „спасяване“ на манекен и още ред дисциплини бяха част от Националния турнир по водно спасяване „Млад спасител” и прегледа по водно спасяване за мъже и жени, който се проведе от 17 до 19 август в Санаторно-оздравителния комплекс „Камчия“. Това съобщиха от Областен съвет на БЧК – Варна. Той бе организиран от Областния съвет на Българския червен кръст, дружество на специалистите по водно спасяване – Варна, и дирекция „Водно-спасителна служба“ към Националния съвет на БЧК. Общо 130 участници, разделени в четири възрастови групи – 12-13 г.; 14-15 г.; 16-17 г. и над 18 години, от Смолян, Благоевград, София, Бургас и Варна мериха уменията си да спасяват човешки живот на море и в басейн. 200 метра свободен стил с препятствия, хвърляне на спасително въже на 12,5 м, щафета 4х50 м плуване с препятствия, индивидуално и щафетно извличане на манекен от водата, плуване в открити води, плажен спринт. Всички тези техники, необходими за овладяване на инциденти във вода, които са част от професията на спасителите на БЧК, бяха изпълнени перфектно и от най-малките 12-годишни състезатели, и от най-възрастните участници в турнирите – 46-годишната Звезделина Щерева от Варна, и 41-годишният Борис Захариев от София.\r\nОфициални гости на тридневните състезания бяха директорът на Водно-спасителната служба към НС на БЧК Антон Налбантов, председателят на Областния съвет на БЧК–Варна Илия Раев и зам.-председателят на червенокръстката организация в морската столица Юлиян Страшимиров, а наградите за победителите бяха осигурени от БЧК и хипермаркети за детски и спортни стоки. Областният съвет на БЧК-Варна осигури подарък със знака на организацията и на треньорите на всичките 9 отбора, като жест на благодарност за подготовката и участието на младите състезатели в турнира „Млад спасител“. Резултатите от класирането ще бъдат публикувани във фейсбук групата БЧК ВАРНА: https://www.facebook.com/groups/1405889886334621/", "date": "2017.08.20", "title": "Варна: 130 участници, разделени в четири възрастови групи, участваха в Националния турнир по водно спасяване \"Млад спасител\" на БЧК в „Камчия“"}
{"url": "http://www.focus-news.net/news/2017/08/20/2427477/kmetat-na-tsarevo-georgi-lapchev-vzrivena-e-morskata-mina-na-plazh-koral-plazhuvaneto-tam-e-bezopasno.html", "text": "Взривена е морската мина на плаж „Корал“, плажуването там е безопасно. Това съобщи за Агенция „Фокус“ кметът на Община Царево Георги Лапчев във връзка с откритата морска мина в морето край плаж „Корал“. Той поясни, че полицията съвместно с Военноморските сили са взривили мината по-рано през деня. „Това представлява стара, немска, морска мина, която е била открита по дъното на плаж „Корал“. Тя е взривена така че всичко е наред“, заяви кметът на Царево Георги Лапчев.  „Фокус“ припомня: Днес преди обяд в района на плаж \"Корал\" бе открита морска мина. По първоначални данни, тя е била с диаметър 60 см. и се е намирала на около 30 метра от бреговата линия, на дълбочина 1,40 м. Малко след това специализиран екип от Пункта за базиране Бургас под ръководството на капитан III ранг Красимир Иванов се отправи към плажа. Военнослужещите от състава на Военноморските сили бяха с водолазно оборудване, за да извършат разузнаване на обекта и да предприемат необходимите действия за обезвреждането на морската мина.\r\nДеница КИТАНОВА", "date": "2017.08.20", "title": "Кметът на Царево Георги Лапчев: Взривена е морската мина на плаж „Корал“, плажуването там е безопасно"}
{"url": "http://www.focus-news.net/news/2017/08/20/2427478/desislava-kuzmanova-obshtina-blagoevgrad-rabotim-usileno-gradat-da-se-prevarne-vav-festivalen-tsentar-na-balkanite.html", "text": "Работим усилено градът да се превърне във фестивален център на Балканите. Това каза за Радио „Фокус“- Пирин Десислава Кузманова, отдел „Култура“ към Община Благоевград. По думите й  това е една от основните политики и ще има изненади тази година. „Ще има още фестивали върху, които работим и просто трябва да изчистим нещата, за да можем да увеличим бройката на фестивалите и наистина да се превърнем във фестивален център на Балканите“, каза Кузманова. По думите й фестивалът Франкофоли е допринесъл за това Благоевград да влезе в 100-те обекта, които популяризират  френско-езичната култура. Тя отчете, че това е голямо признание за града.\r\nЛора КАЛЧЕВА", "date": "2017.08.20", "title": "Десислава Кузманова, Община Благоевград: Работим усилено градът да се превърне във фестивален център на Балканите"}
{"url": "http://www.focus-news.net/news/2017/08/20/2427479/korea-herald-prezidentat-na-yuzhna-koreya-shte-se-bori-sreshtu-niskata-razhdaemost-s-po-dobri-rabotni-mesta-i-namaleni-rabotni-chasove.html", "text": "Президентът на Южна Корея Мун Джей-ин потвърди своите усилия да създаде нови и по-качествени работни места, особено за младежта, посочвайки, че това е част от плана му за борба срещу ниската раждаемост в страната, пише  Korea Herald.\r\n„Създаването на добри работни места не е само начин за вдъхване на надежда за младите, но и ще увеличи броя на данъкоплатците и потребителите“, заяви президентът по време на събитие, на което присъстваха редица министри, по време на което той обясни новите мерки на правителството.  Виктор Турмаков", "date": "2017.08.20", "title": "Korea Herald: Президентът на Южна Корея ще се бори срещу ниската раждаемост с по-добри работни места и намалени работни часове"}
{"url": "http://www.focus-news.net/news/2017/08/20/2427480/sliven-zatrudneno-e-dvizhenieto-v-rayona-na-255-km-na-am-trakiya-v-posoka-burgas-kadeto-po-rano-imashe-paten-intsident.html", "text": "Затруднено е движението в района на 255 км на АМ „Тракия“, в посока Бургас, където по-рано през деня имаше пътен инцидент, предаде репортер на Агенция „Фокус“. Образували са се колони от автомобили.\r\nМариела РУСЕВА", "date": "2017.08.20", "title": "Сливен: Затруднено е движението в района на 255 км на АМ „Тракия“, в посока Бургас, където по-рано имаше пътен инцидент"}
{"url": "http://www.focus-news.net/news/2017/08/20/2427482/stoil-alipiev-nazp-proverkata-na-gazootdelitelnata-sistema-pri-avtomobili-vtora-upotreba-e-vazhna-zashtoto-v-neya-mozhe-da-ima-mnogo-skriti-razhodi.html", "text": "Проверката на газоотделителната система при автомобили втора употреба е важна, защото в нея има много скрити разходи, ако тя е в края на своя живот. Това коментира в интервю за Радио \"Фокус\" Стоил Алипиев, председател на Националната асоциация за защита на потребителите. „При закупуването на автомобил втора употреба потребителят трябва да знае, че закупува стока втора употреба и ако няма технически познания, е хубаво да покани консултант - експерт. Той може да провери невралгичните места, от които може да се извлече информация, която ще даде малко по-детайлна представа за автомобила. Например ако имаме съмнение за годината на производство, тя е отбелязана на стъклата, съдържа се и в номера на рамата. Ако имаме съмнения за пробега в километри, може да искаме специално разчитане на компютъра, което ще покаже дали дисплеят на километража е манипулиран относно пробега. Може да се измери налягането в цилиндрите, което ще даде пълна представа за състоянието на компресията в двигателя. Може да се проверят накладките, да се види дали са накладки за спирачки, препоръчани от производителя, или са с неизвестна марка от неизвестна фирма, което води до бързо износване на спирачните дискове. Хубаво е техническият консултант да ни каже дали има тенекеджийски и бояджийски намеси във външните елементи на автомобила като врати, калници и др., което е индикация веднага автомобилът да се закара на проверка преди закупуването“, уточни Алипиев.", "date": "2017.08.20", "title": "Стоил Алипиев, НАЗП: Проверката на газоотделителната система при автомобили втора употреба е важна, защото в нея може да има много скрити разходи"}
{"url": "http://www.focus-news.net/news/2017/08/20/2427483/sliven-vazstanoveno-e-dvizhenieto-na-am-trakiya-pri-km-255-v-posoka-burgas.html", "text": "Възстановено е движението на АМ \"Тракия\", при км 255, в посока Бургас. Това съобщиха от пресцентъра на Агенция \"Пътна инфраструктура\".", "date": "2017.08.20", "title": "Сливен: Възстановено е движението на АМ \"Тракия\", при км 255, в посока Бургас"}
{"url": "http://www.focus-news.net/news/2017/08/20/2427484/pregled-na-mezhdunarodnite-novini-do-18-chasa-agentsiya-fokus.html", "text": "Началникът на полицията в Каталония Жосеп Хуис Траперо съобщи, че не може да отхвърли възможността, че последният останал на свобода заподозрян за нападенията в Барселона да е успял да достигне до Франция.\r\n„Нямаме каквато и да е специфична информация, но не можем да отхвърлим и тази възможност“, заяви Траперо по време на пресконференция в Барселона, прибавяйки, че веднага след нападението граничният контрол е бил засилен.\r\nПолицейският началник заяви, че не може да потвърди кой е шофьорът на микробуса, убил 13 души в Барселона. \r\n***. Министър-председателят на Бавария Хорст Зеехофер отстъпи от искането си за таван на броя на бежанците, които могат да бъдат приети в Германия. По-рано лидерът на ХСС открито се сблъска със своя коалиционен партньор – германския канцлер Ангела Меркел по въпроса.\r\nПо време на изказване пред медиите Зеехофер заяви, че „ситуацията се е изменила и позицията в Берлин се е изменила“. Той посочи по-строгите закони за предоставяне на убежище и мерките, предприети за засилване на границите на ЕС.\r\n„Сега имаме забележимо по-малко имиграция в сравнение с времето, когато направих тогавашните коментари“, посочи баварският политик. \r\n***. Австрия се присъедини към съседна Германия в критиката си срещу турския президент Реджеп Тайип Ердоган относно неговите предизвикващи полемика изказвания пред парламентарните избори в редица държави от ЕС.\r\nВъншният министър на Австрия Себастиан Курц разкритикува Ердоган по време на интервю пред местен вестник. Курц, който ще се кандидатира за канцлер на изборите в Австрия през октомври, обвини Ердоган, че се опитва да използва да засили напрежението сред турската диаспора.\r\n„Президентът Ердоган се опитва да използва като инструмент етническите турски общности, особено в Германия и в Австрия“, заяви Курц. „Той поляризира и пренася турските конфликти в ЕС“, добави той.\r\n„Осъждам постоянната намеса от Ердоган във вътрешните дела на другите държави – нещо, което се случва не само в Германия“, уверен е австрийският външен министър.\r\n***. Министърът на труда и социалната политика на Македония Мила Царовска реагира на информацията, че страната ще строи жилища за мигрантите с бюджетни средства. Тя посочи, че в Македония няма да бъдат строени жилища и миграционни лагери. Тя посочи, че страната ще продължи да бъде единствено транзитна за тези хора, защото тя не е привлекателна за тях да останат в нея.\r\nМеждувременно в няколко града в Македония се организират протести. Някои граждани са загрижени от информацията, че в техните общини ще бъдат построени жилища и лагери за мигрантите. Те се страхуват, че транзитната страна ще се превърне в крайната дестинация за мигрантите.\r\nВ Македония има центрове за търсещи убежище и временни центрове за приемане на мигранти в Гевгелия и Табановци. Последната информация сочи, че в момента има 21 мигранти в тези два временни центрове. \r\n***. Президентът на Сирия Башар ал Асад заяви, че Запада се опитва да установи хегемония над Близкия Изток, а Сирия и Русия „се противопоставят на тези опити“.\r\nАсад направи изявление по време на съвещанието на дипломатическите работници към Министерството на външните работи на Сирия. По неговите думи, „принципната позиция, в защита на интересите и националния суверенитет, която заема Сирия, е станала причина за войната против нея“.\r\nОсвен това, той подчерта, че „сирийците са заплатили скъпо, за да провалят заговора на Запада и „Братя мюсюлмани“, но цената на съпротивата е по-малка от цената на капитулацията.“\r\n„Битката не е завършена, тя продължава и предлаганите сега хуманитарни инициативи преследват същите цели, които не успяха да изпълнят терористите“, заяви Асад.\r\nСирия, Русия и Иран „имат голям принос за успешните действия, които води сирийската армия против джихадистите“, отбеляза той.\r\n„Ние се гордеем с тази огромна поддръжка, която ни оказват нашите приятели и братя, в борбата с тероризма“, подчерта Башар Асад.\r\n***. По данни на базираната във Великобритания Сирийска обсерватория за правата на човека петима души са загинали в неделя, след като ракета се взривява край мястото на Международния панаира в Дамаск, който се провежда за първи път от пет години.\r\nНяма официално потвърждаване на броя на загалите, но местни медии съобщават за обстрела и че е имало пострадали. Обсерваторията сочи, че ракетата е убила петима души и ранила около десет други. \r\n***. Министърът на отбраната на САЩ Джеймс Матис заяви, че администрацията на президента Тръмп е взела новата си стратегия за действие в Афганистан след „взискателен дебат“ но добави, че именно президентът ще е човекът, който ще я обяви.\r\nМатис отказа да даде данни за решенията, но добави, че прегледът на стратегията преминала през задълбочен преглед. „Стратегическият процес бе достатъчно взискателен и нямаше рамки какви въпроси да се задават и какви решения да се вземат“, посочи той.\r\nТръмп имаше няколко възможности пред себе си, вариращи от пълното изтегляне от страната до засилване на усилията на САЩ за победа над талибаните. През юни той даде на Матис правомощията да увеличи броя на войниците в страната. \r\n***", "date": "2017.08.20", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/20/2427485/kyustendil-stesnena-e-ednata-lenta-po-patya-nevestino-dupnitsa-ot-km-12000-do-km-36000-zaradi-izkop-i-podravnyavane-na-banketi.html", "text": "Трафикът по автомагистрала „Струма“ и главен път Е-79 в частта им от област Кюстендил е нормално интензивен. Това съобщиха за Радио „Фокус“ – Пирин от Областно пътно управление – Кюстендил. Ограничено е движението на товарни автомобили по пътя Смоличано - Пелатиково, от км 10+000 до км 14+000, поради пропадане на част от пътното тяло при км 10+650, км 11+720, км 12+830 и км 13+360. Участъкът е Сигнализиран с пътни знаци. С повишено внимание трябва да се извършва движението по пътя Невестино - Дупница, от км 12+000 до км 36+000, заради тънък изкоп и подравняване на банкети, както и изсичане на храсти и млада гора. В района едната лента за движение е стеснена.\r\nЛора КАЛЧЕВА", "date": "2017.08.20", "title": "Кюстендил: Стеснена е едната лента по пътя Невестино - Дупница, от км 12+000 до км 36+000, заради изкоп и подравняване на банкети"}
{"url": "http://www.focus-news.net/news/2017/08/20/2427486/predstoyashti-sabitiya-v-stranata-za-21-avgust-agentsiya-fokus.html", "text": "***\r\nПрезидентът Румен Радев ще посети град Самоков по повод празника на града.\r\n***\r\nПрезидентът Румен Радев ще посети град Бургас и Флотилия бойни и спомагателни кораби, дислоцирани в Пункт за базиране Бургас. \r\n***\r\nОт 11.00 часа в Национален пресклуб БТА ще се проведе пресконференция във връзка със Случая „Калиакра”; пътя Асеновград – Пловдив; устройствения план на Борисовата градина – парк или площи за застрояване; ремонта на „Орлов мост”, и др, организирана от „Граждани за устойчиво развитие” и Инициатива „Граждани за София”.\r\n***\r\nОт 14.00 часа 7 състав на Специализирания наказателен съд ще заседава по делото срещу Пламен. М., Анета Г. и Женя Г., обвинени в образуване и ръководене на организирана престъпна група.  \r\n***\r\nОт 15.00 часа 11 състав на Специализирания наказателен съд ще заседава по делото срещу Андрей Н., обвинен в образуване и ръководене на организирана престъпна група.  \r\n***\r\nОт 13.30 часа 13 състав на Специализирания наказателен съд ще заседава по делото срещу Милена Т., обвинена в образуване и ръководене на организирана престъпна група.  \r\n***\r\nОт 10.00 часа в Музейния комплекс ще започне програмата за отбелязване на празника на Килифарево с откриване на седми семестър на Летен пленер \"Детска академия за изкуства \". \r\n***\r\nОт 18.00 часа ще се проведе Международен фолклорен фестивал.\r\n***\r\nОт 11.15 часа в Конферентната зала на Руския център на Варненския свободен университет Варненският свободен университет отново е домакин на най-популярния форум за млади русисти в Европа.\r\n***\r\nОт 10.00 часа в Заседателната зала на Община Враца ще се отворят офертите за обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват, съгласно чл. 105, т. 1 от Закона за устройство на територията“.\r\n***\r\nОт 17.30 часа пред Национална Априловска гимназия Областна администрация – Габрово и Държавен архив – Габрово ще представят Изложба „140 години народна признателност”. \r\n***\r\nВ град Гълъбово ще се проведе „Дамско автомобилно рали\", част от Празничната програма по повод 48-тата годишнина от обявяването на Гълъбово за град.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе Лятна детска занималня.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nВ Регионална библиотека “Дора Габе“, Сектор за работа с деца, ще бъде показана на витрина с библиотечни документи по повод 129 години от рождението на Дора Габе и витрина с библиотечни документи по повод 115 години от рождението на Ангел Каралийчев.\r\n***\r\nОт 10.00 часа в зала 2 Окръжен съд-Пловдив ще заседава по делото срещу Йордан Ш., обвинен, че като кмет на община Родопи е превишил властта и правата си и е нарушил служебните си задължения, от което настъпили значителни вредни последици за общината.\r\n***\r\nОт 19.30 часа Негово Светейшество Софийския митрополит и Български патриарх Неофит ще оглави молебен и празничен водосвет в центъра на Самоков, чийто покровител е св. Симеон.\r\n***\r\nОт 10.00 часа в Детски отдел на Градска библиотека ще бъдат прожектирани „Анимационни филми” за децата от клуба. \r\n***\r\nОт 9.30 часа общинските съветници от ПП ГЕРБ Сливен Георги Николаев и Димитър Митев ще проведат срещи с гражданите. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.20", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2017/08/20/2427487/interfaks-nay-malko-700-dushi-sa-stanali-zhertva-na-navodneniyata-v-yuzhna-aziya.html", "text": "Най-малко 700 души са загинали в Индия, Бангладеш и Непал заради наводненията и свлачищата, предизвикани от мусонните дъждове, предаде Интерфакс.\r\nПовече от милион души в региона са принудени да напуснат домовете си заради природните бедствия. В момента във  временни убежища се намират около 400 хил. души от индийския щат Бихар и повече от 450 хил. в щата Ассам. \r\nНаводненията също така са причинили щати на пътищата и железопътните линии в региона. \r\nВ Непал броят на жертвите на стихията са достигнали до 135 души, а други 30 се водят за безследно изчезнали. Според оценките на ООН това са най-мощните наводнения в страната за последните 10 години. Виктор Турмаков", "date": "2017.08.20", "title": "Интерфакс: Най-малко 700 души са станали жертва на наводненията в Южна Азия"}
{"url": "http://www.focus-news.net/news/2017/08/20/2427488/blagoevgrad-remont-na-mantinela-se-izvarshva-na-glaven-pat-e-79-v-uchastak-mezhdu-selata-dolna-gradeshnitsa-i-novo-delchevo.html", "text": "Ремонт на мантинела се извършва на главен път Е-79, в участък между селата Долна Градешница и Ново Делчево, от км 407+000 до км 427+000, поради което движението се осъществява в лява или дясна лента, съгласно поставените пътни знаци. Това съобщиха за Радио „Фокус“ – Пирин от Областно пътно управление – Благоевград. В лява или дясна лента се извършва движението и по главния път, между отклонението за с. Бело поле и град Благоевград, от км 357+000 до км 363+000. Причината за въведената временна организация е косене и изсичане на храсти и единични дървета. Същото ограничение е в сила и за друг участък от пътя – между град Благоевград и Железница, от км 367+000 до км 371+000. Там отново се извършва косене на тревни площи и рязане на храсти. По второкласен път–19 прохода „Предел“ - Разлог, от км 21+400 до км 36+000, движението се извършва в лявата или дясната лента, съгласно поставените пътни знаци, поради косене и изсичане на храсти. Отново по второкласния път, но между Банско и отклонение за село Буково, от км 40+000 до км 76+000, движението е в лявата или дясната лента, съгласно поставените пътни знаци, поради ремонт на СПО. Стеснен е участък по второкласен път–84 Якоруда - Разлог, при км 98+500, поради дестабилизиран банкет в ляво. В лявата или дясната лента, съгласно поставените пътни знаци, се осъществява преминаването по пътя Белово - Пазарджик, при км 88+500, заради демонтаж и монтаж на бордюри. Ремонт на парапет се извършва по третокласен път–1007, при км 380+700, поради което движението се извършва в лявата или дясната лента.\r\nЛора КАЛЧЕВА", "date": "2017.08.20", "title": "Благоевград: Ремонт на мантинела се извършва на главен път Е-79, в участък между селата Долна Градешница и Ново Делчево"}
{"url": "http://www.focus-news.net/news/2017/08/20/2427489/malta-today-ministar-predsedatelyat-na-malta-ne-prie-v-stranata-korab-s-antimigrantski-aktivisti.html", "text": "Министър-председателят на Малта Жозеф Мускат заяви, че правителството е взело решение да не позволи страната да бъде използвана от крайнодесни екстремисти, след като корабът с антимигрантски активисти „Си-Стар“ не бе допуснат до територията на страната миналата седмица, предаде  Malta Today.\r\nКорабът е нает от идентаристката група „Защити Европа“ и е поискал да остане в Малта, но не е бил допуснат от местните власти.\r\n„Миналата седмица взехме съзнателното решение да не позволяваме на страната си да бъде използвана от крайнодесни групи, които по  расистки, почти нацистки начин се справят с въпроса за нелегалната миграция“, заяви Мускат. „Ние сме силни на европейско равнище относно миграцията, където имаме ясна политика, която отчита хуманитарната страна на въпроса“, добави той.\r\n„Ние постигнахме резултати, които могат да се видят от всички, но ние не можем да позволим страната си да бъде използвана от екстремисти като тези, защото това ще играе в полза на тези, извършили нападенията в Барселона и във Финландия“, смята Мускат.  Виктор Турмаков", "date": "2017.08.20", "title": "Malta Today: Министър-председателят на Малта не прие в страната кораб с антимигрантски активисти"}
{"url": "http://www.focus-news.net/news/2017/08/20/2427490/nimh-utre-maksimalnite-temperaturi-shte-badat-mezhdu-25-i-30-na-mesta-v-zapadna-balgariya-po-niski-v-sofiya-okolo-21.html", "text": "През следващото денонощие през страната ще преминава студен атмосферен фронт. Вятърът постепенно ще се ориентира от северозапад, ще е умерен, временно силен и с него ще нахлува хладен въздух. През нощта от запад ще започне увеличение на облачността, което утре през деня ще обхване цялата страна. На много места ще превали и прегърми, по-интензивни ще са явленията в западните райони. Дневните температури ще се понижат и максималните ще са предимно между 25° и 30°, на места в Западна България по-ниски, в София – около 21°. Това съобщи за Агенция „Фокус“ дежурният синоптик Мартина Цветанова от Националния институт по метеорология и хидрология (НИМХ) към БАН.\r\nНад Черноморието ще е предимно облачно, след обяд с превалявания. Ще духа слаб северозападен вятър, който привечер ще се усили и с него ще започне захлаждане. Максималните температури ще са 26-28°. Температурата на морската вода е 25°-26°. Вълнението на морето ще бъде около 2 бала.\r\nНад планините ще бъде предимно облачно, на много места ще превали и прегърми. Вятърът постепенно ще се ориентира от северозапад, ще е умерен до силен и с него ще нахлува хладен въздух.  Дневните температури ще се понижат, максималната на височина 1200 метра ще бъде около 15°, на 2000 метра – около 10°.\r\nВъв вторник все още на места ще има превалявания, главно в Североизточна България и в Родопите с гръмотевици, ще бъде ветровито и сравнително хладно. В сряда вече ще е без валежи, с променлива облачност. Вятърът ще отслабва, ще започне повишение на температурите. В четвъртък ще се установи слънчево време, дневните температури ще достигнат 25-30 градуса.", "date": "2017.08.20", "title": "НИМХ: Утре максималните температури ще бъдат между 25° и 30°, на места в Западна България по-ниски, в София – около 21°"}
{"url": "http://www.focus-news.net/news/2017/08/20/2427491/asharq-al-awsat-sreshtu-islyamska-darzhava-zapochnaha-operatsii-po-dve-napravleniya.html", "text": "Ливанската армия успя да върне контрол върху площ от 30 кв. км. собствена територия презд първия ден на операцията, започната срещу „Ислямска държава“ край сирийската граница. Около 11 укрепени позиции на терористите, включващи тунели, комуникационни центрове, както и оборудване бяха унищожени, предаде  Asharq al Awsat.\r\nАрмията сочи, че войниците „продължават да напредват бързо под пряка артилерийска и авиационна подкрепа“. „В името на Ливан, на отвлечените войници, на кръвта на мъчениците и на всички герои в ливанската армия, аз тържествено обявявам началото на операция „Разсъмване“, заяви армейския командира Жозеф Аун. \r\n„Армията успя да елиминира голяма част от техните мъже и екипировка. Ние затегнахме примката около тях и те са станали значително по-слаби“, съобщи участващият в бойните действия полк. Назих Джрайш. \r\nМеждувременно ливанската шиитска групировка „Хизбулла“ обяви, че нейните бойци, редом със сирийските правителствени сили, са започнали операция по поемането на контрола на областите, североизточно от сирийската столица Дамаск. „Хизбулла“ не действа координирано със сирийската армия. В свое изказване групировката сочи, че „ще премахне терористичната заплаха по границата на нацията“.  Виктор Турмаков", "date": "2017.08.20", "title": "Asharq al Awsat: Срещу „Ислямска държава“ започнаха операции по две направления"}
{"url": "http://www.focus-news.net/news/2017/08/20/2427492/vidin-evreyski-pametnik-v-grada-e-oskvernen-s-nadpis-allah.html", "text": "Еврейски паметник във Видин е осквернен с надпис „Аллах“, предаде репортер на Радио „Фокус“ – Видин. Освен „Аллах“ на челната страна на паметника е изрисуван и полумесец със звезда, а отстрани на паметника е има друг надпис „Палестина“. Местната еврейска общност е възмутена от стореното. Председателят на Видинската еврейска организация „Шалом“ Стрея Пунчева посочи, че паметникът е поставен преди повече от 10 години от благодарни видински евреи, които живеят в Израел. „Паметникът е в знак на благодарност от местните евреи, оцелели благодарение на българския народ по време на гоненията през Втората световна война. Видински евреи, живеещи сега в Израел, пристигнаха с паметника и го поставиха в центъра на града с благодарност за спасяването на техния живот. И сега по този начин да се постъпи е възмутително“, каза Стрея Пунчева. Тя посочи, че ще сигнализира централното ръководство на „Шалом“ за случилото се във Видин. „Ще информирам и ръководството на Община Видин, надявам се да ни помогнат да почистим паметника. През днешния ден акостираха няколко кораба на Видинското пристанище с туристи и всички те са преминали край този паметник на път за замъка „Баба Вида“ и са видели как е осквернен. От това ме боли още повече, ако сред тях е имало евреи – знам как са се почувствали“, допълни Стрея Пунчева. \r\nАнна ЛОЗАНОВА", "date": "2017.08.20", "title": "Видин: Еврейски паметник в града е осквернен с надпис „Аллах“"}
{"url": "http://www.focus-news.net/news/2017/08/20/2427493/afp-sedemgodishno-dete-e-sred-zhertvite-na-napadenieto-v-barselona.html", "text": "Британско-австралийско момче на седем години, което бе обявено за липсващо от дядо му, е било убито по време на нападението с микробус в Барселона, предаде  AFP, позовавайки се на данните на служител от властите в Каталония. \r\nДжулиън Кадман е сред 14-те жертви по време на нападенията в Испания по данни на местната агенция за гражданска защита, която също така потвърди смъртта на италиански и на белгийски граждани.  Виктор Турмаков", "date": "2017.08.20", "title": "AFP: Седемгодишно дете е сред жертвите на нападението в Барселона"}
{"url": "http://www.focus-news.net/news/2017/08/20/2427494/gabrovo-s-filma-zakuska-pri-tatko-shte-bade-zakrit-smeshniya-film-fest-v-grada.html", "text": "С лентата „Закуска при татко“ закриват Смешния филм фест на поляна в Габрово. Заглавието е руска продукция и е сред най-добрите, отличени от Смешен филм фест – Габрово за 2016 година. Това каза за Радио „Фокус“ – Велико Търново Радослава Балевска, началник Отдел „Култура и туризъм“ в местната администрация. Тя припомни, че събитието се е провело в последните три дни в града. „То е част от фестивала Смешен филм фест, който се организира от Общината от осем години насам. Тазгодишното издание ще е от 18 до 24 октомври“, обясни Радослава Балевска. До момента бяха представени комедиите „Някой го предпочитат студено“ и „Какво направихме за Бога“.\r\nСмешен филм фест на поляна се организира от Община Габрово, в партньорство с Народно читалище „Христо Смирненски“ в кв. „Русевци“. Прожекцията започва в 20.30 часа. Входът е свободен, единственото условие е зрителите да си носят одеяло или стол, за да седнат на поляната.\r\nЛуиза ТРАНЧЕВА", "date": "2017.08.20", "title": "Габрово: С филма „Закуска при татко“ ще бъде закрит Смешния филм фест в града"}
{"url": "http://www.focus-news.net/news/2017/08/20/2427495/varna-okolo-45-e-izbiratelnata-aktivnost-v-selo-chernevo-na-mestniya-referendum-kam-1900-chasa.html", "text": "Около 45% е избирателната активност в село Чернево на местния референдум за изграждане на депо за неопасни отпадъци към 19.00 часа. Това съобщиха за Агенция „Фокус“ от Общинска избирателна комисия (ОИК)- Суворово. 465 избиратели са взели участие в местното допитване от 1038 души, които имат право на глас. Изборният ден ще приключи в 20.00 часа.\r\nБиляна ИВАНОВА", "date": "2017.08.20", "title": "Варна: Около 45% е избирателната активност в село Чернево на местния референдум към 19.00 часа"}
{"url": "http://www.focus-news.net/news/2017/08/20/2427496/yammd-maya-sandu-zayavi-che-antipravitelstvenite-protesti-v-moldova-shte-prodalzhat-ot-esenta.html", "text": "Председателят на опозиционната молдавска партия „Солидарност и действие“ Мая Санду заяви, че тя ще продължи да протестира от есента срещу новата електорална система, която според нея дава несправедливо предимнство за настоящата управляваща партия. Тя отхвърли възможността да сътрудничи в протеста с президента на страната Игор Додон, който е също против измененията, предаде  Yam.md.\r\n„Ние протестираме срещу променената избирателна система, защото тя означава опит да се манипулират изборите. Игор Додон от своя страна се опитва да прокара своите тесни интереси и да изгради държава, в която един човек да решава всичко. Ние вярваме в демократична система , в зряла парламентарна система, а не в това, което имаме днес – контролирана и манипулирана от един човек“, посочи Санду. \r\n„Настоящото правителство не може да изгради доверения с партньорите ни, както не може да изгради отношения на доверие със собствените си граждани“, добави тя, посочвайки, че измененията в системата не се харесват на Запада.  Виктор Турмаков", "date": "2017.08.20", "title": "Yam.md: Мая Санду заяви, че антиправителствените протести в Молдова ще продължат от есента"}
{"url": "http://www.focus-news.net/news/2017/08/20/2427497/blagoevgrad-koloni-ot-avtomobili-sa-se-obrazuvali-na-mnogo-mesta-po-glaven-pat-e-79-v-dvete-posoki.html", "text": "Колони от автомобили са се образували на много места по главен път Е-79 и в двете посоки, предаде репортер на Агенция “Фокус“. Полицейски патрул с благоевградска регистрация 2905 е разположен на главен път Е-79, в района на отбивката за село Плоски, в посока ГКПП - Кулата. Полицейски патрул със софийска регистрация 9779 е разположен на Е-79, в района на отбивката за село Генерал Тодоров и Петрич, в посока София.", "date": "2017.08.20", "title": "Благоевград: Колони от автомобили са се образували на много места по главен път Е-79 в двете посоки"}
{"url": "http://www.focus-news.net/news/2017/08/20/2427498/pazardzhik-zatrudneno-e-dvizhenieto-pri-84-km-ot-am-trakiya.html", "text": "Затруднено е движението при 84 км от АМ \"Тракия\", предаде репортер на Агенция \"Фокус\". Образувало се е километрично задръстване. Автомобилите се движат бавно, на моменти дори изчакват. Някои водачи  се движат в аварийната лента.\r\n\"Фокус\" призовава водачите да шофират със съобразена скорост.\r\nОчаквайте подробности.\r\nМариела РУСЕВА", "date": "2017.08.20", "title": "Пазарджик: Затруднено е движението при 84 км от АМ \"Тракия\""}
{"url": "http://www.focus-news.net/news/2017/08/20/2427499/sofiya-vremenno-se-ogranichava-dvizhenieto-v-dyasnata-lenta-v-parvi-tunel-na-avtomagistrala-lyulin-v-posoka-pernik-poradi-avariral-avtomobil.html", "text": "Временно се ограничава движението в дясната лента в първи тунел на автомагистрала \"Люлин\", в посока Перник, поради аварирал автомобил. Това съобщиха от пресцентъра на Агенция \"Пътна инфраструктура\".", "date": "2017.08.20", "title": "София: Временно се ограничава движението в дясната лента в първи тунел на автомагистрала \"Люлин\", в посока Перник, поради аварирал автомобил"}
{"url": "http://www.focus-news.net/news/2017/08/20/2427500/tass-spetsialnite-chasti-na-balgarskite-vms-unishtozhiha-morska-mina-kray-plazh.html", "text": "Сапьорите от ВМС на България взривиха стара морска мина в района на плажа на къмпинг „Корал“ близо до град Царево на южното крайбрежие на България, предаде ТАСС,  позовавайки се на данни на  Агенция „Фокус“ \r\n„Морската мина, която в неделя бе открита в морето в района на къмпинг „Корал“ е унищожена. Туристите могат да почиват спокойно“, заяви кметът на Царево Георги Лапчев. Министерството на отбраната на България съобщава, че в района на плаж Корал в 13:00 е открита стара морска мина. \r\nТя се е намирала на около 1,5 метра дълбочина на около 30 метра от брега. За обезвреждането на опасния боеприпас е изпратена специална група сапьори на ВМС на България.  Виктор Турмаков", "date": "2017.08.20", "title": "ТАСС: Специалните части на българските ВМС унищожиха морска мина край плаж"}
{"url": "http://www.focus-news.net/news/2017/08/20/2427501/prezidentat-rumen-radev-ako-tsvetan-vasilev-reshi-da-doyde-v-balgariya-shte-napravya-vsichko-vazmozhno-za-garantirane-na-negovata-sigurnost.html", "text": "Ако Цветан Василев реши да дойде в България, ще направя всичко възможно за гарантиране на неговата сигурност. Това каза президентът Румен Радев пред журналисти в Ахелой, където ще присъства на отбелязването на 1100 години от битката при река Ахелой, по повод откритото писмо на съпругата на банкера Антоанета Василева, предаде репортер на Агенция „Фокус“. „Цветан Василев може да допринесе много за разрешаването на този скандал като даде валидни показания и надявам се да представи доказателства“, посочи той. „Според мен това трябва да стане в един прозрачен, открит и публичен процес“, каза още държавният глава.", "date": "2017.08.20", "title": "Президентът Румен Радев: Ако Цветан Василев реши да дойде в България, ще направя всичко възможно за гарантиране на неговата сигурност"}
{"url": "http://www.focus-news.net/news/2017/08/20/2427502/sofiya-vazstanoveno-e-dvizhenieto-v-dyasnata-lenta-na-parvi-tunel-na-am-lyulin-v-posoka-pernik.html", "text": "Възстановено е движението в дясната лента на първи тунел на АМ \"Люлин\" в посока Перник. Това съобщиха от пресцентъра на Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bgи по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.20", "title": "София: Възстановено е движението в дясната лента на първи тунел на АМ \"Люлин\", в посока Перник"}
{"url": "http://www.focus-news.net/news/2017/08/20/2427503/xinhua-v-severna-portugaliya-se-e-razbil-helikopter-boresht-se-sreshtu-gorskite-pozhari.html", "text": "Хеликоптер, потушаващ горските пожари в Северна Португалия край град Вису, се е разбил в неделя и най-вероятно пилотът му е убит, предаде  Xinhua, позовавайки се на местни медии.\r\nХеликоптерът, борещ се срещу горските пожари се е разбил в 13:00 часа местно време (15:00 българско) на 320 км. северно от столицата Лисабон. По данни на португалското МВР хеликоптерът е паднал върху електропровод и се е  подпалил  с пилота вътре.   Виктор Турмаков", "date": "2017.08.20", "title": "Xinhua: В Северна Португалия се е разбил хеликоптер, борещ се срещу горските пожари"}
{"url": "http://www.focus-news.net/news/2017/08/20/2427504/pazardzhik-sled-86-km-ot-am-trakiya-v-posoka-sofiya-1-km-se-izminava-sredno-za-22-minuti.html", "text": "Средно за 22 мин. се изминава 1 км след 86 км от \"Тракия\" в посока София, предаде репортер на Агенция \"Фокус\". Причината за задръстването е катастрофа.\r\nОчаквайте подробности.\r\nМариела РУСЕВА", "date": "2017.08.20", "title": "Пазарджик: След 86 км от АМ \"Тракия\", в посока София, 1 км се изминава средно за 22 минути"}
{"url": "http://www.focus-news.net/news/2017/08/20/2427505/plovdiv-do-15-septemvri-mogat-da-se-podavat-predlozheniya-za-nositel-na-natsionalna-nagrada-za-chistotata-na-balgarskiya-ezik-d-r-ivan-bogorov-v-karlovo.html", "text": "До 15 септември могат да се подават предложения за носител на Национална награда за чистотата на българския език „Д-р Иван Богоров“ в Карлово. Това съобщиха за Радио „Фокус“ – Пловдив от пресцентъра на Общината. Предложенията могат да бъдат правени от държавни институции, граждански организации и физически лица, като се подават в Информационния център на Община Карлово или по електронен път. Носители на наградата „Д-р Иван Богоров“ могат да бъдат български и чужди автори на произведения, написани на български език в направленията литературни произведения, литературна критика, публицистика и научни изследвания. Решено е наградата да се връчва на 1 ноември – Деня на народните будители и рожден ден на д-р Иван Богоров. Носителят на наградата ще получи статуетка, грамота и парична награда от 1 000 лева.\r\nТони МИХАЙЛОВ", "date": "2017.08.20", "title": "Пловдив: До 15 септември могат да се подават предложения за носител на Национална награда за чистотата на българския език „Д-р Иван Богоров“ в Карлово"}
{"url": "http://www.focus-news.net/news/2017/08/20/2427506/afp-katar-ne-dava-dostap-na-sauditski-samoleti-prevozvashti-poklonnitsi-za-hadzh.html", "text": "Саудитска Арабия обяви, че Катар отказва на самолетите на страната да се приземяват в Доха, за да транспортират катарските мюсюлмани, които трябва след това да заминат в Мека за поклонение, предаде  AFP.\r\n„Директорът на Саудитските арабски авиолинии Салех ал Джасер съобщава, че линията засега не може да определи часовете на полетите, които трябва да транспортират катарските поклонници от международното летище „Хамад“ в Доха, защото катарските власти не позволяват на самолетите да кацнат“, пише в доклад на саудитската държавна телеграфна агенция. \r\nСаудитска Арабия миналата седмица отвори границата с Катар за мюсюлмани от страната, желаещи да извършат хадж в Мека и заяви, че ще транспортира катарци до свещения за исляма град три месеца, след като между Доха и Рияд избухна дипломатическа криза.  Виктор Турмаков", "date": "2017.08.20", "title": "AFP: Катар не дава достъп на саудитски самолети, превозващи поклонници за хадж"}
{"url": "http://www.focus-news.net/news/2017/08/20/2427507/pazardzhik-katastrofa-mezhdu-3-avtomobila-e-stanala-v-rayona-na-80-km-na-am-trakiya-v-posoka-sofiya-nyama-postradali.html", "text": "На АМ „Тракия“, в района на 80 км, в посока София, е станала катастрофа между 3 леки автомобила. Това съобщиха за Агенция „Фокус“ от ОДМВР-Пазарджик. Няма пострадали хора. Местопроизшествието се обработва административно от екипи на „Пътна полиция“. Трафикът е изключително интензивен. В участъка около 80 км. на магистралата в платното в посока София може да има леко забавяне на темпото на движение на автомобилите, защото движението се регулира. Автомобилите са изместени само в едната лента. Движението се осъществява по-бавно, но по магистралата няма спиране на движението. „Гражданите да се въоръжат със спокойствие, да шофират по-разумно“, призоваха от полицията.\r\nБиляна ИВАНОВА", "date": "2017.08.20", "title": "Пазарджик: Катастрофа между 3 автомобила е станала в района на 80 км на АМ „Тракия“, в посока София, няма пострадали"}
{"url": "http://www.focus-news.net/news/2017/08/20/2427508/blagoevgrad-politseyski-patrul-s-registratsionen-nomer-4366-e-razpolozhen-na-glaven-pat-e-79-na-vhoda-na-blagoevgrad-v-posoka-kulata.html", "text": "Полицейски патрул с регистрационен номер 4366 е разположен на главен път Е-79, на входа на Благоевград, в посока Кулата, предаде репортер на Агенция \"Фокус\".", "date": "2017.08.20", "title": "Благоевград: Полицейски патрул с регистрационен номер 4366 е разположен на главен път Е-79, на входа на Благоевград, в посока Кулата"}
{"url": "http://www.focus-news.net/news/2017/08/20/2427509/ria-novosti-bashar-asad-nareche-turtsiya-garant-na-teroristite-a-ne-na-mirniya-protses-v-siriya.html", "text": "Президентът на Сирия Башар Асад заяви, че Турция „е гарант не на мирния процес в Сирия, а на терористите“, които според него, тя продължава да подкрепя, предаде  РИА Новости.\r\nТурция, редом с Русия и Иран, участва в преговорите по Сирия в Астана като гарант на примирието. \r\n„Ние не смятаме Турция за гарант и партньор в мирния процес. Тя е гарант, но гарант на терористите“, заяви сирийския президент.  Според него президентът на Турция Реджеп Тайип Ердоган е бил принуден да се включи към мирния процес в Астана заради това, че терористите понасят поражения и че чрез този процес турските власти се опитват да ги защитят. Виктор Турмаков", "date": "2017.08.20", "title": "РИА Новости: Башар Асад нарече Турция „гарант на терористите, а не на мирния процес в Сирия“"}
{"url": "http://www.focus-news.net/news/2017/08/20/2427510/the-daily-mail-olimpiyskiyat-shampion-po-vdigane-na-tezhesti-ot-balgariya-velichko-cholakov-e-pochinal.html", "text": "Българският бивш европейски шампион по вдигане на тежести Величко Чолаков, е починал в неделя на 35-годишна възраст, предаде  The Daily Mail.\r\nСлужител на болницата в южния български град Смолят потвърди смъртта на Чолаков и заяви, че причината за нея ще стане известна след аутопсията. Членовете на семейството на спортиста посочиха пред местни медии, че отскоро той е страдал от сърдечни проблеми. \r\nС ръст от 1,98 см. Чолаков, който спечели бронзов медал в Олимпийските игри в Атина през 2004 г., бе един от най-високите щангисти на всички времена.  Виктор Турмаков", "date": "2017.08.20", "title": "The Daily Mail: Олимпийският шампион по вдигане на тежести от България Величко Чолаков е починал"}
{"url": "http://www.focus-news.net/news/2017/08/20/2427511/smolyan-xaydyshi-ppaznitsi-kapitan-eto-voyvoda-shte-se-provedat-prez-septemvri-v-chepelare.html", "text": "Xaйдyшĸи пpaзници „Kaпитaн Πeтĸo вoйвoдa“ ще се проведат през месец септември в Чепеларе. Това каза за Радио „Фокус“ – Смолян кметът на Чепеларе Славка Чакърова. По думите ѝ идеята за такива празници е дошла от будни граждани на Чепеларе, които са и организатори на проявата, а от Общината им оказват пълна подкрепа. Xaйдушĸите пpaзници щe ce пpoвeдaт нa 22, 23 и 24 ceптeмвpи в Чeпeлape. Чакърова каза още, че кметове на чепеларските села Орехово, Малево, Хвойна и Павелско пък искат да се организира събор, който да обедини селата от Долен Рупчос. По думите ѝ преди години е имало такава традиция за такъв събор, който е подобен на Роженския, като идеята е освен събор, да се направи и изложение на типичните за тези села от Чепеларска община занаяти. По всяка вероятност провеждането на този събор ще залегне в културния календар на Община Чепеларе за следващата година.\r\nДаниела БОЙКОВА", "date": "2017.08.20", "title": "Смолян: Xaйдyшĸи пpaзници „Kaпитaн Πeтĸo вoйвoдa“ ще се проведат през септември в Чепеларе"}
{"url": "http://www.focus-news.net/news/2017/08/20/2427512/lovech-troyanskiyat-manastir-sahranyava-stotitsi-tsenni-svetini-sred-koito-obrazat-na-bogoroditsa-troeruchitsa-i-moshtite-na-desetki-svettsi.html", "text": "Образът на Богородица Троеручица, мощите на десетки светци и стотици ценни икони са само част от светините, които съхранява днес Троянският манастир. Това каза в интервю за Радио „Фокус“ – Велико Търново игуменът на светата обител отец Сионий. Той припомни, че иконата на Света Богородица Троеручица е донесена в храма през 1600 година. „Тя е обект на всенародно, а може да се и всеправославно поклонение. Заедно с чудотворната икона тук се пазят и много свети мощи от божии угодници и праведници. Това са свещени реликви, които се изнасят на всеки празник. Последно спазихме тази традиция на празника Успение на Свети Иван Рилски. Тогава в центъра на храма беше поставена украсена кутия, в която се намира частица от неговите мощи“, каза още отец Сионий. Манастирът пази и стенописи на  Захари Зограф, икони на Димитър Зограф, както и на Тревненската школа. Всеки, който желае може да посети комплекса и да разгледа музея в него. Светата обител работи всеки ден от 08.00 до 17.00 часа.\r\nЛуиза ТРАНЧЕВА", "date": "2017.08.20", "title": "Ловеч: Троянският манастир съхранява стотици ценни светини, сред които образът на Богородица Троеручица и мощите на десетки светци"}
{"url": "http://www.focus-news.net/news/2017/08/20/2427513/afp-spored-angela-merkel-turtsiya-ne-tryabva-da-zloupotrebyava-s-interpol-otnosno-sluchaya-s-pisatelya-dogan-ahanli.html", "text": "Германският канцлер Ангела Меркел заяви, че се радва, че испанският съд е освободил германския автор от турски произход Доган Аханли, издирван от Анкара и предупреди турското правителство, че то не трябва „да злоупотребява“ с Интерпол, докато следва критиците си, предаде  AFP.\r\n„Не става така. Не трябва да се злоупотребява с международни организации като Интерпол по такива въпроси“, заяви Меркел в ефира на местна телевизия, посочвайки случая с автора, арестуван в Испания по молба на Турция.  Виктор Турмаков", "date": "2017.08.20", "title": "AFP: Според Ангела Меркел Турция не трябва „да злоупотребява“ с Интерпол относно случая с писателя Доган Аханли"}
{"url": "http://www.focus-news.net/news/2017/08/20/2427514/pernik-pozhar-gori-kray-zemlishteto-na-selo-dolna-dikanya.html", "text": "Пожар гори в гора край землището на село Долна Диканя, предаде репортер на Агенция \"Фокус\".", "date": "2017.08.20", "title": "Перник: Пожар гори край землището на село Долна Диканя"}
{"url": "http://www.focus-news.net/news/2017/08/20/2427515/prezidentat-rumen-radev-skandalat-okolo-slanchev-bryag-pokaza-che-zakonite-ne-se-spazvat-i-institutsiite-ne-rabotyat-dostatachno-efektivno.html", "text": "Целият скандал около Слънчев бряг показа някои неща, които всъщност всички знаем. Едното е, че законите наистина не се спазват. Другото е, че институциите не работят достатъчно ефективно. Това каза президентът Румен Радев пред журналисти в Ахелой, където ще присъства на отбелязването на 1100 години от битката при река Ахелой, по повод напрежението заради проверките в курорта Слънчев бряг предаде репортер на Агенция „Фокус“. „Тази сутрин вече чух разумни призиви за диалог. Надявам се, че правителството ще инициира такъв. Чух и министъра на туризма г-жа Ангелкова, надявам се този диалог да бъде успешен, правилата да са ясни предварително и да не се сменят в средата на сезона“, посочи държавният глава.", "date": "2017.08.20", "title": "Президентът Румен Радев: Скандалът около Слънчев бряг показа, че законите не се спазват и институциите не работят достатъчно ефективно"}
{"url": "http://www.focus-news.net/news/2017/08/20/2427516/blagoevgrad-osigureni-sa-dostatachno-kolichestva-darva-za-ogrev-za-mestnoto-naselenie-v-simitli.html", "text": "Осигурени са достатъчно количества дърва за огрев за местното население в Симитли. Това каза за Радио „Фокус“ – Пирин инж. Костадин Касапов, директор на Държавно горско стопанство „Симитли“. За хората от общината, както всяка година, са предвидени определени количества дърва. „Даването на дърва започна от 15 август. Кметовете на населените места са изпратили към нас списъци за желаещите да добиват дърва и към момента мога да кажа, че има осигурени количества, но имаме готовност ако те не достигнат да пуснем и допълнителни количества, за да може да бъдат задоволени всички нужди на хората“, каза още инж. Касапов.\r\nПри нужда и общинското горско на Симитли може да подсигури дърва за населението.\r\nЛивия НИНОВА", "date": "2017.08.20", "title": "Благоевград: Осигурени са достатъчно количества дърва за огрев за местното население в Симитли"}
{"url": "http://www.focus-news.net/news/2017/08/20/2427517/predstoyashti-mezhdunarodni-sabitiya-za-21-avgust-agentsiya-fokus.html", "text": "Основният заподозрян за нападението с нож във финландския град Турку ще бъде представен пред съда. \r\n*** Започва четиригодишна реставрация на лондонският Биг Бен, по време на която обектът ще \"замлъкне\". \r\n*** Държавният секретар на Ватикана Пиетро Паролин е на посещение в Москва , където ще се срещне с президента на Русия Владимир Путин.\r\n*** Руският външен министър Сергей Лавров ще приеме своя египетски колега Самех Шукри. \r\n*** Министърът на отбраната на САЩ Джеймс Матис и турският президент Реджеп Тайип Ердоган ще проведат отделни срещи с краля на Йордания Абдула II. \r\n***", "date": "2017.08.20", "title": "Предстоящи международни събития за 21 август (Агенция „Фокус“)"}
{"url": "http://www.focus-news.net/news/2017/08/20/2427518/plovdiv-za-sedma-poredna-godina-v-grada-shte-se-provede-sastezanie-po-triatlon-s-mezhdunarodno-uchastie.html", "text": "За седма поредна година се организира състезание по триатлон с международно участие за купа „Пловдив”. Това съобщиха за Радио „Фокус” - Пловдив от спортен клуб по триатлон ”Три-екстрийм”. Състезанието се провежда със съдействието и финансовата подкрепа на Община Пловдив. Надпреварата ще се състои на Гребна база в Пловдив на 27 август, от 9.00 до 17.00 часа. По време на състезанието публиката ще бъде запозната с историята и особеностите на спорта триатлон. Всички граждани и гости на града могат да се включат в различните дистанции на състезанието. За най-изявените са предвидени  много предметни награди и грамоти. Първата дистанция след откриването на състезанието е 1500 м плуване – 40 км колоездене - 10 км бягане за юноши и девойки от 9.30 часа. Надпреварата включва още дистанция за аматьори 350 м плуване – 15 км колоездене – 3 км бягане, триатлон за деца – 100 м плуване – 5 км колоездене – 1 км бягане, масов старт – 50 м плуване – 5 км колоездене – 1км бягане и старт щафета – 50 м плуване – 5 км колоездене – 1 км бягане. След това участниците ще бъдат наградени.\r\nЦветана ТОНЧЕВА", "date": "2017.08.20", "title": "Пловдив: За седма поредна година в града ще се проведе състезание по триатлон с международно участие"}
{"url": "http://www.focus-news.net/news/2017/08/20/2427519/prezidentat-rumen-radev-osvetlyavaneto-na-skandala-ktb-e-v-ratsete-na-pravosadieto.html", "text": "\"Дадох своя дял от осветляването на скандала с Корпоративна търговска банка. Той вече е в ръцете на правосъдието, но господин Цветан Василев може да допринесе много за разрешаването на този скандал, като даде валидни показания и, надявам се, представи доказателства\". Това заяви днес президентът Румен Радев пред журналисти в град Ахелой, помолен да коментира изпратеното до него писмо от съпругата на банкера Цветан Василев, съобщиха от прессекретариата на държавния глава. „Разбира се, според мен, осветляването на случая с КТБ трябва да стане в един прозрачен и открит публичен процес. Ако господин Василев реши да се завърне в България с тази цел, ще направя всичко възможно за гарантиране на неговата сигурност“, заяви още президентът.   \r\nДържавният глава припомни, че с оглед на обществените очаквания за изясняване на случая „КТБ“ е разсекретил и е направил публични стенограмите от дискусиите в президентската институция, посветени на тази тема - нещо, което е било неколкократно отказвано от страна на неговия предшественик. „България не е президентска република и правомощията на президента по отношение на съдебната власт са изключително ограничени“, добави Румен Радев.   \r\nВ отговор на въпрос за възникналото напрежение след проверките на нивото на шума в курорта Слънчев бряг, държавният глава посочи, че това е пример как законите не се спазват и че институциите не работят достатъчно ефективно. „Тази сутрин вече чух разумни призиви за диалог. Надявам се, че правителството ще инициира такъв. Чух и министъра на туризма г-жа Ангелкова, надявам се този диалог да бъде успешен, правилата да са ясни предварително и да не се сменят в средата на сезона“, посочи още президентът Румен Радев.   \r\nВ град Ахелой държавният глава проведе работна среща с представители на местните власти. В срещата участваха областният управител на Бургас Вълчо Чолаков, кметът на Община Поморие Иван Алексиев, кметът на град Ахелой Иван Георгиев, народни представители и други, които представиха пред държавния глава проблемите, с които се сблъскват общините. Те повдигнаха въпроса за административна и финансова децентрализация в България и пожелаха да им бъдат предоставени повече възможности за насърчаване на туризма. Кметът на град Ахелой поиска подкрепа от страна на държавните институции за завършването на Исторически комплекс “Ахелой“. По време на срещата беше представен и проект за изграждането на монумент, посветен на 1100-годишнината от историческата победа на цар Симеон Велики при Ахелой.", "date": "2017.08.20", "title": "Президентът Румен Радев: Осветляването на скандала „КТБ“ е в ръцете на правосъдието"}
{"url": "http://www.focus-news.net/news/2017/08/20/2427520/malgozhata-kulova-arheolog-rim-blagoevgrad-pritezhava-nay-golyamata-kolektsiya-v-evropa-ot-rannoneolitni-glineni-pechati-pintaderi-namereni-v-kovachevo.html", "text": "РИМ – Благоевград притежава най-голямата колекция в Европа от раннонеолитни глинени „печати” – пинтадери, намерени в Ковачево. Това каза за Радио „Фокус“ - Пирин Малгожата Кулова, археолог в Регионален исторически музей - Благоевград. По думите ѝ в Благоевградска област са регистрирани над 60 селища от неолита (края на VII-VI хил. пр. Хр.) и халколита (V хил. пр. Хр – първата половина на IV хил. пр. Хр.) „Става въпрос на ранния неолит, когато тук се появяват първите земеделци. Това е един от малкото райони заселени в края на VII хил пр. Хр. Ние имаме няколко наблюдения, които са в долината на Средна Струма. В границите на Благоевградска област има седем раннонеолитни селища\", каза още Кулова. По думите ѝ едно от тях е проучено, като то обхваща доста голяма площ от почти 2 000 кв. м. \"Това е землището на село Ковачево, община Сандански. Най-значимо проучените праисторически обекти са при селата Ковачево, Българчево, Тополница, Дамяница, Коларово, Дреновица, Петрово, Дренково, Струмско и Илинденци. Откритите там материали, които наброяват около 7 000 артефакта, се съхраняват във фондa на РИМ – Благоевград“, каза Кулова. По думите ѝ материалната култура на тези селища се характеризира с обединяване на разнопосочни културни влияния, главно от юг (Тесалия и Северното Егейско крайбрежие), запад (долината на р. Вардар) и север (Дунавската долина). Според нея раннонеолитното селище при с. Ковачево е проучвано от 1986 до 2007 г. от българо-френска експедиция. „Това селище го проучвахме в рамките на 25 години от българо-френска експедиция. Там има засвидетелстван живот от края на VII хил пр. Хр. Тук откриваме данни за първите земеделци, които са открити в региона. Най-вероятно те са дошли от Анадола. Това показват древните предмети, култови практики, а също така и високото качество на керамични съдове, както и някои видове украси. От региона на долината на река Струма може да се каже, че е тръгнала европейската цивилизация. Тази информация ние доразвиваме с едно друго селище от този период - Илинденци, община Струмяни“, каза Кулова.\r\nЛора КАЛЧЕВА", "date": "2017.08.20", "title": "Малгожата Кулова, археолог: РИМ – Благоевград притежава най-голямата колекция в Европа от раннонеолитни глинени „печати” – пинтадери, намерени в Ковачево"}
{"url": "http://www.focus-news.net/news/2017/08/20/2427521/pochina-shtangistat-velichko-cholakov-obzor.html", "text": "Близки на щангиста Величко Чолаков съобщиха за внезапната му смърт. Те обясниха, че му е прилошало, извикан е екип на Бърза помощ, който е констатирал, че е получил сърдечен удар и е починал. Величко Чолаков е почетен гражданин на Смолян. През последните години е треньор на млади щангисти в Спортен клуб по вдигане на тежести „Родопа“ – Смолян. През 2016 година е обявен за Треньор на годината, а неговият състезател Златомир Ковачев за Спортист на годината. Народният представител от ГЕРБ д-р Даниела Дариткова и кметът на Смолян Николай Мелемов изразиха съболезнования към близките на щангиста във „Фейсбук“. \r\nКметът Николай Мелемов написа, че Величко Чолаков ще остане завинаги в сърцето на хората от Родопите. По думите му с голяма болка е посрещната вестта за внезапната кончина на един от най-изтъкнатите ни спортисти –тежкоатлети, почетният гражданин на Смолян – Величко Чолаков. Според него щангистът ще остане пример за всички, които ще се посветят на този най-български спорт – вдигането на тежести, пример за всички, които ще поемат по неговия път на състезател и треньор. Пример за всички, които ще бъдат отдадени на обществото и гражданите на Смолян. Кметът коментира, че Величко Чолаков ще остане при нас с успехите си, със силата си, с младостта си, любовта си към семейството и наследниците си, както и завинаги в сърцето на хората от Родопите. Той изказва най-искрени съболезнования и изразява дълбоката си съпричастност към семейството, близките и родствениците на Величко Чолаков. Зам.-председателят на ГЕРБ Цветан Цветанов коментира във „Фейсбук“, че си е отишъл голям и уважаван родопчанин и българин. \r\nВ съболезнователен адрес народният представител от БСП Дора Янкова написа, че щангистът е показал, че е Железен и е записал името си в историята не само на Смолянския край, но и на света. Тя коментира, че зад титлите на Величко Чолаков се крие неимоверен труд с щангите и побеждаване на себе си. По думите й си отива една усмивка на широкоскроен човек и баща на две деца. Дора Янкова припомня, че когато е била кмет с чест му е връчила огърлицата на Смолян на най-големия родопски богатир, за да стане почетен гражданин. Тя пише още, че Величко Чолаков е посрещан с духовия оркестър и родопски гайди на летището в София заради гордостта от усилията, които е влагал и медалите, които е донесъл за България. \r\nОбщина Смолян също поднесе най-искрени съболезнования към семейството и близките на щангиста. Съболезнования изразиха и от Българската федерация по вдигане на тежести. Кой е Величко Чолаков?\r\nВеличко Чолаков е български щангист роден на 12 януари 1982 година в Смолян. Известен с прозвището Железният. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория. Това е и последно отличие на България в този спорт от форума. В същата категория става световен шампион във Ванкувър и европейски шампион в Украйна. През 2004 г. става европейски шампион в Киев в категория над 105 кг, а две години по-късно във Владиславово взима сребро. Висок е над 2 метра и тежи около 160 кг. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. През 2008 г. Чолаков даде положителна допинг проба заедно с голяма част от националния отбор по това време. Заради скандала България оттегли отбора си от участие на олимпийските игри в Пекин. След четиригодишно наказание Величко Чолаков се върна, състезавайки се за Азербайджан. Той получи квота за участие на игрите в Лондон, но се оттегли заради здравословни проблеми. През 2013 година щангистът прекрати състезателната си кариера. Величко Чолаков и съпругата му Гергана имат две деца - син Алекси и дъщеря Красияна. \r\nВеличко Чолаков е третото голямо име в щангите, което си отива от този свят в последните 2 години. През 2015 година почина щангистът Милен Добрев, а по-рано тази година треньорът Иван Абаджиев.\r\nБиляна ИВАНОВА", "date": "2017.08.20", "title": "Почина щангистът Величко Чолаков (ОБЗОР)"}
{"url": "http://www.focus-news.net/news/2017/08/20/2427522/sport-marsiliya-i-anzhe-zavarshiha-naravno-11-v-mach-ot-frenskoto-parvenstvo.html", "text": "Мачът от трети кръг от френското първенство между отборите на Марсилия и Анже завърши наравно 1:1.\r\nЗа домакините от Марсилия в 17-та минута отбеляза Клинтън Нджи. Резултатът бе изравнен в 70-та минута от Карл Токо Екамби от Анже. Виктор Турмаков", "date": "2017.08.20", "title": "Спорт: Марсилия  и Анже завършиха наравно 1:1 в мач от френското първенство"}
{"url": "http://www.focus-news.net/news/2017/08/20/2427523/pazardzhik-prodalzhavat-praznichnite-kontserti-vav-velingrad.html", "text": "Празничните концерти във Велинград продължават, съобщи за Радио „Фокус“ – Пазарджик Бояна Кирилова от общинската администрация. Тя обясни, че Община Велинград е предвидила съпътстващите събития на Велинградски празници на културата „Благословени и вечни” 2017 г. да продължат до края на месец септември. „Част от тях са и концертите този уикенд, в които участие взеха народната певица Павлина Теова от гр. Благоевград и прекрасните и слънчеви деца от ДЮВИШ „Звънче”, допълни Кирилова. Тя уточни, че в празничната програма са участвали мъжка фолклорна група „Велинградчани” и фолклорен оркестър „Родопи” със солистка Диана Иванова.\r\nВаня НИКОЛОВА", "date": "2017.08.20", "title": "Пазарджик: Продължават празничните концерти във Велинград"}
{"url": "http://www.focus-news.net/news/2017/08/20/2427524/tv-nova-makedoniya-italianskata-politsiya-konfiskuva-poveche-ot-edin-ton-albanska-marihuana.html", "text": "Морски патрул на италианската полиция залови повече от един тон марихуана, превозвани от двама албански граждани с моторна лодка, предаде македонската медия „ТВ Нова“.\r\nЛодката е заловена в италианските териториални води след доклад на албанската полиция. Акцията е продължила няколко часа, след което са били арестувани двама албански граждани, които са се опитали да изхвърлят част от дрогата във водата.\r\nПредишната седмица, италианската полиция конфискува 2,5 тона марихуана по време на подобна акция, в която са участваха  и албанската, и черногорската полиция, както и самолет на „Фронтекс“. Виктор Турмаков", "date": "2017.08.20", "title": "„ТВ Нова“ (Македония): Италианската полиция конфискува повече от един тон албанска марихуана"}
{"url": "http://www.focus-news.net/news/2017/08/20/2427525/the-hill-donald-tramp-razpusna-federalnata-konsultativna-komisiya-po-promyanata-v-klimata.html", "text": "Правителството на САЩ ще разпусне федералната консултативна комисия по промяната в климата, пише  The Hill.\r\n15-членната комисия е изградена от учени, представители на корпорациите и на властите, които трябва да опростяват откритията на националната агенция за проучването на климата за тези вътре или извън правителството на САЩ. \r\nНовините идват на фона на това, че правителството на Тръмп продължава да бъде критикувано за политиката си по климатичните промени, които мнозина определят за скептична. Тръмп, който е в полза на невъзобновими енергийни източници като въглищата, обяви през юни, че САЩ ще напуснат Парижкото климатично споразумение. Виктор Турмаков", "date": "2017.08.20", "title": "The Hill: Доналд Тръмп разпусна федералната консултативна комисия по промяната в климата"}
{"url": "http://www.focus-news.net/news/2017/08/20/2427526/dimitar-marinov-upravitel-na-avtoserviz-proverka-na-gumite-technostite-i-hodovata-chast-na-avtomobila-sa-osnovnoto-koeto-tryabva-da-napravim-predi-da-tragnem-na-pat.html", "text": "Проверка на гумите, течностите и ходовата част на автомобила са основните неща, които трябва да направим преди да тръгнем на път. Това каза за Радио „Фокус“ - Велико Търново Димитър Маринов, управител на автосервиз във Велико Търново. Той уточни, че на първо място трябва да се обследват гумите. По думите му те не трябва да са по-стари от пет години. Според Маринов другото важно нещо е да се прегледат всички течности на автомобила – масло, хидравлична, спирачна течност и антифриз. Трябва да се извърши и общ преглед на ходовата част на автомобила – спирачки, накладки и амортисьори. „Основното, което може да се случи, е прегряването на автомобила. От топлото време може да спре някоя перка, да се получи теч на антифриз и колата да започне да загрява. При вдигане на температурата, незабавно трябва да спрем автомобила и да се повика или майстор от сервиз, който да отстрани проблема, или Пътна помощ, за да се транспортира до сервиз. През лятото основните проблеми са по климатичните системи. Това може да предизвика избиване на някой клапан, спукване на тръба или радиатор. По-лошо е когато стане пробив в охладителната система, тъй като там проблемите са по-сложни за отстраняване. Когато сме на път, е трудно да се отстранят тези проблеми, затова трябва да се намери най-близкият сервиз за отстраняването им“, каза още експертът. Той апелира и да не се опитваме сами да поправяме колите си, защото това може да доведе до по-сериозни проблеми. Освен това посъветва шофьорите да карат много внимателно и да спазват всички ограничения.\r\nЛуиза ТРАНЧЕВА", "date": "2017.08.20", "title": "Димитър Маринов, управител на автосервиз: Проверка на гумите, течностите и ходовата част на автомобила са основното, което трябва да направим преди да тръгнем на  път"}
{"url": "http://www.focus-news.net/news/2017/08/20/2427527/obezvrediha-morska-mina-otkrita-v-moreto-kray-plazh-koral-obzor.html", "text": "Обезвредиха морска мина, открита на дъното на морето край плаж „Корал“. Мината бе намерена малко преди обяд на около 30 метра от бреговата линия, на дълбочина 1.40 м. Малко след това специализиран екип от Пункта за базиране Бургас под ръководството на капитан III ранг Красимир Иванов се отправи към плажа в град Царево. Военнослужещите от състава на Военноморските сили бяха с водолазно оборудване, за да извършат разузнаване на обекта и да предприемат необходимите действия за обезвреждането на морската мина. По-късно за „Фокус“ кметът на Царево Георги Лапчев съобщи че мината вече взривена с участието на полицията и Военноморските сили и увери, че тя не представлява опасност за плажуващите. Георги Лапчев  обясни, че  боеприпасът представлява стара, немска, морска мина. По данни на Министерство на отбраната тя е била с диаметър 60 см. \r\nДеница КИТАНОВА", "date": "2017.08.20", "title": "Обезвредиха морска мина, открита в морето край плаж „Корал“ (ОБЗОР)"}
{"url": "http://www.focus-news.net/news/2017/08/20/2427528/savina-tsoneva-regionalna-biblioteka-gabrovo-tselta-na-digitalnite-izlozhbi-koito-organizirame-e-da-populyarizirat-fonda-ni.html", "text": "Целта на дигиталните изложби, които Габровската библиотека прави, е да популяризират фонда на културната институция. Това поясни за Радио „Фокус“ – Велико Търново директорът на библиотеката Савина Цонева. Най-новата подобна експозиция е посветена на Шипченската епопея и е наречена „140 публикации за Шипка и Освободителната война“. Директорът на библиотеката каза още, че Националните чествания се отбелязват през целия месец август. Експозицията може да бъде разгледана на интернет сайта на институцията. „Напоследък се опитваме да предложим на нашите ползватели и читатели от близо и далеч, точно такъв вариант за ползване. Така популяризираме ценностите, които имаме и всеки може да се докосне до тях“, посочи още Савина Цонева. Освен дигиталните изложби, библиотеката организира и много съвместни експозиции с други институции от града. Такава може да бъде разгледана в Историческия музей. „В нея ние сме предоставили книги за Освобождението. Тя се казва „Габрово – сигурният тил на Шипка“. Там са показани и униформи, и различни други материални културни ценности, притежание на ИМ – Габрово“, допълни директорката на библиотеката. По думите ѝ всички експозиции – и реалните, и дигиталните, се радват на голям посетителки интерес.\r\nЛуиза ТРАНЧЕВА", "date": "2017.08.20", "title": "Савина Цонева, Регионална библиотека - Габрово: Целта на дигиталните изложби, които организираме, е да популяризират фонда ни"}
{"url": "http://www.focus-news.net/news/2017/08/20/2427529/greek-reporter-gratskite-vlasti-sa-evakuirali-nyakolko-naseleni-mesta-zaradi-gorski-pozhar-na-poluostrov-pelopones.html", "text": "В неделя следобед избухна горски пожар в областта Илия на полуостров Пелопонес, принуждавайки гръцките власти да наредят евакуацията на местното население като предпазна мярка, предава  Greek Reporter.\r\nПламъците са започнали около 14 ч. и са се разпространили бързо заради силните ветрове. \r\nКъм момента осем противопожарни самолета, един противопожарен хеликоптер, 34 пожарникари с 17 превозни средства участват в операцията по потушаването на огъня. \r\nВятърът обаче често сменя посоката си, което много затруднява задачата на пожарникарите.  Мария Динкова", "date": "2017.08.20", "title": "Greek Reporter: Гръцките власти са евакуирали няколко населени места заради горски пожар на полуостров Пелопонес"}
{"url": "http://www.focus-news.net/news/2017/08/20/2427530/d-r-milen-hristov-lekar-homeopat-ponikvaneto-na-mlechnite-zabi-pri-detsata-mozhe-da-se-oblekchi-s-homeopatichni-preparati.html", "text": "Хомеопатични препарати могат да се прилагат не само при възрастните, но и при малки деца. Това каза за Радио „Фокус“ – Пазарджик д-р Милен Христов, лекар хомеопат. Според него при малките деца може да се облекчи пробиването на млечните зъби, може да се увеличи количеството на кърмата при родилки. „При често боледуващи деца може да се направят индивидуални схеми за имунната система, за да се избегнат вирусните заболявания или по-често боледуване“, отбеляза д-р Христов. Той обясни, че се използват и хомеопатични капки и гелове, които са напълно безвредни. „В капките има около 30% спирт или вода. Най-често се използват ниски разреждания и са комбинация от няколко препарата. Кремовете, ампулите, свещичките се използват значително по-рядко. Те са подходящи за лигавични и кожни увреждания“, добави д-р Христов. Той уточни, че хората трябва да се обърнат към специалист, който притежава необходимите познания и може да определи най-точните препарати, които ще имат желания ефект.\r\nВаня НИКОЛОВА", "date": "2017.08.20", "title": "Д-р Милен Христов, лекар хомеопат: Поникването на млечните зъби при децата може да се облекчи с хомеопатични препарати"}
{"url": "http://www.focus-news.net/news/2017/08/20/2427531/katastrofa-s-3-avtomobila-predizvika-zadrastvaniya-na-am-trakiya-v-oblast-pazardzhik-obzor.html", "text": "Катастрофа между 3 автомобила на АМ „Тракия“, в района на 80 км, в посока София, предизвика задръствания. При инцидента няма пострадали. Трафикът в района на катастрофата беше изключително интензивен. Движението се регулираше ръчно, което доведе до забавяне на темпото на движение на автомобилите. След 86 км от магистралата 1 км се изминаваше средно за 22 минути. При 84 км движението беше затруднено, автомобилите се движеха бавно и на моменти изчакваха. От полицията призоваха водачите да се въоръжат със спокойствие и да шофират по-разумно.", "date": "2017.08.20", "title": "Катастрофа с 3 автомобила предизвика задръствания на АМ „Тракия“ в област Пазарджик (ОБЗОР)"}
{"url": "http://www.focus-news.net/news/2017/08/20/2427532/nimh-ekstremalen-e-indeksat-za-pozharoopasnost-v-11-oblasti-na-stranata-za-21-avgust.html", "text": "Екстремален e индексът за пожароопасност в 11 области на страната за 21 август, сочи справка на сайта на Националния институт по метеорология и хидрология (НИМХ) към Българската академия на науките. Най-високата степен на опасност от възникване на пожари е в сила за областите: Плевен, Ловеч, Благоевград, Пазарджик, Ямбол, Хасково, Стара Загора, Бургас, Варна, Сливен и Шумен. Там е възможно възникването на бързо разпространяващи се, много силни и трудни за овладяване пожари.", "date": "2017.08.20", "title": "НИМХ: Екстремален e индексът за пожароопасност в 11 области на страната за 21 август"}
{"url": "http://www.focus-news.net/news/2017/08/20/2427533/inzh-krasimir-krastev-pbzn-veliko-tarnovo-golyama-chast-ot-horata-podtsenyavat-pochistvaneto-na-kominite-si-predi-otoplitelniya-sezon-i-tova-chesto-vodi-do-pozhar.html", "text": "Голяма част от хората, които се отопляват с печки на твърдо гориво, подценяват почистването на комините и кюнците, преди началото на отоплителния сезон. Това води до много сериозни последствия, които често са свързани с унищожено имущество, а понякога и цели домове и загинали хора. Това каза за Радио „Фокус“ – Велико Търново инж. Красимир Кръстев, началник на  Регионална дирекция „Пожарна безопасност и защита на населението“ - Велико Търново. По думите му тази грешка се допуска основно от възрастни хора. „Старите хора, които живеят сами, са основната фокус група, към която трябва да се обърнем. Ние акцентираме върху тяхната превенция с различни информационни кампании и се надявам, че те ще имат ефект“, коментира инж. Кръстев. Той уточни, че постоянно се изнасят лекции и се правят беседи. Кметовете по малките населени места също са ангажирани с това и тази дейност вече дава резултати.\r\nЛуиза ТРАНЧЕВА", "date": "2017.08.20", "title": "Инж. Красимир Кръстев, ПБЗН - Велико Търново: Голяма част от хората подценяват почистването на комините си преди отоплителния сезон и това често води до пожар"}
{"url": "http://www.focus-news.net/news/2017/08/20/2427534/adelina-stefanova-kumovete-sa-vtori-roditeli-rodstvoto-s-tyah-e-duhovno-i-e-po-silno-dazhe-ot-kravnoto.html", "text": "Кумското родство от миналото пази своята тежест и в наши дни, то е много тежко родство, което си избираме ние, нарича се духовно родство и е по-силно даже от кръвното родство. Това каза за Радио ‘‘Фокус’’ – Пирин Аделина Стефанова, уредник в храма “Въведение Богородично” в Благоевград. „Напоследък се канят за кумове братя и сестри, което е хубаво, защото по този начин кръвното родство се припокрива с духовното и казват, че дори е още по-силно“, коментира тя. По думите й кумовете са т. нар. „втори родители” и те трябва да бъдат пример за младото семейство. „Българинът обича да спазва старото кумство, ето защо младоженците канят старите кумове, но ако са си избрали по-млади приятели, първо търсят благословията на старите кумове, за да не ги обидят и да не нарушат традицията на приемственост, която е ставала от родове, от едно коляно в друго”, уточни Стефанова. Тя допълни, че кумът едно време е решавал какво да бъде името на детето, младоженците са ходели на гости при кумовете за прошки, което се извършва и до ден днешен. „Пред кум вода се не гази казват старите хора, на кум ръка се целува и се търси прошка”, посочи Стефанова. Според нея кумът и днес има своята тежка дума, младоженците взимат пример от кумовете, съветват се с тях в много важни моменти от техния живот.\r\nЛора КАЛЧЕВА", "date": "2017.08.20", "title": "Аделина Стефанова: Кумовете са „втори родители”, родството с тях е духовно и е по-силно даже от кръвното"}
{"url": "http://www.focus-news.net/news/2017/08/20/2427550/dimitris-avramopulos-pravitelstvata-v-es-tryabva-da-si-satrudnichat-v-borbata-sreshtu-terorizma.html", "text": "Еврокомисарят по въпросите за миграцията Димитрис Аврамопулос заяви, че вече е крайно време правителствата на държавите членки в Европейския съюз да започнат да работят заедно и да обменят разузнавателна информация, за да се борят срещу тероризма, пише Ekathimerini. \r\nВ интервю за италианския вестник La Repubblica бившият гръцки министър подчерта, че правителствата трябва да се научат да си имат доверие и че „ефективното споделяне на информация е ключово за борбата срещу тероризма“.  Според него полицейските служители трябва да имат правилната информация в точното време. \r\nАврамопулос отхвърли тенденцията да се слага знак за равенство между мигрантите и терористите. „Грешно е да се прави така и не е признак на предпазливост да се бъркат терористите с бежанците“, отбеляза еврокомисарят, подчертавайки, че са много малко случаите, при които мигранти  участват в терористични атаки. \r\n„Повечето терористи са израснали в нашите страни, посещавали са наши училища. Ние трябва да разберем защо те извършват нападения и как да ги интегрираме по-добре“, посочи Аврамопулос. \r\nТой уточни, че е наложително приемащите държави да предоставят на мигрантите повече възможности, за да могат те да се почувстват интегрирани. Освен това той допълни, че трябва да се приемат нови политики на национално и европейско ниво.  Мария Динкова", "date": "2017.08.20", "title": "Димитрис Аврамопулос: Правителствата в ЕС трябва да си сътрудничат в борбата срещу тероризма"}
{"url": "http://www.focus-news.net/news/2017/08/20/2427551/xinhua-oon-preduprezhdava-che-hilyadi-tsivilni-napuskat-tal-afar.html", "text": "В неделя ООН предупреди, че се очаква хиляди цивилни да напуснат град Тал Афар и неговите околности, след като иракските сили за сигурност започнаха офанзивата срещу терористичната групировка „Ислямска държава“, предава Xinhua. \r\n„Хиляди напускат Тал Афар. Семействата вървят между 10 и 20 часа при изключително високи температури, за да достигнат сборни пунктове. Те пристигат там изморени и дехидратирани“, коментира Лиз Гранде, хуманитарен координатор за Ирак. \r\nТя описа ситуацията в града като „много тежка“, тъй като хранителните продукти и водата не достигат. \r\n„Повече от 30 хил. души вече напуснаха областта. Ние не знаем колко цивилни все още са в района, където се водят военните действия, но ние очакваме още хиляди да напуснат града през следващите дни и седмици“, подчерта Гранде.  Мария Динкова", "date": "2017.08.20", "title": "Xinhua: ООН предупреждава, че хиляди цивилни напускат Тал Афар"}
{"url": "http://www.focus-news.net/news/2017/08/20/2427552/api-vazstanoveno-e-dvizhenieto-po-am-trakiya-v-posoka-sofiya-pri-paten-vazel-pazardzhik.html", "text": "Възстановено е движението по АМ „Тракия“ в посока София при пътен възел Пазарджик.Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg  и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.20", "title": "АПИ: Възстановено е движението по АМ „Тракия“ в посока София при пътен възел Пазарджик"}
{"url": "http://www.focus-news.net/news/2017/08/20/2427553/afp-v-ponedelnik-donald-tramp-shte-obyavi-promenite-v-amerikanskata-strategiya-za-afganistan.html", "text": "Американският президент Доналд Тръмп ще обяви своето решение относно стратегията на САЩ за Афганистан в понеделник вечерта, почти 16 г. след началото на войната в азиатската страна, предава AFP. \r\nАмериканският лидер ще „съобщи промените относно бъдещето на американското участие в Афганистан и Южна Азия“, съобщиха от Белия дом. Тръмп ще направи своето изявление в 21 ч. местно време (4 ч. във вторник българско време) от военната база Форт Майер, намираща се югозападно от столицата.  Мария Динкова", "date": "2017.08.20", "title": "AFP: В понеделник Доналд Тръмп ще обяви промените в американската стратегия за Афганистан"}
{"url": "http://www.focus-news.net/news/2017/08/20/2427554/aa-dalgi-opashki-ot-kamioni-na-tursko-balgarskata-granitsa-zaradi-bavnoto-obrabotvane-na-dokumentite-ot-balgarskite-pogranichni-sluzhbi.html", "text": "На контролно пропускателните пунктове  „Капъкуле“ и „Хамзабейли“ на границата на Турция с България са се образували дълги опашки от камиони, предава руската редакция на Anadolu Agency. \r\nПричината за забавянето е бавното обработване на документите от страна на българските погранични служби, докато шофьорите искат в кратък срок да доставят своите стоки в Европа. \r\nПри „Капъкуле“ опашката достигна 9 км дължина, като общо 360 камиона чакаха да им бъдат оформени документите. \r\nПри „Хамзабейли“ задръстването беше шест километра и около 240 автомобила чакаха при контролно пропускателния пункт.    Мария Динкова", "date": "2017.08.20", "title": "АА: Дълги опашки от камиони на турско-българската граница заради бавното обработване на документите от българските погранични служби"}
{"url": "http://www.focus-news.net/news/2017/08/20/2427555/voa-dzhim-matis-e-dovolen-ot-rabotata-na-amerikanskata-administratsiya-po-otnoshenie-na-novata-strategiya-za-afganistan.html", "text": "Американският министър на отбраната Джим Матис заяви, че е доволен от процеса на работа на администрацията на президента Доналд Тръмп по отношение на формулирането на новата стратегия за Афганистан, предава Voice of America. \r\nМатис обаче отказа да уточни допълнителни подробности. Той подчерта, че няма да говори относно политиката за Афганистан, докато не бъде официално обявена от Белия дом. \r\nВ събота Тръмп отбеляза, че неговата администрация вече е взела решение как да се справи с 16-годишната война в азиатската държава.  Мария Динкова", "date": "2017.08.20", "title": "VOA: Джим Матис е доволен от работата на американската администрация по отношение на новата стратегия за Афганистан"}
