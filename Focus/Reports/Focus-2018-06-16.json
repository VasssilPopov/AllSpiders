{"url": "http://www.focus-news.net/news/2018/06/16/2534883/protothema-turtsiya-shte-stroi-atomna-elektrotsentrala-v-iztochna-trakiya.html", "text": "Турция ще строи атомна електроцентрала в Източна Тракия, предава гръцката медия Protothema.\r\nПо думите на турския министър Берат Албайрак на енергетиката третата АЕЦ в Турция ще бъде построена в Източна  Тракия, като детайлите ще бъдат обявени по-късно тази година. Според него районът е голям консуматор на електроенергия и в него няма достатъчно електроенергийни производствени мощности.\r\nВ интервюто пред CCN Turk Албайрак е обявил, че изграждащата се в момента АЕЦ „Аккую“  от руската компания „Росатом“ ще започне работа през 2023 година.  Юлиян Марков", "date": "2018.06.16", "title": "Protothema: Турция ще строи атомна електроцентрала в Източна Тракия"}
{"url": "http://www.focus-news.net/news/2018/06/16/2534851/stanimir-karagyozov-rakovoditel-na-teatralna-shkola-teatarat-vazpitava-toy-e-zarazen.html", "text": "Театърът възпитава, той е заразен. Това каза за Радио „Фокус“ – Бургас Станимир Карагьозов, ръководител на театрална школа „Талантино“ в Бургас.\r\n„Лично на мен театърът ми дава всичко. Делникът навън е изключително сложен и динамичен, а влизайки в залата, си в един собствен свят, който те зарежда. И така до следващия ден.  Балансът, който имам като човек, ми го дава театърът и мисля, че и при децата е така. Те в групата са много по-различни, отколкото в училище. Те са по-реактивни, по-дружелюбни, инициативни. Усеща се, че има артистична атмосфера и тя е много различна от другаде“, каза още Карагьозов.\r\nПо думите му  е много интересен фактът, че малки дечица вникват в сложни текстове и ги  разбират.\r\n„Дори и после да не продължат да се занимават с театър, дори и само зрители да възпитам в тях, пак е от полза. Да имат културата на зрители и консуматори на това изкуство, аз пак съм си свършил работата“, допълни Карагьозов.\r\nВеселина НИКОЛОВА", "date": "2018.06.16", "title": "Станимир Карагьозов, ръководител на театрална школа: Театърът възпитава, той е заразен"}
{"url": "http://www.focus-news.net/news/2018/06/16/2534856/tass-kantslerat-na-avstriya-poiska-ot-germaniya-da-premahne-vsichki-polucheni-danni-v-rezultat-na-shpionazhite-v-stranata.html", "text": "Властите в Германия трябва да премахнат всички данни, които са били събрани от германското разузнаване по времето на шпионажа на територията на Австрия, заяви в събота австрийският канцлер Себастиан Курц, цитиран от ТАСС.\r\n„Ако получените данни се пазят от германското разузнаване, искаме те да бъдат премахнати“, заяви той по време на специална пресконференция във Виена.\r\nКанцлерът на Австрия подчерта, че първите подозрения за наблюдение от германското разузнаване в Австрия са се появили още през 2014 година и след това речта беше отнесена към разузнавателната дейност на Германия в периода 1999 – 2006 година.\r\n„Властите в Австрия след това активизираха работата си и прокуратурата заведе разследване. Това доведе до ново законодателство в Германия през 2016 година, което не бива да позволява повече такива дейности“, заяви Курц.\r\n„Новите данни показват, че мащабът на наблюдението е бил огромен. Повече от 2000 обекта са били под контрол. Свързахме се с германските власти и желаем да знаем, защо е било проведено наблюдението, кога е приключило и искаме да бъде уверени, че вече е приключило“, заяви Курц. Йонислав Дочев", "date": "2018.06.16", "title": "ТАСС: Канцлерът на Австрия поиска от Германия да премахне всички получени данни в резултат на шпионажите в страната"}
{"url": "http://www.focus-news.net/news/2018/06/16/2534855/pazardzhik-istoricheskiyat-muzey-v-batak-opredeli-knizhka-za-otvesno-pisane-za-eksponat-na-mesets-yuni.html", "text": "Историческият музей в Батак определи „Книжка за отвесно писане“ за експонат на месец юни 2018 година, съобщиха за Радио „Фокус“ – Пазарджик от музея. Книжката за отвесно писане представлява интересно ученическо пособие. На първа страница са изобразени две пишещи деца на чин. Отдолу е надписана. Цялата е изписана с черно мастило. На задната страница има ръководство за изучаване на отвесното писане. Книжката, дарена в Исторически музей - Батак, е на Трендафил  Стойчев, когато е бил ученик в първи клас през учебната 1908/1909 година.\r\nРадослава МУРДЖЕВА", "date": "2018.06.16", "title": "Пазарджик: Историческият музей в Батак определи „Книжка за отвесно писане“ за експонат на месец юни"}
{"url": "http://www.focus-news.net/news/2018/06/16/2534853/lovech-shofyorite-da-se-dvizhat-s-povisheno-vnimanie-po-pat-iii-307-todorichene-dermantsi-v-uchastaka-ot-km-5-do-km-13.html", "text": "Шофьорите да се движат с повишено внимание по път III-307 Тодоричене - Дерманци в участъка от км 5 до км 13, като спазват въведеното ограничение на скоростта - 40 км/ч. Това съобщиха от пресцентъра на Агенция \"Пътна инфраструктура\". Трафикът в отсечката временно беше ограничен поради разлив на петролни продукти.", "date": "2018.06.16", "title": "Ловеч: Шофьорите да се движат с повишено внимание по път III-307 Тодоричене - Дерманци в участъка от км 5 до км 13"}
{"url": "http://www.focus-news.net/news/2018/06/16/2534859/burgas-premierata-na-shekspirovata-piesa-san-v-lyatna-nosht-shte-bade-predstavena-ot-teatralna-shkola-talantino-v-doma-na-armiyata.html", "text": "Премиерата на шекспировата пиеса „Сън в лятна нощ“ ще бъде представена от старшата група на Театрална школа „Талантино“ на 20-ти юни на сцената на Дома на народната армия – Бургас. Това каза за Радио „Фокус“ – Бургас Станимир Карагьозов, ръководител на театрална трупа „Талантино“.\r\n„На 18 юни ще представим „Забравена от небето“ в камерната зала на „Сълза и смях“ в София. На 19-и е първата премиера на малката група в Бургас. На 21 юни в  кв. „Ветрен“ едни малки дечица ще представят „Красивото зайче“ . А на 22 юни (петък) ни е последната премиера, която е „Таласъмът  Тропалан“ на Янко Митев пак в кв. „Банево“, каза още Карагьозов.\r\nПо думите му цялата школа се състои от 5 групи, които се развиват вече 15 години на територията на Бургас. В тях участвали деца от всички училищни класове, като имало и група за възрастни, които правели вече няколко спектакъла с голям успех.\r\nВеселина НИКОЛОВА", "date": "2018.06.16", "title": "Бургас: Премиерата на шекспировата пиеса „Сън в лятна нощ“ ще бъде представена от Театрална школа „Талантино“ в Дома на армията"}
{"url": "http://www.focus-news.net/news/2018/06/16/2534861/metodi-popov-ruo-blagoevgrad-v-natsionalnoto-vanshno-otsenyavane-sled-7-klas-kakto-i-sled-4-klas-blagoevgradska-oblast-darzhi-edno-ot-chelnite-mesta-v-stranata.html", "text": "В Националното външно оценяване след 7 клас, както и след 4 клас, Благоевградска област държи едно от челните места в страната. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той уточни, че Благоевградска област е на пето място в страната. „Не мисля обаче, че това е нещо, върху което трябва да акцентираме, тъй като според мен важното е, че учениците от областта показват сравнително високи резултати на национално ниво“, коментира експертът. Той допълни, че средният брой точки на Националното външно оценяване по български език в областта е 47,30, а по математика е 37,56. Според него по български език като че ли благоевградските седмокласници са се справили малко по-добре, отколкото по математика. „Вече започна и издаването на служебните бележки с резултатите на учениците. Това се случва в училището, в което учениците са се обучавали. В периода от 20 до 26 юни ще се подават документи за кандидатстване за участие в държавния план-прием“, каза още Методи Попов.\r\nНатали СТЕФАНОВА", "date": "2018.06.16", "title": "Методи Попов, РУО - Благоевград: В Националното външно оценяване след 7 клас, както и след 4 клас, Благоевградска област държи едно от челните места в страната"}
{"url": "http://www.focus-news.net/news/2018/06/16/2534860/washington-examiner-brutalnostta-na-kim-chen-un-vse-oshte-ne-e-povod-za-shegi.html", "text": "„Той е главата на държавата“, заяви в петък президентът Доналд Тръмп по адрес на лидер на Северна Корея Ким Чен-ун. „И имам предвид, че той е твърдият лидер. Не позволявайте на никого да си мисли обратното. Той говори и неговите хора го слушат внимателно. Бих искал и моите хора да правят същото“. По-късно Тръмп заяви, че се е шегувал с тези на пръв поглед адмириращи коментари по отношение на Ким и неговия режим, и последното изречение изглежда че допълва това твърдение. Но дори на шега, тези коментари са не на място и непростими, пише американското издание Washington Examiner.\r\nСпоред изданието има две причини за това.\r\nПървата е, че бруталността на Ким Чен-ун, макар и временно прикрита, остава един от най-големите ужаси в света. Второ, възвеличаването от страна на президента Тръмп също не е повод за шега.\r\nКато лидера на свободния свят, Тръмп трябва да бъде внимателен за това колко респект, и дори повече, каква привързаност показва към Ким Чен-ун. Американският президент поема риск като го ухажва, но това е оправдано, защото светът желае безопасна Източна Азия, освободена от ядрени заплахи. За да се постигне това, Тръмп е готов да се справя с дори с някой ненавистен, като тиранина от Пхенян.\r\nНо Тръмп не трябва да губи гледка към реалностите на култа към личността на Северна Корея. Цяла държава, населена от 25 милиона души, е лишена от основни права като свобода на словото, мнението и движението и на населението е отнето основно препитание, защото режимът е некомпетентен и смъртоносен.\r\nНяколко севернокорейци са успели да се измъкнат и са разказали историите си, а семейството на Ото Уормбиър, който почина няколко дена след като беше пуснат от Северна Корея, може най-добре да потвърди истинската природа на режима на Ким Чен-ун. Севернокорейците стоят и внимават към Ким и изразяват любовта си към него, не заради „силната“ си връзка, а защото той ще ги убие, ако не го направят.\r\nДумите на Тръмп се отразяват не само на международната сцена, но и в САЩ. Той често и спорно е изразявал възхищението си към диктатори и, както повечето президенти, той също говори и защитава една разширена версия на собствените си конституционни права.\r\nВместо да следва предшествениците си в натрупването на президентска власт, Тръмп трябва да захвърли фантазиите за увеличаване на изпълнителната си власт и вместо това да погледне към визията на Бащите основатели за ролята на изпълнителната власт.\r\nПо-здравословно е никой мъж или жена да не бъде належащ в конституционната система, в която служи Тръмп.\r\nКакто демонстрира опитът на президента Барак Обама, по-здравословно е за републиката президентите да се намират с ограничена власт, особено за президентите, които са реформаторски настроени и в същото време нетърпеливи към процесите на закона. Прекарвайки първата си година като президент в изчистване на различни надхвърляния на изпълнителната власт от ерата на Обама, Тръмп трябва да разбира това повече от другите хора.\r\nАко настоящият президент желае да остави по-здраво наследство от предшественика си, той трябва да помогне в укрепването на силата на Конгреса, дори с цената на своята власт. По този начин, неговите наследници няма да имат възможността да премахнат всичките му постижения в рамките на няколко месеца.\r\nОще по-важното, президент който управлява с лек допир и който стои настрана, за да може неговите съграждани да просперират, ще бъде запомнен много по-приятно отколкото всеки здрав и почитан диктатор. Йонислав Дочев", "date": "2018.06.16", "title": "Washington Examiner: Бруталността на Ким Чен-ун все още не е повод за шеги"}
{"url": "http://www.focus-news.net/news/2018/06/16/2534852/reuters-italiya-nastoya-holandiya-da-privika-svoite-korabi-koito-sa-bili-izpolzvani-za-prenos-na-migranti.html", "text": "В събота Италия настоя Холандия да привика два кораба с холандски флаг, използвани от неправителствени организации за пренос на мигранти, предава Reuters.\r\nРазгорещяване на страстите се получи, след като вътрешният министър на Италия Матео Салвини заяви пред чуждестранните неправителствени организации, опериращи кораби за спасяване на мигранти в Средиземно море, че не могат да навлизат в италианските пристанища.\r\n„Те трябва да знаят, че Италия повече не желае да бъде съучастник в бизнеса на нелегалната имиграция и поради тази причина тези кораби ще трябва да се насочат към други, неиталиански пристанища“, заяви Салвини. И двата кораба са били с холандски флагове.\r\nЧасове по-късно министърът на транспорта на Италия Данило Тонинели заяви в социалната мрежа „Туитър“, че „Холандия трябва да привика своите кораби вкъщи“. Йонислав Дочев", "date": "2018.06.16", "title": "Reuters: Италия настоя Холандия да привика своите кораби, които са били използвани за пренос на мигранти"}
{"url": "http://www.focus-news.net/news/2018/06/16/2534866/predstoyashti-mezhdunarodni-sabitiya-za-17-yuni-agentsiya-fokus.html", "text": "Очаква се да пристигне корабът „Водолей“ превозващ мигранти.\r\n*** Генералният секретар на ООН Антонио Гутериш ще посети Финландия.\r\n*** Френските железопътни работници ще проведат втори ден на стачки.\r\n*** Ще се проведе вторият кръг от президентски избори в Колумбия.\r\n***", "date": "2018.06.16", "title": "Предстоящи международни събития за 17 юни (Агенция \"Фокус\")"}
{"url": "http://www.focus-news.net/news/2018/06/16/2534854/nimh-utre-v-tsyalata-strana-shte-ima-kratkotrayni-valezhi-i-gramotevichni-buri-maksimalnite-temperaturi-shte-badat-mezhdu-23-i-28.html", "text": "През нощта и утре ще се задържи неустойчиво, облачността ще е по-често значителна, предимно купеста и купесто-дъждовна. Из цялата страна ще има краткотрайни валежи и гръмотевични бури, на повече места и по-интензивни в следобедните часове. Остават условията за локални порои и градушки. От север ще проникне малко по-хладен въздух; дневните температури ще са малко по-ниски и преобладаващите максимални ще бъдат между 23° и 28°. Това съобщи за Агенция „Фокус“ дежурният синоптик от НИМХ Георги Цеков.                              \r\nАтмосферното налягане е по-ниско от средното за месеца и ще се задържи без съществена промяна. Над Черноморието ще бъде предимно облачно. В часовете преди обяд  само на отделни места ще превали, докато след обяд в много райони ще има валежи и гръмотевична дейност. Има условия за локални интензивни валежи и градушки. Ще духа слаб до умерен север-североизточен вятър. Максималните температури на въздуха от 24° и 27°. Температурата на морската вода е 23-25°. Вълнението на морето ще бъде 1-2 бала. Над планините ще бъде предимно облачно и дъждовно. Главно в следобедните часове ще има гръмотевична дейност. Вятърът ще е слаб до умерен от север-северозапад. По-хладно с максимална температура на височина 1200 метра – около 18°, на 2000 метра – около 11°.\r\nИ новата седмица ще започне с неустойчиво време - на много места в страната ще има краткотрайни валежи и гръмотевични бури. Ще се запазят условията за локални интензивни валежи и градушки. Преобладаващите максимални температури ще бъдат между 23° и 28°. Във вторник и сряда валежите ще намалеят като обхват и интензивност, ще има и повече слънчеви часове. Все пак през първия ден в Рило-Родопската област са възможни значителни количества. Вятърът ще е от изток-североизток, в Източна България - умерен. Температурите ще се повишат и в сряда, когато в повечето райони ще се задържи без валежи, максималните ще са между 28° и 33°.", "date": "2018.06.16", "title": "НИМХ: Утре в цялата страна ще има краткотрайни валежи и гръмотевични бури, максималните температури ще бъдат между 23° и 28°"}
{"url": "http://www.focus-news.net/news/2018/06/16/2534864/plovdiv-nad-160-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "164 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 42 заведения за обществено хранене, 71 закрити и 23 открити обществени места, 27 детски и учебни заведения, както и един обект за продажба на оптика.\r\nВ периода от 8 до 14 юни здравните инспектори са издали две предписания за нарушения. Не са постъпвали сигнали за нередности от граждани или институции. Извършени са също 275 проверки по текущ контрол и 12 тематични проверки.\r\nТони МИХАЙЛОВ", "date": "2018.06.16", "title": "Пловдив: Над 160 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/06/16/2534657/predstoyashti-sabitiya-v-stranata-za-16-yuni-agentsiya-fokus.html", "text": "***\r\nОт 08.30 часа в катедралата „Св. Неделя“ ще бъде отслужена заупокойна света Литургия и панихида в памет на Българския екзарх Йосиф. Богослужението ще оглави Негово Преосвещенство Белоградчишкия епископ Поликарп, викарий на Софийския митрополит.\r\n***\r\nОт 10.00 до 18.00 часа в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. Входът в музея ще е свободен. \r\n***\r\nОт 10.00 до 16.00 часа на картинг писта „Красна поляна“ ще се проведе инициатива „НЕ на агресията на пътя“, част от кампанията „С усмивка“. \r\n***\r\nОт 10.00 до 16.00 часа в ж.к. „Овча купел“, ул. „Момкова баня“ 13 ,Съюзът на българските автомобилисти (СБА) организира Ден на безплатни услуги. Всички присъстващи ще имат възможност да се възползват от следните напълно безплатни услуги: проверка на изгорели газове; проверка на спирачна система; проверка на амортисьори; общ преглед на състоянието на автомобила; проверка и реглаж на фарове; безплатен тест драйв на нови модели автомобили.\r\n***\r\nОт 11.30 часа в парк Заимов ще се състои инициатива „Среща в парка“, посветена на Световния ден на бежанеца. Събитието е организирано от Агенцията на ООН за бежанците (ВКБООН).\r\n***\r\nОт 12.00 до 15.00 часа в Литературен клуб „Перото” ще има затворено събитие за посетители.\r\n***\r\nОт 14.00 часа в зала 1 на НДК ще се състои първият концерт от Фолклорна танцова панорама – 2018.  Вторият концерт ще се проведе в същия ден и на същото мястото, но от 19.00 часа. \r\n***\r\nОт 19.30 часа в градинката Кристал ще се състои 13-ото издание на фестивала „СОФИЯ: ПОЕТИКИ“. \r\n***\r\nНа територията на Социален и младежки център „Конкордия България“ ще се проведе „Фестивал на талантите – твори, играй, забавлявай се!“. \r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16- годишна възраст. \r\n***\r\nВ Благоевград ще се проведе церемония по награждаване на музиканти с най-добри постижения за 2017 г.\r\n***\r\nОт 16.00 часа  в центъра на град Поморие ще започне за девета поредна година Фестивалът на клубовете за народни танци „Хоро край поморийския бряг“. \r\n***\r\nОт 10.00 часа в зала „Европа“ на Фестивален и конгресен център – Варна ще бъде открит XII Национален  конкурс за млади изпълнители на популярна песен „Морско конче”, Варна’2018 г.  \r\n***\r\nОт 10.00 до 17.00 часа с вход свободен в Парк-музей на бойната дружба – 1444 г. „Владислав Варненчик“ ще се проведе Ден на бащата, посветен на специалната връзка между таткото и детето. \r\n***\r\nОт 11.00 часа в Аспарухов парк ще се проведе традиционния празник „Аспарухово пее и танцува”.\r\n***\r\nОт 20.00 часа в гр. Белослав ще се проведе концерт, който е част от кампанията „Изпей „Обичам те!“ на български“.\r\n*** \r\nОт 11.00 часа в салона на НЧ „Искра“ Театър „Весел“ представя „Задави се Меца“ – детски куклен спектакъл, представен от ДКТ – Търговище. \r\n*** \r\nОт 19.00 часа в ДКС „Васил Левски“ ще се проведе концерт-спектакъл по повод 50-годишния юбилей на Детско-юношески фолклорен ансамбъл „Българче“. \r\n***\r\nОт 20.00 часа кметът на Община Видин Огнян Ценков ще присъства на освещаване на чешма в с. Слана бара. Тържественият водосвет ще бъде извършен от Видинския митрополит Даниил.\r\n*** \r\nОт 11.00 часа в Исторически музей започва инициативата „Семейна събота в музея“. \r\n*** \r\nОт 18.00 часа в НЧ „Братя Грънчарови -2002“ или /Летен театър/ ще започне  Девети  Национален фестивал на фолклорните танцови клубове и групи „Фолклорна броеница” 2018. \r\n***\r\nОт 10.00 часа на площадката пред Детското влакче в парк „Простор\" ще се проведе двадесетият Национален тракийски събор „Кърджали 2018“. \r\n***\r\nОт 10.00 часа на летищна писта Сапарева баня ще се състои тест драйв на мотор за хора с двигателни увреждания. \r\n***\r\nОт 10.00 до 14.00 часа в АРТ „Салон“ ще се състои среща под надслов „Нова енергия за Перник‘. \r\n***\r\nОт 10.00 часа в галерия „Любен Гайдаров“ ще се състои презентация на картини от фонда за Художествена галерия и изработване на копие на избрана картина – с участието на деца от пернишки училища.\r\n***\r\nОт 11.00 часа в голямо фоайе, ОДК ще се проведе съботно матине с участието на  хор „Родна песен” към ЦПЛР-ОДК Перник.\r\n***\r\nОт 10.00 часа на стадиона в Оризари ще се състои двудневно дрон състезание в свободен стил.\r\n***\r\nВ 11.00 часа в Конферентната зала на НБ „Иван Вазов“ ще се състои трета среща на форума „Бебеландия в библиотеката“, посветена на ранното детско четене.\r\n***\r\nОт 10.00 часа в местността Пчелина ще се проведе Осмото издание на Капански събор. Децата от танцов ансамбъл „Лудогорче“ ще открият програмата, а закриването  ще бъде с новата музикално-танцова постановка на Капански ансамбъл Разград – „Капанска сватба“. Постановката започва в 17.00 часа. Веднага след участието на Капански ансамбъл Разград от 18.00 часа започва заключителният концерт на „Канарите“.\r\n***\r\nОт 19.30 часа замъкът „Влюбен във вятъра“ официално ще открие туристически сезон 2018. \r\n***\r\nОт 09.00 часа в с. Ягодово  ще се състои Втори фолклорен празник „С мирис на теменуги“.\r\n***\r\nОт 16.00 часа в Оперния театър ще се състои симфоничен концерт. \r\n***\r\nОт 17.30 часа в Зрителна зала на Община Ямбол ще се състои Тържествен концерт „50 години Ямболска хорова школа“.", "date": "2018.06.16", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2018/06/16/2534862/nimh-zhalt-kod-za-intenzivni-valezhi-i-gramotevichni-buri-e-v-sila-za-tsyalata-strana-za-17-yuni.html", "text": "Жълт код за интензивни валежи и гръмотевични бури е в сила за цялата страна за 17 юни. Това сочи справка на сайта на Националния институт по метеорология и хидрология (НИМХ) при БАН. В цялата страна се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 30-35 л/кв.м.", "date": "2018.06.16", "title": "НИМХ: Жълт код за интензивни валежи и гръмотевични бури е в сила за цялата страна за 17 юни"}
{"url": "http://www.focus-news.net/news/2018/06/16/2534660/komsomolskaya-pravda-voislav-sheshel-predlaga-sarbiya-da-priznae-krim-za-chast-ot-rusiya.html", "text": "Председателят на втората по големина партия в Сърбия – Сръбската радикална партия Воислав Шешел призовава ръководството на страната да признае Крим за част от Русия, пише руският вестник „Комсомолская Правда“.\r\nПо думите на Шешел признаването на полуострова за руски ще покаже солидарност с Москва, която нееднократно е поддържала Сърбия в трудни моменти. Обръщението е направено в хода на парламентарно заседание.\r\n„Москва поддържа Белград по въпроса за Косово и Метохия. В същия момент Сърбия фактически не признава териториалната цялост на Русия“, зави Шешел.\r\nВъпросът за признаване на Крим за част от Русия ще бъде внесен в сръбския парламент през есента.\r\nПо-рано сръбският президент Александър Вучич е обяснявал защо Сърбия не може да признае Крим за руски – това би създало прецедент за признаването на Косово, което Белград счита за част от Сърбия. Юлиян Марков", "date": "2018.06.16", "title": "„Комсомолская Правда“: Воислав Шешел предлага Сърбия да признае Крим за част от Русия"}
{"url": "http://www.focus-news.net/news/2018/06/16/2534658/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп разкритикува своя предшественик Барак Обама, че е отстъпил Крим на Русия през 2014 г., пише The Hill.\r\nСпоред Тръмп Обама е отговорен за това, че Русия е присъединила полуострова, защото Путин не е уважавал Обама и САЩ при неговия мандат.\r\n„Президентът Обама загуби Крим, защото Путин не го уважаваше. Путин не уважаваше страната ни и не уважава Украйна“, уточни Тръмп. \r\n***  Президентът на САЩ Доналд Тръмп съобщи, че севернокорейските власти са започнали да завръщат останките на американските войници, изчезнали по време на Корейската война между 1950 и 1953 г., пише издаваният в щата Кентъки ежедневник   Lexington Herald.\r\nПо време на изказване в Белия дом Тръмп защити своята среща с лидера на Северна Корея Ким Чен-ун , заявявайки, че „те започнаха вече да предават останките на тези велики войници“. Според него така Пхенян показва уважение.\r\nДопълнително Тръмп заяви: „Когато Ким Чен-ун говори, народът му седи и гледа, искам и моя народ да направи същото“.\r\n***  Във вторник, докато вниманието на света бе съсредоточено върху срещата на високо равнище в Сингапур, две други страни отхвърлиха различията си и предприеха значителна крачка към края на десетилетия дълъг спор. В продължение на 27 години Македония и Гърция бяха заключени в спор за името на Македония. Новото споразумение между правителствата  на гръцкия премиер Алексис Ципрас и македонския премиер Зоран Заев, което ще промени официалното имена  на Република Северна Македония, дава възможност на страните да подобрят двустранните отношения и регионалния мир, пише .\r\nПромяната на името може да изглежда малка, но споразумението всъщност е значителен пробив в дипломатическия застой, който заплашваше амбициите на Македония за НАТО и Европейския съюз. Атина, която дълго време смяташе, че името „Македония“ предполага териториални претенции над един гръцки регион със същото име, е в спор с Македония след обявяването на нейната независимост от Югославия през 1991 г. Това напрежение кулминира в Гърция, блокирала членството на Македония в НАТО през 2008 г. и присъединителните преговори м ЕС една година по-късно. Съвсем наскоро, несъгласието относно името македонско летище и магистрала на Александър Велики доведе до обвинения в културно присвояване и възстанови враждата заради националната идентичност.\r\nВ този контекст споразумението за промяна на името е признание за двамата лидери, които продължават да водят преговори въпреки вътрешната опозиция и бремето на толкова много история. И двете страни ще спечелят от сделката. Македония ще излезе от изолация и ще има възможност да се стреми към европейска интеграция и членство в НАТО. Гърция ще се възползва от разрешаването на териториалния спор и премахването на постоянното национално главоболие. Същевременно, споразумението би могло да донесе и по-голяма стабилност на региона като цяло: не само би намалило напрежението между двмата съседи, но и предложеното на  Македония за приемане в ЕС и м НАТО ще ограничи намесата на Русия в Западните Балкани.\r\nСпоразумението е свидетелство за добросъвестните усилия на двете правителства и годините на преговорите, водени от ООН, които доведоха до този момент - но битката за този компромис далеч не е свършила. За да стане официалната промяна на името, тя трябва да бъде одобрена от гръцки и македонски парламенти и от македонската общественост на референдум. Това са сериозни пречки, особено в Гърция, където опозицията е внесла вот на недоверие срещу правителството на Ципрас заради споразумението. Македонската националистическа опозиция също изрази недоволство. Македонският президент Георги Иванов е отказал да подпише споразумението, което означава, че то ще трябва да премине през парламента два пъти, преди той да бъде задължен да го подпише.\r\nПрез следващите месеци те страни и политици трябва да подкрепят миротворците в Македония и Гърция, които настояват за парламентарна ратификация и за справедлив процес на референдума. Ако този дългоочакван компромис стане жертва на национализма и политическото удобство, това ще бъде един тъжен ден за дипломацията - и пропусната възможност, за което и двете страни скоро ще съжаляват.\r\n*** Министър-председателят на Турция Бинали Йълдъръм заяви, че извънредното положение в страната може да бъде отменено в средата на следващия месец, съобщава вестник Hurriyet.\r\n„Извънредното положение може да приключи на 17 или 18 юли. Мисля, че няма да бъде продължавано“, подчерта Йълдъръм в интервю за държавния телевизионен оператор TRT Haber.\r\nТурция обяви извънредно положение на 20 юли 2016 г., пет дни след опита за държавен преврат срещу президента Реджеп Тайип Ердоган, при който загинаха 250 души, а близо 2,2 хил. други бяха ранени. \r\nПо-рано този месец самият Ердоган също заяви, че правителството в Анкара може да прекрати извънредното положение след провеждането на президентските и парламентарните избори, насрочени за 24 юни.", "date": "2018.06.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/16/2534659/a1on-izcheznaliyat-srabski-novinar-stefan-tsvetkovich-e-nameren-zhiv-i-zdrav.html", "text": "Изчезналият сръбски новинар Стефан Цветкович е намерен жив и здрав, съобщава македонският телевизионен канал A1.on.\r\nНа извънредна пресконференция сръбският президент Александър Вучич е съобщил, че журналистът е открит „жив и здрав“.\r\n„Работихме упорито и бяхме подложени на критики, както страната така и аз“, каза Вучич\r\n„Искам да ви съобщя, че след 30 часа тежка и упорита работа получихме важна информация , че журналистът е открит и косъм от главата му не е паднал“, добави той.\r\nВучич обяви, че обществеността скоро ще разбере подробности по въпроса. Цветкович е открит в района на широкия център на Бяла Църква без видими наранявания. Юлиян Марков", "date": "2018.06.16", "title": "А1.оn: Изчезналият сръбски новинар Стефан Цветкович е намерен жив и здрав"}
{"url": "http://www.focus-news.net/news/2018/06/16/2534662/a1on-ekaterina-zaharieva-e-na-poseshtenie-v-grad-strumitsa.html", "text": "Вицепремиерът и министър на външните работи на България Екатерина Захариева е на посещение в македонския град Струмица, съобщава македонският телевизионен канал A1.on.\r\nКметът на град Струмица Коста Яневски посрещна по обяд българската делегация, предвождана от Екатерина Захариева.\r\nНа срещата присъстваха и депутатите Катерина Кузмановска и Костадин Костадинов, председателят на общинския съвет на Струмица Мариян Даскаловски и секретарят на общината Александър Оджаков. Бяха обсъдени важни актуални теми от различни области, а особен акцент беше поставен на трансграничното сътрудничество между  общините от двете страни на границата, съобщиха от Община Струмица.\r\nКметът Яневски отбеляза, че Община Струмица има постижение в реализацията на повече трансгранични проекти, които представляват добра основа за сътрудничество от двете страни на границата.\r\nМинистър Захариева заяви, че приятелството между двете страни е основа за изграждането на общоевропейското единство. Тя отбеляза, че правителството на Република България е отворено за сътрудничество и подкрепа на проекти от община Струмица, които още повече ще подобрят живота на гражданите.  Юлиян Марков", "date": "2018.06.16", "title": "A1.on: Екатерина Захариева е на посещение в град Струмица"}
{"url": "http://www.focus-news.net/news/2018/06/16/2534661/ea-daily-rusiya-republika-srabska-mozhe-da-stane-krepost-na-rusiya-na-balkanite.html", "text": "Според думите на Гускова, Европа и САЩ повече не могат да търпят това, че РС става все по самостоятелна, което блокира много инициативи на Запада за централизация на Босна и Херцеговина (БиХ): конкретно, Баня Лука (столицата на босненския ентитет РС) прекрати предаването на пълномощията на федералния субект в полза на Сараево. „И, разбира се, на тях никак не им се харесва това, че РС се ориентира към Русия. Това означава, че тя може да стане крепост на Русия и сръбското влияние на Балканите и това никак не влизаше в плановете на САЩ, когато те съчиняваха Дейтънския договор. Затова днес Западът е принуден да признае, че това споразумение е било грешка“, обясни експертът. Вместо унитарна БиХ и разбити, унижени сърби се получи жизнена и самостоятелна Република Сръбска, отбеляза Гускова.\r\n„Изхождайки от това, целта на дейността на Запада през последните години е следната: първо – да отстрани непослушния президент Милорад Додик, който пречи на БиХ да влезе в НАТО и Европейския съюз и не предава пълномощията на федералния окръг на Сараево; и второ – това е много важна цел и ние, руснаците, трябва да сме наясно с това – да се блокира засилването на Русия на Балканите, да се прекъснат добрите отношения между Путин и Додик и да се спре помощта от Москва за РС“, отбеляза историкът. Тя напомни, че за това се използват различни прийоми и вече може да се говори за установена западна методика за постигане на поставените цели.\r\n„Да си спомним опита за организиране на цветна улична революция в Баня Лука през май 2016 година. Но политиката на ръководството беше много обмислена и тази акция се провали. След това поискаха отмяна на празненствата за Деня на Република Сръбска на 9 януари. Видяхме изключително сериозна намеса на Запада, който зае антисръбска позиция по този въпрос. Отново и този път не успяха да сломят сърбите. Освен това, имаше опити за преформатиране на Конституцията на БиХ, за промяна на Дейтън, но тук Русия беше последователна в отстояването на принципите на Дейтънското споразумение, тя протестира срещу промяната на приетите в Съвета за сигурност решения“, обясни Гускова.\r\nЕкспертът също обърна внимание на това, че още един важен проблем, много актуален за БиХ, е пристигането на голямо количество имигранти от изток в тази балканска република. „Те създават свои селища, изграждат устойчив живот, но живеят според своите закони. Даже не бих нарекла това миграция. Ние отдавна пишем за спящи терористични клетки. В тези селища не влиза дори босненската полиция. Руски журналисти са ми разказвали, как са се опитвали да вземат интервюта в тези села, но по чудо са избегнали смъртта и не са успели да заснемат всичко, което се случва там. Това явление е крайно опасно за стабилността на БиХ, но Западът преднамерено поддържа това мигрантско движение“, подчерта тя.\r\nТрябва да се обърне внимание и на това, че в последно време нетърпеливият Запад се опитва да унищожи Додик като лидер на сърбите, преминавайки към наказателни мерки, продължи Гукова. През януари 2017 година против него са въведени санкции. Според мнението на САЩ, политикът се е озовал в санкционния списък, защото е възпрепятствал изпълнението на мирните споразумения от Дейтън, напомни още историкът. „Крайно интересна беше реакцията на Додик, която, лично аз, подкрепям. Той се гордее, че против него са въведени санкции и е доволен, че ограничителните мерки са лично срещу него, а не против Република Сръбска. Според неговото мнение, това означава, че той не търгува интересите на РС. Между другото, Министерството на външните работи на Русия осъди решително санкции на САЩ срещу президента на Република Сръбска Милорад Додик“, коментира Гускова.\r\nОтчитайки всичко това, експертът очаква, че днес, в навечерието на изборите „със сигурност ще има провокации и то не единични“. Наскоро на летището на Баня Лука граничарите на БиХ не пропуснаха в РС руския бизнесмен Константин Малофеев, който е трябвало да се срещне с Додик, напомни тя. Всичко това говори за сложната обстановка в БиХ, която става още по-напрегната преди изборите, уверена е Елена Гускова.\r\n„Каква е предизборната ситуация в РС на фона на засилващия се натиск на Запада преди всичко над Република Сръбска? За Запада е много важно опозицията в РС да е силна. Естествено, управляващата партия и президентът Додик трябва да запазят достиженията и преди всичко политическите, които дойдоха в резултат от неговото ръководство в РС“, поясни експертът.\r\nПрез октомври тази година за поста президент на РС ще се борят няколко кандидата, включително и от управляващата партия, продължи тя. „За да запази стабилността в БиХ, управляващата партия трябва да предложи кандидатура, която ще победи със сигурност. Първоначално се разглеждаха няколко кандидатури, но в крайна сметка остана една и предполагам, че настоящият президент е уверен в победата. Милорад Додик заедно с членовете на партията взе решение да издигне кандидатурата на сегашния министър-председател Желко Цвианович“, разказа Гускова.\r\n„Политическата предизборна картина в Република Сръбска е такава: опозицията ще издигне личности, които ще се противопоставят на предложението на партията на Додик, Това, най-вероятно, ще бъдат мъже, които вече са се доказали в политиката. Предизборната борба ще бъде крайно напрегната, включително и тази за място в Президиума на БиХ, където има намерение да се кандидатира самият Додик. Не се съмнявам в неговата победа. В момента много вестници в БиХ пишат, че това е изключително опасно за бъдещето на БиХ, защото ако Додик влезе в Президиума, той вече няма да бъде управляем за Запада“, предположи Елена Гускова. Според нейното мнение, може да се очаква, че най-голямото напрежение в хода на предизборната борба в БиХ ще бъде през септември, но провокации от страна на Запада могат да се очакват постоянно. „Убедена съм, че сега в Баня Лука със сигурност ще пристигнат представители на западните международни организации, за да се опитат да повлияят на разположението на силите преди изборите“, допусна експертът.\r\nКакто отбеляза експертът, представителите на босненските мюсюлмани в Президиума на БиХ и неговият действащ председател Бакир Изетбегович правят всичко възможно да дискредитират президента на РС. В отговор на въпрос, до каква степен може да се счита за обоснована критиката на Изетбегович по адрес на Додик за това, че неговата политика пречи на развитието не само на Босна и Херцеговина, като цяло, но и на самата Република Сръбска, Гускова потвърди, че проблемите в икономиката действително съществуват и това е известно на всички, включително и на Милорад Додик. „Но ние никога не трябва да забравяме, че Бакир Изетбегович използва всякакви методи за дискредитацията на Република Сръбска. Конкретно, той се опита да подаде жалба срещу РС в Международния съд в Хага, отричайки нейната легитимност. Такива неприятни, но не много силни убождания ще продължат и в бъдеще, защото Западът е разработил сериозна методика с различни провокации, особено, когато се появи необходимост да се смени властта. И тук Бакир Изетбегович е просто инструмент в ръцете на Запада. Вярно, самият той също е изпълнен с голяма неприязън към РС“, подчерта тя.\r\nВ отговор на молба да коментира случващото се в последно време сближение между Сърбия и Република Сръбска, експертът изрази мнение, според което РС вече повече от очевидно е станала център на сърбизма на Балканите. Според нейните думи, такова обединяващо начало не се вижда нито в Белград, нито на други места.\r\n„Но благодарение на вътрешната и външната политика на Додик, Баня Лука днес заема централно място в мислите на сърбите в другите балкански региони. Самата аз видях как на празнуването на Деня на Република Сръбска на 9 януари, Додик покани сърби от Черна гора, Сърбия, Македония, Румъния, Унгария и Албания. Това показва, че той държи много на единството на сръбското културно и духовно пространство на Балканите. Затова ми се струва, че сближаването между РС и Сърбия се случва по инициатива на Баня Лука и по-активните действия идват от Република Сръбска, а не от страна на Сърбия. Независимо от това, тази тенденция съществува и тя е много положителен факт, защото на сърбите винаги им е липсвало единство. Подобни симптоми говорят за това, че този път трябва да се стремим към победа, противопоставяйки на Запада своите духовни ценности и традиции, сред които главните са – вяра, опората на традиционното семейство, чувството за справедливост, независимостта и братството“, заключи Гускова.\r\nПревод и редакция:", "date": "2018.06.16", "title": "EA Daily (Русия): Република Сръбска може да стане крепост на Русия на Балканите"}
{"url": "http://www.focus-news.net/news/2018/06/16/2534858/ministar-ekaterina-zaharieva-prizova-za-yasna-data-za-chlenstvoto-na-makedoniya-v-es-obzor.html", "text": "Нашата цел е на 26 юни Македония да започне преговори за членство в ЕС, а на 11 юли да стане член на НАТО. И няма да пестим усилия, за да се случи това. Това каза вицепремиерът и министър на външните работи Екатерина Захариева в Скопие на официалното откриване на фестивала „One Love Tour 2018”. Изказването идва само ден преди подписването на договора между правителствата на Гърция и Македония, с който трябва да бъде решен дългогодишния спор за името Македония. По думите й премиерите на двете страни Алексис Ципрас и Зоран Заев имат пълната подкрепа на Европейския съюз за подписването на договора. На въпрос на македонски журналист дали за България е приемливо предложеното име – Република Северна Македония, Захариева уточни, че за България е приемливо всяко име. „Ние сме ви признали първи, но това, което е важно за нас, е да няма териториални претенции. Но договорът за добросъседство ще продължи да важи, няма да има никакви проблеми за тях. В договора между Гърция и Македония има текст, че той няма да бъде насочен към други държави, така че всичко е наред. Единственото, което искаме, е когато сте готови, да бъдем заедно в ЕС. Целта на нашето председателство беше да направим процеса по прием на Македония в ЕС необратим. Успяхме да деблокираме процес, който беше блокиран 15 г. Страните от Западните Балкани са в центъра на европейската външна политика – не го изпускайте този шанс“, каза Захариева. “Нищо не спечелихме с този 27-годишен спор, нищо не спечелиха гражданите на двете държави преди подписването на договора за добросъседство. И само ще спечелим, ако на 26 юни Македония започне преговорите за членство. В противен случай рискуваме най-ранната следваща възможност да бъде в края на 2020 г. Не мисля, че македонският народ заслужава това“, допълни още Захариева.\r\nМинистърът на външните работи на Македония Никола Димитров заяви от своя страна, че изборът ще бъде на гражданите и договорът с Гърция е под условие да има успешен референдум. „Ако гражданите решат, че искат такава Македония, с отворени врати, влизане в НАТО и кажат \"да\", парламентът и президентът трябва да кажат \"да\", заяви той. Попитан ще има ли проблеми за прокарване на договора с Гърция в македонския парламент Никола Димитров коментира: „Колкото по-големи пречки преодоляваме, толкова по-голяма ще бъде историческата победа и отварянето на вратите на бъдещето“. \"Македония не може да бъде щастлива, ако България не е щастлива, или Гърция, или Албания\", заяви министърът. „Утре е исторически ден, който отваря бъдещето. Една голяма стъпка в посока затваряне на въпрос, който е отворен толкова време, колкото има независима Македония, практически от 1991 година“, обясни той и уточни, че има сили в Македония които се борят за бъдещето, има и сили, които се борят за миналото. „Насърчени от Договора за добросъседство с България, това е нашият последен отворен въпрос“, изтъкна външният министър. „Много ще бъде важно този акт за името да отвори вратите на ЕС и на НАТО. Освен добросъседството с Гърция, македонските основни мотиви са отварянето на вратите, излизането от чакалнята, в която сме от много години“, заяви Никола Димитров. По думите му дълго време този въпрос е бил употребяван във вътрешната политика. \"Всеки път, когато такива въпроси са предмет на вътрешнополитическа битка, това води към лош край\", каза още той.", "date": "2018.06.16", "title": "Министър Екатерина Захариева призова за ясна дата за членството на Македония в ЕС (ОБЗОР)"}
{"url": "http://www.focus-news.net/news/2018/06/16/2534663/bsp-sofiya-poiska-ostavki-zaradi-provala-na-proekta-bronzovata-kashta-obzor.html", "text": "БСП - София поиска оставките на зам.-кмета на столицата Тодор Чобанов и на Малина Едрева като председател на Комисията по култура в СОС заради провала на Бронзовата къща. Това обяви председателят на Градския съвет на БСП - София Калоян Паргов пред журналисти. \r\nПаргов обърна внимание, че приключваме председателството си и няма Бронзова къща, а уж това е трябвало да бъде символа на приемствеността между двете българското и австрийското председателство. Паргов алармира, че за Бронзовата къща Столичният общински съвет е отпуснал над 95 хил. лв. и призова да се даде отчет за какво и къде са похарчени\r\nТой заяви, че това нещо изисква отговорност в първо лице единствено число и призова столичния кмет Йорданка Фандъкова да каже кой я е подвел. „Тук сме поставили въпроса за отговорността. Ясно казахме - оставка на Тодор Чобанов и оттегляне на г-жа Едрева от Комисията по култура и образование. Г-жа Фандъкова да не се крие зад тях, а да обясни. Ако тя не може да каже кой е виновен и кой я е подвел, следва тя да поеме тази отговорност“, обясни Паргов. Според него управляващите са сбъркали пътя и посоката, ако с провала си с Бронзовата къща се готвят да спечелят местните избори. \r\nСпоред БСП – София при Бронзовата къща е налице безобразно, ярко и нагло нарушаване на законите. БСП разкритикува управляващите столицата, че дори и рекламата на Бронзовата къща е незаконна. \r\nПреди БСП да му поискат оставката заместник-кметът на Столична община д-р Тодор Чобанов коментира тази възможност пред журналисти. \r\nТой отчете, че оставката му е искана вече няколко пъти. „Те са политици и това е тяхна работа“, каза Чобанов. \r\nАвторът има своите проблеми с изграждането, но ние правим всичко възможно той да спазва сроковете и ангажиментите, които са поети. Оттук нататък отговорността за изпълнението на една художествена творба е нейният автор. Информацията, която получаваме от Посолството на Австрия и от институциите, с които той партнира, е, че проблемите са от различно естество. Очевидно се работи в момента по обекта, но ако междинните етапи не се изпълнят – 18 юни е първият, просто ще прекратим проекта“, каза още зам.-кметът на София и уточни, че хора на общината всеки ден са на място и следят какво се случва там.\r\nДеница КИТАНОВА", "date": "2018.06.16", "title": "БСП - София поиска оставки заради провала на проекта „Бронзовата къща“ (ОБЗОР)"}
{"url": "http://www.focus-news.net/news/2018/06/16/2534665/sport-natsionalniyat-zhenski-otbor-po-voleybol-specheli-zlatnata-evropeyska-liga.html", "text": "Волейбол:Националният женски отбор по волейбол спечели Златната европейска лига. На финала в Будапеща българките се наложиха над представителките на Унгария 3:0 гейма (25:12 27:25 25:14). И двата отбора се класират за първото издание на Чалънджър купата, която ще събере шест отбора от целия свят между 20 и 25 юни, а победителят ще заслужи правото да играе в Лигата на нациите през следващата година.\r\nТурнирът ще се проведе в столицата на Перу Лима, а България е в група \"Б\" с тимовете на Пуерто Рико и Австралия.", "date": "2018.06.16", "title": "Спорт: Националният женски отбор по волейбол спечели Златната европейска лига"}
{"url": "http://www.focus-news.net/news/2018/06/16/2534668/sport-kristiyano-ronaldo-be-osaden-na-dve-godini-zatvor-za-ukrivane-na-danatsi-v-ispaniya.html", "text": "Футбол: В деня, в който Кристияно Роналдо вкара хеттрик на Испания, звездата на Реал Мадрид  постигна споразумение с държавната хазна на Испания и се призна за виновен за укриване на данъци. Той прие да бъде осъден на две години затвор условно и да плати санкция в размер на 18,8 милиона евро.\r\nРоналдо се е признал за виновен в четирите обвинения, които бяха повдигнати срещу него.", "date": "2018.06.16", "title": "Спорт: Кристияно Роналдо бе осъден на две години затвор за укриване на данъци в Испания"}
{"url": "http://www.focus-news.net/news/2018/06/16/2534664/b-92-sarbiya-poveche-ot-60-chuzhdi-razuznavatelni-sluzhbi-sa-aktivni-na-srabska-teritoriya.html", "text": "Повече от 60 чужди разузнавателни служби са активни на сръбска територия, заявява професор Милан Миялковски, бивш декан на Факултета по сигурност , съобщава сръбското радио Б-92.\r\nСпоред него положението в Сърбия и региона трябва да се разглежда като система за скачени съдове.  Миялковски посочи острия сблъсък в този район на геополитическите интереси на най-големите световни сили - Съединените щати, Русия и Китай, Турция като регионална сила, както и транснационалният фактор, пренебрегнат от мнозина - ислямистите.\r\nОт друга  страна е \"агресивната позиция\" на Запада, преди всичко на ЕС, по отношение на Косово и Метохия, продължи той.\r\nВъз основа на неговия опит и дългосрочния мониторинг на ситуацията Миялковски заяви, че Сърбия е \"наблюдавана\" от разузнавателните служби на около 60 държави.\r\n\"Имайки предвид, че те правят това почти три десетилетия, това означава, че те са създали такива позиции, такава влиятелна агентура в Сърбия, която е готова, обучена, образована да извършва различни подривни действия, започвайки с натиск, фалшиви новини, смущаващи обществеността, способностите им са забележителни  и постоянно се подсилват от различни дейности, преди всичко секретни, но и публични \", каза той.\r\nНа въпроса каква е основната цел, Миялковски отговори, че те искат да принудят Сърбия да признае колкото се може по-скоро „фалшивата държава Косово“. \"Тъй като съпротивата по този въпрос  нараства, може да се очаква, че те ще засилят различните видове натиск. Мисля, че това е начинът, по който трябва да погледнем сегашната ситуация в областта на сигурността и перспективите за  напред\", каза Миялковски. Юлиян Марков", "date": "2018.06.16", "title": "Б-92 (Сърбия): Повече от 60 чужди разузнавателни служби са активни на сръбска територия"}
{"url": "http://www.focus-news.net/news/2018/06/16/2534865/the-jerusalem-post-planat-za-mir-na-donald-tramp-e-bezsmislen.html", "text": "Говорителят на президента на палестинската автономия Набил Абу Рудейнех разкритикува американските усилия за насърчаване на миротворчески план между Израел и Палестина, твърдейки че предстоящата визита, в идната седмица от миротворческия екип за Близкия Изток на Белия дом, е „губене на време и е сигурно, че ще се провали“, пише израелското издание The Jerusalem Post.\r\nДокато палестинските лидери бойкотират Белия дом, след преместването на американското посолството в Ерусалим, миротворческият екип на САЩ, включващ Джаред Къшнър и Джейсън Грийнблат, ще се срещне с високопоставени представители в Ерусалим, Кайро, Аман, Доха и Рияд, но не и в Рамала.\r\nРудейнех предупреди САЩ да не подминават целенасочено палестинските власти и заяви, че американската страна прави опити „да раздели Ивицата Газа от Западния бряг“. Йонислав Дочев", "date": "2018.06.16", "title": "The Jerusalem Post: Планът за мир на Доналд Тръмп е „безсмислен“"}
{"url": "http://www.focus-news.net/news/2018/06/16/2534669/the-telegraph-angela-merkel-e-izpravena-pred-tezhak-vatreshno-koalitsionen-spor-za-migratsionnata-politika.html", "text": "Германският канцлер Ангела Меркел е изправена пред тежък вътрешно-коалиционен спор за миграционната политика, пише британският вестник The Telegraph.\r\nАнгела Меркел ще проведе последни разговори, за да спаси коалиционното си правителство този уикенд на фона на големия европейски разрив заради политиката по миграцията.\r\nГерманският канцлер е изправен пред открит бунт от вътрешния си министър Хорст Зеехофер заради плановете му да отблъсне мигрантите от германската граница. Меркел блокира мярката, но Зеехофер заплашва да я наложи едностранно, ако не постигне споразумение до понеделник – което би означавало, че трябва да го уволни.\r\nКато лидер на баварската партия – Християн-социалния съюз (CSU), Зеехофер може да я оттегли от коалицията, ако бъде уволнен, и да лиши Ангела Меркел от мнозинство в парламента.\r\nИ двете страни отказват да отстъпят, а немските политически коментатори в петък предупредиха, че това положение може да доведе до свалянето на правителството и дори да означава края на мандата на Меркел като канцлер.\r\n\"Краят на канцлерската кариера на Меркел никога не е бил толкова близо\", се казва в материал на вестник . Решението й от 2015 година да отвори границите на Германия за мигрантите внезапно и драматично се върна да я преследва. Юлиян Марков", "date": "2018.06.16", "title": "The Telegraph: Ангела Меркел е изправена пред тежък вътрешно-коалиционен спор за миграционната политика"}
{"url": "http://www.focus-news.net/news/2018/06/16/2534670/spor-za-dnevniya-red-provali-petachnoto-plenarnoto-zasedanie-obzor.html", "text": "Председателят на парламента Цвета Караянчева прекрати петъчното пленарно заседание и отмени провеждането на парламентарен контрол поради липса на кворум след поредица от скандали между управляващи и опозиция за дневния ред. Една от темите на раздора бе отстраняването на проф. Камен Плочев от длъжността управител на НЗОК. Всичко започна още от сутринта, когато председателят на Народното събрание Цвета Караянчева предложи допълнителни точки в дневния ред, сред които отстраняването на проф. Камен Плочев като управител на Здравната каса, промени  Закона за Министерство на вътрешните работи и в Закона за водите и предложенията й бяха приети. \r\nПГ на \"БСП за България\" изрази своето несъгласие и призова точките да отпаднат и постави ултиматум, че ако това не се случи, ще напусне пленарна зала. В крайна сметка точките не отпаднаха и цялата парламентарна група на \"БСП за България\" напусна залата. Недоволство изразиха и от страна на ДПС, тъй като според Движението не може такива важни точки да се включват по този начин в дневния ред. По-късно управляващи и опозиция се скараха за правилника за работа на Народното събрание, чуха се и заплахи за искане на оставката на председателя на парламента.\r\nКазусът бе провокиран от две предложения. Едното на Данаил Кирилов от ГЕРБ, който поиска удължаване на работата на парламента до изчерпване на законодателната програма. Другото на депутата от БСП Валери Жаблянов, който се върна в пленарна зала, за да поиска поименна проверка за наличие на кворум. Депутатите дебатираха кое трябва да се случи първо. В крайна сметка се даде предимство на  предложението на Данаил Кирилов и то бе подложено на гласуване и първоначално депутатите удължиха своето работно време. Впоследствие бе проведена и  поименна проверка за наличие на кворум, която установи 114 депутати в зала. Председателят на Народното събрание Цвета Караянчева обаче поиска 15-минутна почивка, но след нея кворумът в залата липсваше. \r\nТова доведе до решението й да прекрати заседанието и да отмени провеждането на парламентарен контрол с мотива, че повечето въпроси към министрите са от депутати от БСП, а тях ги няма в зала. \r\nСлед целия дебат управляващи и опозиция пренесоха дебата за дневния ред в кулоарите на Народното събрание и дадоха отделни брифинги по темата. Председателят на ПГ на ГЕРБ Цветан Цветанов зави, че поведението на БСП трябва да бъде осъдено. По думите му те  са саботирали законодателната дейност на парламента. \"Дори те бламираха собствените си законодателни предложения“, каза Цветанов и визира промените в Гражданския процесуален кодекс, внесени от БСП и заложени като четвърта точка в програмата за днешното пленарно заседание. Според него най-важното е, че БСП са се лишили от възможността да проведат парламентарен контрол. По отношение на една от най-дебатираните теми от дневния ред - оставката на проф. Камен Плочев, председателят на Здравна комисия и депутат от ГЕРБ д-р Даниела Дариткова коментира, че  НЗОК се нуждае от оперативно ръководство, което да търси решение на проблемите в сектор „Здравеопазване“. От своя страна заместник-председателят на ПГ на „БСП за България“ Жельо Бойчев обвини  управляващите, че искат да неглижират темата с отстраняването на проф. Камен Плочев от Здравната каса. „Тази сутрин бяха предложени три извънредни точки в дневния ред. Кога народните представители да се запознаят с тях и да бъдат пълноценни в дебата?“, попита заместник-председателят на ПГ на „БСП за България“ и попита как да се тълкуват ходовете на ГЕРБ. Според него парламентът трябва да даде ясен пример, че спазва правилата. \r\nСпоред \"Обединени патриоти\" председателят на парламента Цвета Караянчева е допуснала нарушаването на реда в залата, а БСП трябва да бъдат порицани за поведението си. \r\nДеница КИТАНОВА", "date": "2018.06.16", "title": "Спор за дневния ред провали петъчното пленарното заседание (ОБЗОР)"}
{"url": "http://www.focus-news.net/news/2018/06/16/2534671/evening-standard-donald-tramp-iska-horata-mu-da-go-slushat-vnimatelno-kakto-severnokoreytsite-kim-chen-un.html", "text": "Доналд Тръмп иска американците да го „слушат внимателно“ , както севернокорейците Ким Чен-ун, като по-късно заявява, че се шегува, пише лондонският вестник Evening Standard.\r\nСеверна Корея е обвинявана за нарушения на човешките права от страна на Организацията на обединените нации и неправителствени организации.\r\n\"Хей, той е ръководител на страната  и имам предвид, че той е силната фигура. Не позволява на никого да мисли нещо различно\", каза в интервю за \"Фокс Нюз“ Доналд Тръмп.\r\nТой каза още, че властта на Ким не трябва да се подценява.\r\n„Той говори и хората му го слушат внимателно. Бих искал моите хора да правят същото \", добави той.\r\nПо-късно той направи забележка на репортер, който попитал за думите му, казвайки, че \"се шегува\" и репортерът не \"разбира от сарказъм\".\r\nДоналд Тръмп също небрежно споменава възможността генерали в Северна Корея да бъдат измъчвани или убивани, казвайки, че са били \"уволнени…уволнени звучи добре“\r\nОт историческата си среща в Сингапур във вторник президентът понижи нарушенията на правата на човека в Северна Корея, като в нарича Ким \"корав човек\", а не убиец. Юлиян Марков", "date": "2018.06.16", "title": "Evening Standard: Доналд Тръмп иска хората му да го „слушат внимателно“, както севернокорейците Ким Чен-ун"}
{"url": "http://www.focus-news.net/news/2018/06/16/2534672/povishavaneto-na-energiynata-i-natsionalnata-sigurnost-v-yugoiztochna-evropa-beshe-obsadeno-na-konferentsiya-v-sofiya-obzor.html", "text": "Повишаването на енергийната и националната сигурност в Югоизточна Европа беше обсъдено на конференция в София. Обект на дискусия бяха теми, свързани със сигурността на енергийните доставки на страните от Югоизточна Европа, както и технологиите за повишаване надеждността на енергийната инфраструктура. \r\nЗаместник-министърът на енергетиката Жечо Станков уточни, че повишаването на енергийната сигурност може да се гарантира само чрез изграждане на липсващата инфраструктура. По думите му то е и един от основните стълбове на Европейския съюз. „Добрата новина за тази седмица е, че успяхме да приключим досието за възобновяема енергия от пакета „Чиста енергия за всички европейци“ и поставихме една обща цел на европейско ниво от 32%“, каза още Станков.\r\nПоканен за участие в конференцията беше и вицепремиерът и министър на отбраната Красимир Каракачанов, но заради важно пътуване не можа да присъства. От негово име беше прочетено поздравление, в което се посочваше, че в днешното непрекъснато променящо се ежедневие енергийната сигурност става приоритет за всички в Европейския съюз. „Със силна политическа воля и подобни инициативи можем заедно да търсим най-добрите решения, касаещи както националната сигурност на България, така и тази на Югоизточна Европа“, се казва още в съобщението от Каракачанов.\r\nГеорги Кръстев от Съвета по национална сигурност изтъкна, че от наличието на енергийна сигурност зависи гарантирането на сигурността в държавата. Той посочи, че дори в сферата на отбраната вече се говори за използването на високи технологии, които зависят от информационните системи и енергията.\r\nПроф. Димитър Димитров, ръководител катедра „Национална и регионална сигурност“ и „Ядрена сигурност“ в УНСС, обясни, че повечето хора, които работят в ядрената сигурност в момента, са пред пенсиониране и съвсем скоро ще трябват нови кадри. „Международната агенция IAEA създаде една международна академична мрежа за обучение в областта на ядрената сигурност и ние станахме нейни членове. И направихме програмата за ядрена сигурност, която се оказа, че има почва в България. Миналата година завърши първата група от обучаващи се магистри, а след десетина дни предстои и да завърши и втората. Обучаваме студенти главно от развиващите се страни от Африка и от Азия“, обясни проф. Димитров и посочи, че това е гаранция, че ще има обучени хора, които да работят в тази област.\r\nДимитър Куюмджиев, експерт по сигурността на енергийните доставки в Българския енергиен и минен форум, коментира, че ключов момент за енергийната сигурност е физическата защита на съоръженията, които доставят енергия. „Уязвимостта на една такава инфраструктура се определя от това до каква степен има риск от нейното частично или пълно разрушаване, така че да се прекъсне нейното функциониране“, каза още той и обясни, че има много предизвикателства пред енергийната сигурност, които могат да се разделят на краткосрочни и дългосрочни. „Краткосрочните са неизбежните технически проблеми, а дългосрочните са промяна в геополитическата конюнктура, промяна на пазарите, терористичните заплахи в последните години и др.“, поясни Куюмджиев. Той посочи, че за да се определи една енергийна инфраструктура, че е критична, тя трябва да отговаря на определени критерии – брой на загинали и ранени, какви ще са последиците от прекъсването на достъпа до тази енергия и др.\r\nСъбитието беше организирано от Българския енергиен и минен форум в партньорство с Университета за национално и световно стопанство като част от календара на Българското председателство на Съвета на ЕС. В конференцията взеха участие голям брой посланици и специалисти от страни-членки на ЕС.\r\nЦветилена СИМЕОНОВА", "date": "2018.06.16", "title": "Повишаването на енергийната и националната сигурност в Югоизточна Европа беше обсъдено на конференция в София (ОБЗОР)"}
{"url": "http://www.focus-news.net/news/2018/06/16/2534666/the-guardian-arestuvaha-bivshiya-satrudnik-na-donald-tramp-pol-manafort.html", "text": "Арестуваха бившия сътрудник на Доналд Тръмп и ръководител на кандидатпрезидентската му кампания Пол Манафорт заради опити да повлияе на свидетели по разследването на специалния прокурор Робърт Мюлер, пише британският вестник The Guardian.\r\n69-годишният Манафорт се превърна във втория бивш помощник на Тръмп, който влиза в затвора по обвинения, повдигнати от специалния съветник Роберт Мюлер, който разследва намесата на Русия в президентските избори и връзките между помощниците на Тръмп и Москва.\r\nТрима други бивши помощници, включително бившият съветник по националната сигурност Майкъл Флин, са обвинени и сътрудничат с екипа на разследващите агенти на Мюлер. Бившият съветник по външната политика Георгиос Пападопулос беше задържан за кратко. Обвиненията срещу Манафорт, които той отрича, не са свързани с работата му по кампанията Тръмп или руските опити за намеса по време на изборите през 2016 г.\r\nМакар и Тръмп да се е дистанцирал от Манафорт, арестът вероятно ще доведе до натиск върху Белия дом. Мюлер поиска от президента да се яви на интервю, нещо на което досега Тръмп се противопоставя.\r\nЧасове след като Манафорт е бил вкаран в затвора, Тръмп пише в социалната мрежа „Туитър“: \"Уау, каква тежка присъда за Пол Манафорт.\" Манафорт не е бил съден или осъден.\r\nТой добави: \"Знаете ли, Пол Манафорт работи за мен за много кратък период от време. Работил е за Роналд Рейгън. Работил е за Боб Доул. Работил е за Джон Маккейн или фирмата му е работила за него. Работил е за много други републиканци. Той работи за мен, какво, в продължение на 49 дни или нещо подобно? Много кратък период от време“\r\nВсъщност Манафорт ръководи кампанията му в продължение на пет месеца и продължи да съветва Тръмп през преходния период.\r\nПрокурорите твърдят, че Манафорт се е опитвал да повлияе на  свидетели по своя случай, като се е свързвал с тях и се е опитал да координира показанията им . Манафорт им е казвал да кажат, че тяхната работа заедно, е била да повлияят на европейски политици от името на Украйна, в Европа, но не и в САЩ.\r\nМанафорт, който е изправен пред обвинения в пране на пари, данъчни измами, пропуск  да се регистрира като чуждестранен агент и възпрепятстване на правосъдието, е изправен пред присъда до 20 години затвор за обвиненията, с които е изправен в окръг Колумбия. Той също така е изправен пред 270 години затвор по обвинение в окръжния съд във Вирджиния, което означава, че може да прекара остатъка от живота си в затвора, ако бъде осъден. Юлиян Марков", "date": "2018.06.16", "title": "The Guardian: Арестуваха бившия сътрудник на Доналд Тръмп Пол Манафорт"}
{"url": "http://www.focus-news.net/news/2018/06/16/2534857/ivaylo-konstantinov-nsapb-utochnihme-marshrutite-na-protestite-za-25-yuni-sreshtu-zakonoproekta-za-avtomobilna-kamara-sledvashtata-data-e-28-i.html", "text": "Уточнихме броя на превозните средства и маршрутите на протестите за 25 юни срещу законопроекта за автомобилна камара, следващата дата е 28-и. Това каза в интервю за седмичното публицистично предаване „Метроном“ на Радио „Фокус“ Ивайло Константинов, изпълнителен директор на Национално сдружение на автобусните превозвачи в България. „На 14-и, малко пред протеста всъщност беше проведено общо събиране на всички сдружение, уточни се маршрутът на броя автобуси, които ще участват на 25-и. Уточни се следващата дата на протеста, която е 28-и също с маршрут, с брой превозни средства, които ще участват. Така че далеч сме от мисълта да притискаме“, заяви той. „Надяваме се на смислен диалог и вносителите да разберат, че ние не сме против обединението на бранша, а на такова, което да гарантира идентичността на всички обединили се, на техния бизнес и на свободата им най-вече да се сдружават. Оценяваме готовността за отстъпки, която декларира Цветанов и сме готови на какъвто и да е диалог, когато и да е“, обясни Константинов. Той отбеляза, че е разписал писмо, с което ще бъде отправено за искане за започване на диалога.", "date": "2018.06.16", "title": "Ивайло Константинов, НСАПБ: Уточнихме маршрутите на протестите за 25 юни срещу законопроекта за автомобилна камара, следващата дата е 28-и"}
{"url": "http://www.focus-news.net/news/2018/06/16/2534667/the-independent-es-se-podgotvya-za-vazmozhnostta-brekzit-da-bade-otlozhen.html", "text": "Европейският съюз се подготвя за възможността Брекзит да бъде отложен, пише британският вестник The Independent.\r\nЕвропейският съюз се подготвя за възможността за отлагане на Брекзит, тъй като преговорите с Обединеното кралство изглежда все по-малко вероятно да доведат до продуктивен край във времето.\r\nВътрешните документи, изготвени от Европейския съвет, показват, че блокът планира какво да прави \"в случай, че Обединеното кралство все още е член на Съюза\" след март 2019.\r\nОтделно длъжностните лица на Европейската комисия обсъждат подробно практическите въпроси, свързани с удължаването на разговорите на Брекзит, според източници, цитирани от германския вестник .\r\nИрландският премиер Лио Варадкар заяви тази седмица, че има \"редица различни сценарии, които биха могли да възникнат, ако няма сделка до март“ - признавайки, че\" е възможно да се удължи член 50, за да може преговорите да се проведат \".\r\nПо принцип процедурата  по член 50 продължава точно две години, но могат да бъдат удължени с изричното и единодушно разрешение на всички държави-членки на ЕС. Всяко значително удължаване може да означава, че Великобритания ще трябва да проведе избори за Европейски парламент през май следващата година. Юлиян Марков", "date": "2018.06.16", "title": "The Independent: ЕС се подготвя за възможността Брекзит да бъде отложен"}
{"url": "http://www.focus-news.net/news/2018/06/16/2534675/anadolu-agency-lider-na-pakistanskite-talibani-e-ubit-v-afganistan-ot-bezpiloten-samolet.html", "text": "Лидер на пакистанските талибани Молла Фазлула  е убит от американски безпилотен самолет  в провинция Кунар, Афганистан, предава Anadolu Agency.\r\nФазлула е обявен за издирване от Държавния департамент на САЩ и за главата му е обявена награда. Информацията за ликвидирането му е подал  заместник-министъра на отбраната на Афганистан  Мохамад Радманеш.\r\nИзточници на пакистанските талибани са потвърдили смъртта на лидера си, като са обявили, че ще направят по-пространно изявление в близките часове.\r\nМолла Фазлула е избран за лидер на пакистанската групировка Терек-е-Талибан през 2013 година след като неговият предшественик Хикимулла Мехсуд също е ликвидиран с помощта на американски безпилотен апарат.  Юлиян Марков", "date": "2018.06.16", "title": "Anadolu Agency: Лидер на пакистанските талибани е убит в Афганистан от безпилотен самолет"}
{"url": "http://www.focus-news.net/news/2018/06/16/2534674/ria-novosti-v-meksiko-sa-ubiti-shestima-politsai-v-prestrelka-s-banditi.html", "text": "В мексиканския щат Пуебла шестима полицаи са убити в престрелка с бандити, източващи гориво от петролопровод, предава РИА Новости, като се позовава на портала .\r\nТози вид нелегален бизнес е много разпространен в латиноамериканската страна. Ежегодните загуби от кражба на петролни продукти от тръбопроводи в Мексико достигат един милиард долара. Юлиян Марков", "date": "2018.06.16", "title": "РИА Новости: В Мексико са убити шестима полицаи в престрелка с бандити"}
{"url": "http://www.focus-news.net/news/2018/06/16/2534676/pregled-na-osnovnite-temi-v-britanskiya-pechat-agentsiya-fokus.html", "text": "Арестуваха бившия сътрудник на Доналд Тръмп и ръководител на кандидатпрезидентската му кампания Пол Манафорт заради опити да повлияе на свидетели по разследването на специалния прокурор Робърт Мюлер, пише британският вестник The Guardian.\r\n69-годишният Манафорт се превърна във втория бивш помощник на Тръмп, който влиза в затвора по обвинения, повдигнати от специалния съветник Роберт Мюлер, който разследва намесата на Русия в президентските избори и връзките между помощниците на Тръмп и Москва.\r\nТрима други бивши помощници, включително бившият съветник по националната сигурност Майкъл Флин, са обвинени и сътрудничат с екипа на разследващите агенти на Мюлер. Бившият съветник по външната политика Георгиос Пападопулос беше задържан за кратко. Обвиненията срещу Манафорт, които той отрича, не са свързани с работата му по кампанията Тръмп или руските опити за намеса по време на изборите през 2016 г.\r\nМакар и Тръмп да се е дистанцирал от Манафорт, арестът вероятно ще доведе до натиск върху Белия дом. Мюлер поиска от президента да се яви на интервю, нещо на което досега Тръмп се противопоставя.\r\nЧасове след като Манафорт е бил вкаран в затвора, Тръмп пише в социалната мрежа „Туитър“: \"Уау, каква тежка присъда за Пол Манафорт.\" Манафорт не е бил съден или осъден.\r\nТой добави: \"Знаете ли, Пол Манафорт работи за мен за много кратък период от време. Работил е за Роналд Рейгън. Работил е за Боб Доул. Работил е за Джон Маккейн или фирмата му е работила за него. Работил е за много други републиканци. Той работи за мен, какво, в продължение на 49 дни или нещо подобно? Много кратък период от време“\r\nВсъщност Манафорт ръководи кампанията му в продължение на пет месеца и продължи да съветва Тръмп през преходния период.\r\nПрокурорите твърдят, че Манафорт се е опитвал да повлияе на  свидетели по своя случай, като се е свързвал с тях и се е опитал да координира показанията им . Манафорт им е казвал да кажат, че тяхната работа заедно, е била да повлияят на европейски политици от името на Украйна, в Европа, но не и в САЩ.\r\nМанафорт, който е изправен пред обвинения в пране на пари, данъчни измами, пропуск  да се регистрира като чуждестранен агент и възпрепятстване на правосъдието, е изправен пред присъда до 20 години затвор за обвиненията, с които е изправен в окръг Колумбия. Той също така е изправен пред 270 години затвор по обвинение в окръжния съд във Вирджиния, което означава, че може да прекара остатъка от живота си в затвора, ако бъде осъден.\r\n***Европейският съюз се подготвя за възможността Брекзит да бъде отложен, пише британският вестник The Independent.\r\nЕвропейският съюз се подготвя за възможността за отлагане на Брекзит, тъй като преговорите с Обединеното кралство изглежда все по-малко вероятно да доведат до продуктивен край във времето.\r\nВътрешните документи, изготвени от Европейския съвет, показват, че блокът планира какво да прави \"в случай, че Обединеното кралство все още е член на Съюза\" след март 2019.\r\nОтделно длъжностните лица на Европейската комисия обсъждат подробно практическите въпроси, свързани с удължаването на разговорите на Брекзит, според източници, цитирани от германския вестник .\r\nИрландският премиер Лио Варадкар заяви тази седмица, че има \"редица различни сценарии, които биха могли да възникнат, ако няма сделка до март“ - признавайки, че\" е възможно да се удължи член 50, за да може преговорите да се проведат \".\r\nПо принцип процедурата  по член 50 продължава точно две години, но могат да бъдат удължени с изричното и единодушно разрешение на всички държави-членки на ЕС. Всяко значително удължаване може да означава, че Великобритания ще трябва да проведе избори за Европейски парламент през май следващата година.\r\n***Германският канцлер Ангела Меркел е изправена пред тежък вътрешно-коалиционен спор за миграционната политика, пише британският вестник The Telegraph.\r\nАнгела Меркел ще проведе последни разговори, за да спаси коалиционното си правителство този уикенд на фона на големия европейски разрив заради политиката по миграцията.\r\nГерманският канцлер е изправен пред открит бунт от вътрешния си министър Хорст Зеехофер заради плановете му да отблъсне мигрантите от германската граница. Меркел блокира мярката, но Зеехофер заплашва да я наложи едностранно, ако не постигне споразумение до понеделник – което би означавало, че трябва да го уволни.\r\nКато лидер на баварската партия – Християн-социалния съюз (CSU), Зеехофер може да я оттегли от коалицията, ако бъде уволнен, и да лиши Ангела Меркел от мнозинство в парламента.\r\nИ двете страни отказват да отстъпят, а немските политически коментатори в петък предупредиха, че това положение може да доведе до свалянето на правителството и дори да означава края на мандата на Меркел като канцлер.\r\n\"Краят на канцлерската кариера на Меркел никога не е бил толкова близо\", се казва в материал на вестник . Решението й от 2015 година да отвори границите на Германия за мигрантите внезапно и драматично се върна да я преследва.\r\n***Доналд Тръмп иска американците да го „слушат внимателно“ , както севернокорейците Ким Чен-ун, като по-късно заявява, че се шегува, пише лондонският вестник Evening Standard.\r\nСеверна Корея е обвинявана за нарушения на човешките права от страна на Организацията на обединените нации и неправителствени организации.\r\n\"Хей, той е ръководител на страната  и имам предвид, че той е силната фигура. Не позволява на никого да мисли нещо различно\", каза в интервю за \"Фокс Нюз“ Доналд Тръмп.\r\nТой каза още, че властта на Ким не трябва да се подценява.\r\n„Той говори и хората му го слушат внимателно. Бих искал моите хора да правят същото \", добави той.\r\nПо-късно той направи забележка на репортер, който попитал за думите му, казвайки, че \"се шегува\" и репортерът не \"разбира от сарказъм\".\r\nДоналд Тръмп също небрежно споменава възможността генерали в Северна Корея да бъдат измъчвани или убивани, казвайки, че са били \"уволнени…уволнени звучи добре“\r\nОт историческата си среща в Сингапур във вторник президентът понижи нарушенията на правата на човека в Северна Корея, като в нарича Ким \"корав човек\", а не убиец.", "date": "2018.06.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/16/2534677/do-2021-g-sofiyska-voda-shte-vavede-uv-tretirane-na-piteynata-voda-obzor.html", "text": "До 2021 г. „Софийска вода“ ще въведе UV третиране на питейната вода. Това съобщи пред медии в Пречиствателна станция за питейни води „Бистрица\" изпълнителният директор на „Софийска вода“ Васил Тренев. „Планирали сме 2020-2021 г. да въведем по-модерен метод за пречистване на питейната вода от органични замърсители чрез UV третиране на водата. В 5-годишния бизнес план, утвърден от КЕВР нашата идея е да започнем с UV лампи. Това е цялостна система. Идеята е да въведем такова нещо на вход на „Бистрица“, за да го тестваме и след това да го въведем в цялостната система“, обясни Тренев. По думите му това е доказан метод на много други места извън България, но имат намерение да го пробват и тук като надеждно третиране на питейната вода. Той уточни, че методът има за цел да премахва органични замърсители.\r\nПавел Зеленков – мениджър на „Пречиствателна станция за питейна вода“ към „Софийска вода“, допълни, че UV лъчението е с цел да бъдат премахнати всички микроорганизми. „Въпреки UV лъчението ще остане и хлорирането на водата. Целта е да има остатъчен хлор във водопроводната мрежа. Едното съоръжение не заменя другото, а го надгражда, като по този начин получаваш по-добри резултати“, каза още Зеленков.\r\nПредимството на UV третирането на питейната вода е, че ще разрушава напълно ДНК-то на микроорганизмите, като така ще бъде сигурно, че те нямат да се възстановят отново на по-късен етап по водопроводната мрежа.\r\nТренев уточни, че столичани пият най-качествената вода в Европа. Той подчерта, че осигуряват гарантирано качество на водата, която дистрибутират на клиентите си в София. По думите му пречиствателната станция в „Бистрица“ е най-голямата и модерна в България. \r\nСтарши мениджър в Лабораторно-изпитвателния комплекс (ЛИК) Весела Стефанова подчерта, че няма уран, тежки метали и радиоактивни вещества в питейната вода на София. Тя обясни защо да пием вода от чешмата, като посочи, че водата е мека и не оставя почти никакви остатъци от минерални наслагвания по електроуреди. „Не е задължителна употребата на соли. Магнезият е много важен елемент за борбата със стреса. Калций и магнезий се съдържат в точна комбинация във водата, която тече от чешмата ни“, обясни тя и уточни, е няма опасност малките деца да пият вода от чешмата. \r\nВасил Тренев коментира още, че ако бъде възложено на „Софийска вода“ да ремонтира яз. „Бели Искър“, ще го направи. Той уточни, че винаги са изявявали желание да направят втората част от ремонта. Работната група, създадена от МРРБ работи и най-вероятно съвсем скоро ще излезе със становище кой проект ще бъде подходящ да бъде изпълнен. След това очакваме цялата инициатива да се финансира от МРРБ. Ние ще участваме активно“, коментира Тренев. \r\nЛюба АЛЕКСИЕВА", "date": "2018.06.16", "title": "До 2021 г. „Софийска вода“ ще въведе UV третиране на питейната вода (ОБЗОР)"}
{"url": "http://www.focus-news.net/news/2018/06/16/2534678/sport-izigraha-se-tri-macha-ot-programata-na-svetovnoto-parvenstvo-po-futbol-v-rusiya.html", "text": "Футбол:В петък се изиграха три мача от програмата на Световното първенство по футбол в Русия. В най-интересния мач за деня Португалия и Испания не успяха да излъчат победител в мач с шест гола, завършил 3:3 с хеттрик на звездата на Португалия Кристияно Роналдо, който участва в четвърто световно първенство. В другия мач от същата група Иран победи Мароко с 1:0 с автогол в последната минута от допълнителното време, дадено от съдията. В мач от група „А“ Уругвай победи Египет с 1:0 с гол в последните минути на мача. За Египет не взе участие Мохамед Салах, който остана сред резервите.", "date": "2018.06.16", "title": "Спорт: Изиграха се три мача от програмата на Световното първенство по футбол в Русия"}
{"url": "http://www.focus-news.net/news/2018/06/16/2534682/afp-nikaragua-e-dalech-ot-konsensus-katolicheskata-tsarkva-se-opitva-da-bade-posrednik.html", "text": "Никарагуа е далеч от консенсус, Католическата църква се опитва да бъде посредник, предава AFP.\r\nВлиятелни католически епископи се опитаха да дадат старт на преговори, които да спрат все по-задълбочаващата се политическа и социална  криза в страната, обхваната от протести, в които загинаха най-малко 170 души.\r\nВ петък сутринта епископите призоваха президентът Даниел Ортега да допусне представители на международни правозащитни организации да извършат независимо разследване на случаите на насилие в страната.\r\nПравителството обаче заяви, че ще допусне международните организации, само ако бъдат премахнати блокадите по пътищата из страната. Опозиционните групи обаче категорично отказват да премахнат блокадите и диалогът изглежда трудно постижим.\r\nМного опозиционни активисти призовават за предсрочни президентски избори, като се надяват по този начин да свалят от власт президента Ортега, който управлява трети последователен мандат, изтичащ през 2021 година. Юлиян Марков", "date": "2018.06.16", "title": "AFP: Никарагуа е далеч от консенсус, Католическата църква се опитва да бъде посредник"}
{"url": "http://www.focus-news.net/news/2018/06/16/2534680/pregled-na-mezhdunarodnite-novini-do-6-chasa-agentsiya-fokus.html", "text": "Бившият министър-председател Никола Груевски, анализирайки споразумението между Македония и Гърция за името, заяви, че това е национално бедствие.\r\n\"Всеки, който чете това споразумение, се отървава от много дилеми. Всичко, което не му беше ясно, стана ясно за него. Видно е за всички, защо ВМРО-ДПМНЕ, в годините, когато бе на власт, въпреки усилията, не успя да намери решение на спора, открит от Гърция и свързан с името. Не защото аз като премиер по това време, или партията ВМРО-ДПМНЕ, или правителството не сме имали достатъчно воля, или не сме искали страната да стане член на НАТО и Европейския съюз, тъй като често ни обвиняваха а и днес все още ни обвиняват , а защото другата страна компромисът , предполагаше приемането на нещо, което е пълно национално триумф за тях, и пълно национално бедствие за Македония. Ние не приехме това. Става ясно на всички, че без национално предателство споразумение за този въпрос с нашия южен съсед не е възможно. Не го приех. Става ясно на всички какво и защо се случва в Македония през последните 4 години“, заяви Груевски от профила си в социалната мрежа „Фейсбук“.\r\n***Ръководителят на кампанията на Доналд Тръмп Пол Манафорт е изпратен в затвора, гаранцията му е отменена.\r\nФедералният съдия Ейми Берман е отменила гаранцията му поради обвинения, че се опитва да влияе върху свидетели по разследването на специалния прокурор Робърт Мюлер за намесата на Русия в кандидатпрезидентската кампания на Доналд Тръмп.\r\nМанафорт е обвинен за пране на пари, данъчни и банкови измами и досега беше под домашен арест.\r\nДоналд Тръмп е нарекъл решението за изпращане в затвора на 69-годишния Манафорт „нечестно“.\r\n„Каква тежка присъда за Пол Манафорт, който е представлявал Роналд Рейгън, Боб Доул и много други водещи политици и кампании. Не знаех, че Манафорт е начело на мафията. Много нечестно!“, написа американският президент в социалната мрежа „Туитър“. \r\n***Бившият испански премиер Мариано Рахой се отказа от депутатското място , съобщават от Испанската народна партия.\r\nМариано Рахой се отказа от депутатското си място в Долната камара на испанския парламент, като от Народната партия напомниха, че по-рано бившият премиер обяви, че ще прекрати политическата си кариера.\r\nПравителството,  ръководено от Мариано Рхаой  загуби вот на недоверие на  1 юни. Той е начело на Народната партия от 2004 година.\r\n***Договорът за добросъседство с България може само да се заздрави от договора с Гърция за името на Македония, заяви в Струмица македонският премиер Зоран Заев след среща с вицепремиера и министър на външните работи на България Екатерина Захариева.\r\nВ него са включени клаузи, които ясно указват, че този договор няма да промени договорите, подписани преди него. Попитан дали страната му е готова да даде допълнителни гаранции на България във връзка с промяната на името, македонският премиер отговори, че в предстоящите месеци Македония е готова да даде „всякакви“ гаранции и че договорът за добросъседство има не само писмена форма, но и дух, и духът на този договор е много важен за приятелството между македонския и българския народ.\r\nНа въпрос дали очаква покана от НАТО и ЕС след подписване на договора с Гърция, Заев отговори, че Договорът за добросъседство с България е насочил вниманието на международните организации към Македония и региона, и предстоящият договор с Гърция показва европейското поведение на страната му. Зоран Заев отбеляза, че в момента погледите на Европа са насочени към нашия регион и изтъкна ролята на България в процеса на евроинтеграция на Западните Балкани. Македонският премиер похвали ангажираността на българския премиер и готовността му за сътрудничество с македонските власти.\r\nЗоран Заев отбеляза, че протестите в Македония и Гърция срещу договора между двете страни са част от демокрацията и припомни, че и след подписването на договора с България е имало протести, но сега, 10 месеца по-късно, ползите от договора се усещат ясно от народите ни.\r\nТой отбеляза, че откакто е сключен договорът за добросъседство с България стокообменът между двете страни се е увеличил, както и културният обмен.\r\nВ Струмица се играе постановката „Железния светилник“, която ще бъде представена и в други градове в Македония. Предстои и българо-македонски фолклорен фестивал.\r\n***Депутатът Йорго Урсузидис от СИРИЗА от трибуната на гръцкия парламент се обърна към \"приятелите от Северна Македония\" на език, който е разбираем за тях. Ако внимателно се слуша  обръщението става ясно, че в този език има повече български елементи, освен например думата \"приятели\" и други, които са подобни и при българите, и при македонците.\r\nБългарските медии с право заявиха, че е говорил на чисто български език. “Денешен“ заяви, че въпреки намеренията му са били добри, депутатът от СИРИЗА се обърна на български език, за което свидетелстват думите, които той използва: \"Както се разбрахме\", \"Всичко\", \"разделя\", \"да видим\", \"това \",\" Сътрудничество \"и други. Някои думи като, например, \"това\" се употребява в Струмишко, вероятно и в Егейска Македония, но целия контекст на изречението на гръцкия депутат, включително и акцентът насочва повече към България, отколкото към Македония.\r\nНа този фон, дузина медии съобщиха, че гръцкият депутат се е обърнал на македонски език. В края на краищата ето какво каза гръцкият депутат:\r\n\"Приятели од Северна Македония, както се разбрахме, време е да оставиме назад всичко което ни разделя и да видим напред това което е заимнето приятелство и сотрудничевство, и любовта\".\r\n***Председателят на втората по големина партия в Сърбия – Сръбската радикална партия Воислав Шешел призовава ръководството на страната да признае Крим за част от Русия.\r\nПо думите на Шешел признаването на полуострова за руски ще покаже солидарност с Москва, която нееднократно е поддържала Сърбия в трудни моменти. Обръщението е направено в хода на парламентарно заседание.\r\n„Москва поддържа Белград по въпроса за Косово и Метохия. В същия момент Сърбия фактически не признава териториалната цялост на Русия“, зави Шешел.\r\nВъпросът за признаване на Крим за част от Русия ще бъде внесен в сръбския парламент през есента.\r\nПо-рано сръбският президент Александър Вучич е обяснявал защо Сърбия не може да признае Крим за руски – това би създало прецедент за признаването на Косово, което Белград счита за част от Сърбия.\r\n***Вицепремиерът и министър на външните работи на България Екатерина Захариева е на посещение в македонския град Струмица.\r\nКметът на град Струмица Коста Яневски посрещна по обяд българската делегация, предвождана от Екатерина Захариева.\r\nНа срещата присъстваха и депутатите Катерина Кузмановска и Костадин Костадинов, председателят на общинския съвет на Струмица Мариян Даскаловски и секретарят на общината Александър Оджаков. Бяха обсъдени важни актуални теми от различни области, а особен акцент беше поставен на трансграничното сътрудничество между  общините от двете страни на границата, съобщиха от Община Струмица.\r\nКметът Яневски отбеляза, че Община Струмица има постижение в реализацията на повече трансгранични проекти, които представляват добра основа за сътрудничество от двете страни на границата.\r\nМинистър Захариева заяви, че приятелството между двете страни е основа за изграждането на общоевропейското единство. Тя отбеляза, че правителството на Република България е отворено за сътрудничество и подкрепа на проекти от община Струмица, които още повече ще подобрят живота на гражданите. \r\n***Президентът на Венецуела Николас Мадуро обвинява президента на Колумбия Хуан Мануел Сантос в подготовка на военен конфликт с Венецуела по време на реч пред военнослужещи.\r\n„Колумбийското правителство начело с Хуан Мануел Сантос подготвя серия от актове и провокации от военен характер, както на територията на Колумбия , така и на Венецуела, за предизвикване на въоръжен  конфликт между двете страни“, каза Мадуро, предава испанската агенция EFE, цитирана от ТАСС.\r\nНапоследък се ожесточават взаимните обвинения между двете страни. Колумбийският президент остро критикува Николас Мадуро за гоненията на опозицията и провала на социалната политика. \r\n***В мексиканския щат Пуебла шестима полицаи са убити в престрелка с бандити, източващи гориво от петролопровод.\r\nТози вид нелегален бизнес е много разпространен в латиноамериканската страна. Ежегодните загуби от кражба на петролни продукти от тръбопроводи в Мексико достигат един милиард долара.\r\n***Лидер на пакистанските талибани Молла Фазлула  е убит от американски безпилотен самолет  в провинция Кунар, Афганистан.\r\nФазлула е обявен за издирване от Държавния департамент на САЩ и за главата му е обявена награда. Информацията за ликвидирането му е подал  заместник-министъра на отбраната на Афганистан  Мохамад Радманеш.\r\nИзточници на пакистанските талибани са потвърдили смъртта на лидера си, като са обявили, че ще направят по-пространно изявление в близките часове.\r\nМолла Фазлула е избран за лидер на пакистанската групировка Терек-е-Талибан през 2013 година след като неговият предшественик Хикимулла Мехсуд също е ликвидиран с помощта на американски безпилотен апарат.", "date": "2018.06.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/16/2534681/stolichna-obshtina-startira-konkurs-za-izrabotvane-na-proekt-za-izgrazhdane-na-memorial-na-zaginalite-voynitsi-ot-parvi-i-shesti-sofiyski-pehoten-polk-obzor.html", "text": "Столична община стартира конкурс за изработване на проект за изграждане на мемориал на загиналите войници от Първи и Шести софийски пехотен полк в парка на НДК. Това стана ясно по време на пресконференция, в която участие взеха кметът на София Йорданка Фандъкова, зам.-кметът по направление “Култура, образование, спорт и превенция на зависимости“ в Столична община д-р Тодор Чобанов и главният архитект на София арх. Здравко Здравков.\r\nФандъкова посочи, че мемориалът пази имената на над 3000 българи, дали живота си за свободата на България по време на Първата световна война. „Това са хора, на които гробовете не се знаят, и техните близки са имали възможност само на това място да изразят почитта си към паметта им. Искаме да възстановим не само една историческа справедливост, но и паметта на тези, които са загинали за свободата ни. Надявам се това да се превърне във всенародно дело, защото не е важно само за София, но и за цяла България. Защото това ще остане за поколенията и то на едно централно място“, каза още кметът на София.\r\nД-р Тодор Чобанов обясни, че основната ценност на мемориала е, че са съхранени не само имената на загиналите, но и датите и наименованията на важни за България сражения. „Около 1/3 от мемориала е унищожен при бомбардировките през Втората световна война. Но всички запазени плочи ще бъдат използвани. Имаме уверение, че Министерството на отбраната разполага с документи, които показват всички 3 хил. имена и всички надписи, така че да можем да възстановим мемориала с пълна точност. Както и че ако спечелилият конкурса изработи плочите от метал, министерството ще обезпечи количествата метал, които са необходими“, обясни той.\r\nАрх. Здравко Здравков посочи, че срокът за подаване на проекти за конкурса е 30 юни, като победителят ще получи 7 хил. лв., наградата за второ място е 5 хил. лв., а за трето – 3 хил. лв. Средствата за изграждането на мемориала ще се събират чрез публична кампания.\r\nЦветилена СИМЕОНОВА", "date": "2018.06.16", "title": "Столична община стартира конкурс за изработване на проект за изграждане на мемориал на загиналите войници от Първи и Шести софийски пехотен полк (ОБЗОР)"}
{"url": "http://www.focus-news.net/news/2018/06/16/2534679/afp-gratskoto-pravitelstvo-se-izpravya-pred-vot-na-nedoverie-zaradi-dogovora-za-imeto-s-makedoniya.html", "text": "Гръцкото правителство се изправя пред вот на недоверие заради договора за името с Македония, предава AFP.\r\nВоденото от лявата партия СИРИЗА правителство на премиера Алексис Ципрас се очаква да преодолее вота на недоверие, който трябва да бъде гласуван само ден преди насроченото подписване на договора за името на Македония на  брега на Преспанското езеро.\r\nПостигнатото споразумение е приветствано от ООН, Европейския съюз и НАТО.\r\nПреди обаче да бъде подписано то предизвика буря от негативни политически реакции и граждански протести, както в Гърция, така и в Македония.\r\nОсновните опозиционни партии и в двете страни разглеждат предстоящото споразумение като национално предателство, а граждански организации провеждат протести, като настояват то да не бъде подписвано.\r\nМакедония се надява след постигнатия компромис страната да получи покана за преговори с ЕС, както и да бъде приета в НАТО, защото досега Гърция блокираше желанието за присъединяване на Македония и в двете организации.  Юлиян Марков", "date": "2018.06.16", "title": "АFP: Гръцкото правителство се изправя пред вот на недоверие заради договора за името с Македония"}
{"url": "http://www.focus-news.net/news/2018/06/16/2534683/gd-granichna-politsiya-normalno-se-osashtestvyava-preminavaneto-prez-balgarskite-granichno-kontrolno-propuskatelni-punktove.html", "text": "На българо-сръбската, българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на ГД \"Гранична полиция\".", "date": "2018.06.16", "title": "ГД \"Гранична полиция\": Нормално се осъществява преминаването през българските гранично контролно-пропускателни пунктове"}
{"url": "http://www.focus-news.net/news/2018/06/16/2534688/fokus-makedoniya-nyakolko-stotin-dushi-sa-protestirali-pred-makedonskiya-parlament-za-ostavka-na-pravitelstvoto.html", "text": "Неколкостотин граждани са се събрали вечерта в петък пред парламента в Скопие, където са протестирали срещу споразумението за решаване на проблема за името между Македония и Гърция, предава македонският  „Фокус“.\r\nПротестиращите са скандирали, че дават подкрепа на президента на Македония Георги Иванов да не подписва договора и са поискали оставката на правителството.\r\nВ неделя, в Преспа от гръцка страна, министрите на външните работи на двете страни Никола Димитров и Никос Коцияс трябва да подпишат споразумението, а на церемония ще присъстват и премиерите на двете страни Зоран Заев и Алексис Ципрас. Виктор Турмаков", "date": "2018.06.16", "title": "„Фокус“ (Македония): Няколко стотин души са протестирали пред македонския парламент за оставка на правителството"}
{"url": "http://www.focus-news.net/news/2018/06/16/2534686/predstoyashti-sabitiya-v-stranata-za-16-yuni-agentsiya-fokus.html", "text": "***\r\nОт 08.30 часа в катедралата „Св. Неделя“ ще бъде отслужена заупокойна света Литургия и панихида в памет на Българския екзарх Йосиф. Богослужението ще оглави Негово Преосвещенство Белоградчишкия епископ Поликарп, викарий на Софийския митрополит.\r\n***\r\nОт 10.00 до 18.00 часа в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. Входът в музея ще е свободен. \r\n***\r\nОт 10.00 до 16.00 часа на картинг писта „Красна поляна“ ще се проведе инициатива „НЕ на агресията на пътя“, част от кампанията „С усмивка“. \r\n***\r\nОт 10.00 до 16.00 часа в ж.к. „Овча купел“, ул. „Момкова баня“ 13 ,Съюзът на българските автомобилисти (СБА) организира Ден на безплатни услуги. Всички присъстващи ще имат възможност да се възползват от следните напълно безплатни услуги: проверка на изгорели газове; проверка на спирачна система; проверка на амортисьори; общ преглед на състоянието на автомобила; проверка и реглаж на фарове; безплатен тест драйв на нови модели автомобили.\r\n***\r\nОт 11.30 часа в парк Заимов ще се състои инициатива „Среща в парка“, посветена на Световния ден на бежанеца. Събитието е организирано от Агенцията на ООН за бежанците (ВКБООН).\r\n***\r\nОт 12.00 до 15.00 часа в Литературен клуб „Перото” ще има затворено събитие за посетители.\r\n***\r\nОт 14.00 часа в зала 1 на НДК ще се състои първият концерт от Фолклорна танцова панорама – 2018.  Вторият концерт ще се проведе в същия ден и на същото мястото, но от 19.00 часа. \r\n***\r\nОт 19.30 часа в градинката Кристал ще се състои 13-ото издание на фестивала „СОФИЯ: ПОЕТИКИ“. \r\n***\r\nНа територията на Социален и младежки център „Конкордия България“ ще се проведе „Фестивал на талантите – твори, играй, забавлявай се!“. \r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16- годишна възраст. \r\n***\r\nВ Благоевград ще се проведе церемония по награждаване на музиканти с най-добри постижения за 2017 г.\r\n***\r\nОт 16.00 часа  в центъра на град Поморие ще започне за девета поредна година Фестивалът на клубовете за народни танци „Хоро край поморийския бряг“. \r\n***\r\nОт 10.00 часа в зала „Европа“ на Фестивален и конгресен център – Варна ще бъде открит XII Национален  конкурс за млади изпълнители на популярна песен „Морско конче”, Варна’2018 г.  \r\n***\r\nОт 10.00 до 17.00 часа с вход свободен в Парк-музей на бойната дружба – 1444 г. „Владислав Варненчик“ ще се проведе Ден на бащата, посветен на специалната връзка между таткото и детето. \r\n***\r\nОт 11.00 часа в Аспарухов парк ще се проведе традиционния празник „Аспарухово пее и танцува”.\r\n***\r\nОт 20.00 часа в гр. Белослав ще се проведе концерт, който е част от кампанията „Изпей „Обичам те!“ на български“.\r\n*** \r\nОт 11.00 часа в салона на НЧ „Искра“ Театър „Весел“ представя „Задави се Меца“ – детски куклен спектакъл, представен от ДКТ – Търговище. \r\n*** \r\nОт 19.00 часа в ДКС „Васил Левски“ ще се проведе концерт-спектакъл по повод 50-годишния юбилей на Детско-юношески фолклорен ансамбъл „Българче“. \r\n***\r\nОт 20.00 часа кметът на Община Видин Огнян Ценков ще присъства на освещаване на чешма в с. Слана бара. Тържественият водосвет ще бъде извършен от Видинския митрополит Даниил.\r\n*** \r\nОт 11.00 часа в Исторически музей започва инициативата „Семейна събота в музея“. \r\n*** \r\nОт 18.00 часа в НЧ „Братя Грънчарови -2002“ или /Летен театър/ ще започне  Девети  Национален фестивал на фолклорните танцови клубове и групи „Фолклорна броеница” 2018. \r\n***\r\nОт 10.00 часа на площадката пред Детското влакче в парк „Простор\" ще се проведе двадесетият Национален тракийски събор „Кърджали 2018“. \r\n***\r\nОт 10.00 часа на летищна писта Сапарева баня ще се състои тест драйв на мотор за хора с двигателни увреждания. \r\n***\r\nОт 10.00 до 14.00 часа в АРТ „Салон“ ще се състои среща под надслов „Нова енергия за Перник‘. \r\n***\r\nОт 10.00 часа в галерия „Любен Гайдаров“ ще се състои презентация на картини от фонда за Художествена галерия и изработване на копие на избрана картина – с участието на деца от пернишки училища.\r\n***\r\nОт 11.00 часа в голямо фоайе, ОДК ще се проведе съботно матине с участието на  хор „Родна песен” към ЦПЛР-ОДК Перник.\r\n***\r\nОт 10.00 часа на стадиона в Оризари ще се състои двудневно дрон състезание в свободен стил.\r\n***\r\nВ 11.00 часа в Конферентната зала на НБ „Иван Вазов“ ще се състои трета среща на форума „Бебеландия в библиотеката“, посветена на ранното детско четене.\r\n***\r\nОт 10.00 часа в местността Пчелина ще се проведе Осмото издание на Капански събор. Децата от танцов ансамбъл „Лудогорче“ ще открият програмата, а закриването  ще бъде с новата музикално-танцова постановка на Капански ансамбъл Разград – „Капанска сватба“. Постановката започва в 17.00 часа. Веднага след участието на Капански ансамбъл Разград от 18.00 часа започва заключителният концерт на „Канарите“.\r\n***\r\nОт 19.30 часа замъкът „Влюбен във вятъра“ официално ще открие туристически сезон 2018. \r\n***\r\nОт 09.00 часа в с. Ягодово  ще се състои Втори фолклорен празник „С мирис на теменуги“.\r\n***\r\nОт 16.00 часа в Оперния театър ще се състои симфоничен концерт. \r\n***\r\nОт 17.30 часа в Зрителна зала на Община Ямбол ще се състои Тържествен концерт „50 години Ямболска хорова школа“.", "date": "2018.06.16", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2018/06/16/2534685/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес на много места в страната ще има краткотрайни валежи и гръмотевични бури. Ще се запазят условията за локални интензивни валежи и градушки, като по-значителни ще са явленията в Северна и Западна България. С валежи, само на отделни места, а преди обяд и с повече слънчеви часове ще е в крайните източни райони. Максималните температури ще са предимно между 25° и 30°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 18.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\nДвижението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок до 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 16.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nНа 16.06.2018 г. /събота / от 09:00 до 20:00 часа  ще се проведе тренировка,                                 На 17.06.2018 г. / неделя / от 09:00 до 19:00 часа ще се проведе традиционно автомобилно съсезание което ще засегне движението по републикански път І-2 Русе – Разград от км 7+495 до км 9+000 и републикански път І-5 Русе – В.Търново от км 0+000 до км 1+295.                      \r\nОбходни маршрути:\r\n1.София – Русе по път І-5  в района на състезанието се пренасочва към бул.”Гоце Делчев” – ул.”Васил Левски”  при кръстовище с бул.”Христо Ботев”– кв.”Чародейка-Север” – пътен възел”Розова долина” – (РП -2)  за „Дунав мост и обратно”.\r\n2.Разград - Русе движението се извършва през бул.”Христо Ботев” (част от РП І–2) кръстовище при км 9+000 - бул.”Васил Левски” – кв.”Чародейка- Север” – пътен възел „Розова Долина” – пътен възел „Мототехника” – (РП І -2)  за „Дунав мост и обратно”.\r\n3.Силистра – София/Варна -  движението ще се извърши през (РП І–5) - пътен възел „Розова долина” – кв.”Чародейка – Север” – бул”Васил Левски” (за Варна) - бул.”Гоце Делчев” – бул.”България” - (РП І–5) (за София) участъците са сигнализирани с пътни знаци съгласно Закона за движение по пътищата. Движението се регулира от служители на пътна полиция.Срок до 20:00 часа на 16.06.2018 г. и до 19:00 часа на 17.06.2018 г.\r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок: 18.06.2018 г.\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: \r\nПът ІІ-19: Движението по път ІІ-19 Разлог – Банско от км 36+037 до км 39+796, се осъществява с повишено внимание, поради провеждане на колоездачно състезание за купа „Долчини”. Участъкът е сигнализиран с пътни знаци. Движението се регулира от пътна полиция и сигналисти. Срок от 15:00 до 19:00 часа на 16.06.2018 год.\r\nПът ІІ-84: Движението по път ІІ-84 Баня – Разлог от км 103+537 до км 104+245, се осъществява с повишено внимание, поради провеждане на колоездачно състезание за купа „Долчини”. Участъкът е сигнализиран с пътни знаци. Движението се регулира от пътна полиция и сигналисти. Срок от 15:00 до 19:00 часа на 16.06.2018 год.\r\nПът ІІІ-1901: Движението по път ІІI-1901 Банско – Баня от км 0+000 до км 4+420, се осъществява с повишено внимание, поради провеждане на колоездачно състезание за купа „Долчини”. Участъкът е сигнализиран с пътни знаци. Движението се регулира от пътна полиция и сигналисти. Срок от 15:00 до 19:00 часа на 16.06.2018 год.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 Крайморие – отбивката за Рибарско селище от км 0+000 до км 3+500 се осъществява с повишено внимание поради частични ремонтни дейности по асфалтовата настилка. Организацията на движението се сигнализира с пътни знаци. Срок до 16.06.2018 г.\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Разклон за Добродан - Троян в участъка от км 69+000 до км 69+200 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Срок до16.06.2018 г.\r\nПът III-3505: Движението по път III-3505 Стефаново – Велчево в участъка от км 13+431 до км 30+385 се осъществява с повишено внимание поради машинно и ръчно косене по банкети. Водачите да се движат със съобразена скорост. Срок 18.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движението по път III-606 Копривщица – Стрелча от км 23+300 до км 32+800 се осъществява в една лента двупосочно поради частични ремонтни дейности на асфалтовата настилка. Срок до 18.06.2018 г. \r\nПът III-8004: Движението по път III-8004 с. Мало Конаре – Огняново – Исперихово от км 0+000 до км 15+000 се осъществява в една лента двупосочно поради частични ремонтни дейности на асфалтовата настилка. Срок 18.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nПът ІІ-63: Ограничено е движението по път II-63 в гр. Брезник от пл. \"Девети септември\" до ул. \"Ангел Коцелянов\" във връзка с провеждане на тържествено мероприятие, свързано с 120 години ловна организация в гр. Брезник за времето от 09:30 до 10:30 часа на 16.06.2018 г.\r\nОбходен маршрут: по ул. \"Мала река\" и ул. \"Ангел Коцелянов\" част от път III-811.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-13: Движението по път II-13 Бяла Слатина-Долни Дъбник в района на Кнежа-Искър от км 79+500 до км 83+000 се осъществява с регулиране в едната  лента поради асфалтиране. Срок  до 18.06.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nПът III-2002: Движение по път III-2002 Цар Калоян – Костанденец от км 0+000 до км 7+900 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 18.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.16", "title": "Актуална пътна обстановка"}
{"url": "http://www.focus-news.net/news/2018/06/16/2534690/blagoevgrad-vremenna-organizatsiya-na-dvizhenieto-se-vavezhda-v-grada-za-godishnite-muzikalni-nagradi-i-festivala-frankofoli.html", "text": "Временна организация на движението ще бъде въведена в Благоевград в дните на Годишните музикални награди на БГ радио и фестивала „Francofolies. Благоевград“. По заповед на кмета на Благоевград д-р Атанас Камбитов са предприети всички необходими мерки за безпроблемното осъществяване на движението в Областния център. Това съобщиха от Община Благоевград.\r\nДвижението за всички моторни превозни средства и масовия градски транспорт ще бъде спряно в двете посоки по улица „Александър Стамболийски“, в участъка от кръстовището с булевард „ Свети Димитър Солунски“ до кръговото кръстовище с улица „14 полк“ за периода от 08:00 часа на 16 юни до 06:00 часа на 17 юни, както и за периода от 08:00 часа на 22 юни до 06:00 часа на 24 юни 2018 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“.\r\nДвижението ще бъде спряно за всички моторни превозни средства и масовия градски транспорт по западната пътна лента на улица „14 полк“, в посока от кръговото кръстовище с улица „Александър Стамболийски“, до кръговото кръстовище с улица „Свобода“ за периода от 08:00 часа на 16 юни до 06:00 часа на 17 юни, както и за периода от 08:00 часа на 22 юни до 06:00 часа на 24 юни 2018 г. \r\nДвижението ще се осъществява по улица „Полковник Дрангов“, като движението се контролира от ОД на МВР-Благоевград. \r\nАвтомобили ще могат да бъдат паркирани по ул. „Александър Стамболийски“ след кръстовището с кръгово движение, като входът ще бъде от страната на бул. „Джеймс Баучер“. Ще може да се паркира и по дясната лента за движение по „14 полк“, в посока ЗМКА, , както и на паркинги, в близост д парк „Македония“. \r\nАпелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.", "date": "2018.06.16", "title": "Благоевград: Временна организация на движението се въвежда в града за Годишните музикални награди и фестивала „Франкофоли“"}
{"url": "http://www.focus-news.net/news/2018/06/16/2534673/tass-nikolas-maduro-obvinyava-kolumbiya-che-se-gotvi-za-voyna-s-venetsuela.html", "text": "Президентът на Венецуела Николас Мадуро обвинява президента на Колумбия Хуан Мануел Сантос в подготовка на военен конфликт с Венецуела по време на реч пред военнослужещи, предава TACC.\r\n„Колумбийското правителство начело с Хуан Мануел Сантос подготвя серия от актове и провокации от военен характер, както на територията на Колумбия , така и на Венецуела, за предизвикване на въоръжен  конфликт между двете страни“, каза Мадуро, предава испанската агенция EFE, цитирана от ТАСС.\r\nНапоследък се ожесточават взаимните обвинения между двете страни. Колумбийският президент остро критикува Николас Мадуро за гоненията на опозицията и провала на социалната политика.  Юлиян Марков", "date": "2018.06.16", "title": "ТАСС: Николас Мадуро обвинява Колумбия, че се готви за война с Венецуела"}
{"url": "http://www.focus-news.net/news/2018/06/16/2534684/tass-donald-tramp-ochakva-da-se-sreshtne-s-vladimir-putin-prez-yuli-v-evropa.html", "text": "Американският президент Доналд Тръмп очаква да се срещне с руския си колега Владимир Путин през юли в Европа, пише американският вестник", "date": "2018.06.16", "title": "ТАСС: Доналд Тръмп очаква да се срещне с Владимир Путин през юли в Европа"}
{"url": "http://www.focus-news.net/news/2018/06/16/2534687/nimh-na-mnogo-mesta-shte-ima-intenzivni-kratkotrayni-valezhi-ot-dazhd-gramotevichni-buri-i-gradushki.html", "text": "Атмосферното налягане е по-ниско от средното за месеца и ще остане без съществена промяна. Преди обяд над по-голямата част от страната ще е предимно слънчево, а над западните райони облачността ще е значителна. Около и след обяд отново ще се развива мощна купеста и купесто-дъждовна облачност. На много места ще има интензивни краткотрайни валежи от дъжд, гръмотевични бури и градушки. Ще духа слаб до умерен северен вятър. Максималните температури ще са между 25° и 30°. Това съобщи за Агенция „Фокус“ дежурният синоптик от НИМХ Боряна Маркова.\r\nПо Черноморието преди обяд ще е предимно слънчево. След обяд ще има временни увеличения на облачността и на отделни места ще превали и прегърми. Ще духа слаб до умерен североизточен вятър. Максималните температури ще са от 25° до 29°. Температурата на морската вода е от 23-25°. Вълнението на морето ще е 1-2 бала.\r\nНад планините около и след обяд ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Ще духа до умерен вятър от изток-югоизток. Максималната температура на височина 1200 метра ще е около 19°, на 2000 метра – около 13°.", "date": "2018.06.16", "title": "НИМХ: На много места ще има интензивни краткотрайни валежи от дъжд, гръмотевични бури и градушки"}
{"url": "http://www.focus-news.net/news/2018/06/16/2534693/bdzh-shte-osiguri-patuvaneto-na-uchastnitsite-v-xxxv-natsionalen-detski-literaturen-konkurs-iskri-2018.html", "text": "За дванадесета поредна година „БДЖ-Пътнически превози” ЕООД ще осигури безплатното пътуване на децата, които ще участват в организирания от Българското национално радио XXXV Национален радиоконкурс за детско литературно творчество „Искри 2018”. Това съобщиха от пресцентъра на БДЖ. Конкурсът ще се проведе на 16 и 17 юни в София и отново ще събере талантливи деца от цяла България, които ще получат своето заслужено пространство в националния ефир. С влак до столицата ще пътуват седем от отличените деца, които живеят в градовете Бургас, Варна, Търговище и Казанлък. Националният железопътен превозвач ще осигури и прибирането на младите творци по родните им места след приключването на 35-ото издание на конкурса.\r\nРъководството на „Холдинг БДЖ” ЕАД подкрепя инициативата на Българското национално радио, чрез която се дава възможност за приобщаването на децата към културните ценности и тяхното съхраняване.\r\nНационалният радиоконкурс за детско литературно творчество „Искри” е най-стария  конкурс у нас за деца до 16-годишна възраст. Всяка година през него преминават творби на над 300 деца, не само от България, а и на българчета, живеещи извън пределите на страната (Молдова, Украйна, Бесарабия, Западните покрайнини, Германия, Австрия, САЩ).\r\nКонкурсът не фиксира определена тема и дава пълна свобода на участниците. Допускат се всички възможни жанрове, в които творят децата – от стихове, приказки и гатанки до новели, повести, пътеписи и пиеси.", "date": "2018.06.16", "title": "БДЖ ще осигури пътуването на участниците в XXXV Национален детски литературен конкурс „Искри 2018”"}
{"url": "http://www.focus-news.net/news/2018/06/16/2534692/denyat-16-yuni-v-svetovnata-istoriya.html", "text": "2014 г. \r\nГрад Тал Афар в Ирак е завзет от бойци на „Ислямска държава в Ирак и Леванта“.2014 г. \r\nУкрайна минава на режим предплащане на газа от Русия поради хронично неплащане.2013 г. \r\nКонституционният съд на Кувейт взима решение за разпускане на парламента и провеждане на нови парламентарни избори.2012 г. \r\nВисшият военен съвет на Египет разпуска парламента на страната.2012 г. \r\nВоенните наблюдатели на ООН в Сирия прекратяват мисията си поради ескалация на напрежението.2011 г. \r\nЗа лидер на „Ал-Каида“ е избран египтянина Айман ал Зауахири.2006 г. \r\nИталианската полиция задържа престолонаследникът на италианския трон Виктор Емануил Савойски, в обвинение за \"пране на пари\".1989 г. \r\nВ Унгария се състои публично погребение на екзекутирания през 1958 г. бивш министър –председател Имре Наги. На 16 юни 1989 г. сградите са покрити с черен плат, църковните камбани не престават да бият. Почитта на обявеният за национален герой бивш премиер е почетена с едноминутно мълчание в цялата страна. Ковчегът му е поставен на стълбите пред Изложбената зала на площада на героите, където са ситуирани и други пет ковчега – четири на негови съмишленици и един празен, символизиращ неизвестния революционер.\r\nБившият унгарски премиер Имре Наги е екзекутиран на 16 юни 1958 г. заради дейността си в антисъветското въстание през 1956 г. Имре Наги е роден през 1896 г. Работи от десет годишна възраст. До Първата световна война ( 1914 г. –1918 г.) работи като механик. По време на Първата световна война е ранен и е взет за заложник от руската армия. След Октомврийската революция ( 1917 г.) в Русия получава руско гражданство и се присъединява към Червената армия. Възприема комунистическите политически убеждения. През 1923 г. Наги се завръща в Унгария и тайно сформира Комунистическа партия. Арестуван е през 1927 г. Впоследствие успява да избяга от затвора и да замине за Москва, където остава до 1944 г., когато в хода на Втората световна война руски военни части достигат Будапеща. На 4 април 1945 г. Унгария е освободена от съветската армия. На 1 февруари е провъзгласена за република. Имре Наги е министър на земеделието при формирането на първия комунистически управленски кабинет. През 1955 г. той е принуден да напусне и е изключен от партията. През октомври 1956 г. Наги е избран за министър-председател. През 1956 г. в Унгария се провеждат протести срещу комунистическото влияние на Съветския съюз в страната. През ноември съветските военни части потушават протестите и Наги е арестуван заради обещанията му, че ще осигури свободни избори в страната и преустановяване на съветското присъствие в Унгария. След арестуването му е отведен в Румъния. През 1957 г. е върнат в Будапеща и е екзекутиран през 1958 г.1985 г. \r\nГермания, Франция, Белгия, Холандия и Люксембург сключват в Шенген споразумение относно премахване на контрола по общите граници. Споразумението съдържа две части: първата част - краткосрочни мерки, насочени към облекчаване на контрола по границите. Основното положение в нея е, че леките коли, преминаващи през общите граници, се контролират избирателно, вместо да преминават през продължителни проверки, и че по възможност тези проверки се извършват съвместно от представители на двете страни. Втората част на споразумението съдържа една широка програма за компенсационни мерки, необходими за пълното премахване на контрола по границите.1982 г. \r\nВъглищната индустрия в Южен Уелс замръзва, след като 24 000 работници-миньори обявяват стачка в подкрепа на протестите на здравните работници, борещи се с консервативното управление за 12 % увеличение на работните заплати. Според организаторите повече от 15 000 души минават по улиците на Кардиф, като създават най-голямата проява на подкрепа за работниците, виждана до този момент. Някои от стачкуващите миньори се присъединяват към кордоните около болниците, организирани от здравните работници. Дейността на уелските здравни заведения е сведена до функциониране само на спешните отделения. Протестите са подкрепени и от множество профсъюзи и други работнически обединения. Емлин Уилиямс, лидер на миньорската федерация, се обръща към основното протестно движение в Кардиф, за да изрази солидарността на миньорите със здравните работници.1972 г. \r\nВ Ню Йорк е открит първият в света музей на джаза.\r\nМузеят на джаза в Ню Йорк притежава над 25 000 артикула в експозиициите си. Основан от Хауърд Фишер през 1972 г. той е затворен 5 години по-късно поради неразбирателство между Фишер и неговите съдружници. По-късно е основан Джаз музеят във Харлем, а дотогава единствената по-значителна джаз колекция е изложена в Щатския музей на Луизиана.1963 г. \r\nПървата жена-космонавт Валентина Терешкова извършва полет с руския кораб „Восток 6”, с продължителност 2 денонощия, 22 часа и 50 минути. 1960 г. \r\nЗапочва работа първият в Израел ядрен реактор.1956 г. \r\nАнглийската телекомпания Би Би Си провежда първото в света телевизионно предаване с подводница, намираща се в открито море.1954 г. \r\nАнглия приема тайно решение за създаване на собствена водородна бомба.1951 г. \r\nКомисията по атомна енергетика на САЩ взема решение за разработване на водородна бомба.1949 г. \r\nЗа първи път е демонстриран електрически локомотив с газово-турбинно задвижване в Ери, американския щат Пенсилвания. Първите разработки на този вид локомотив датират от 20-те години на ХХ век, но основното им развитие става през 50-те и 60-те години. Задвижването на електрическия мотор става чрез въртенето на оста на турбината, която е свързана с мотора посредством трансмисия. Локомотивите с газова турбина са мощни, но същевременно и доста шумни. Основното им приложение е за теглене на малки пътнически влакове. След нефтената криза от 70-те и последвалото повишаване в цените на продуктите на нефтената индустрия, локомотивите с газова турбина стават неикономични, което е и причината за извеждането на голяма част от тях от употреба.1931 г. \r\nАвстрийското правителство на Ото Ендер пада.\r\nОто Ендер (1875 – 1960 г.) става австрийски канцлер през ранните години на Голямата Депресия. През 20-те години на миналия век е губернатор на австрийската провинция Ворарлберг на швейцарската граница, а след Първата световна война опитва неуспешно да води преговори за анексирането на провинцията от Швейцарската Конфедерация. Въпреки факта, че е лидер на дясна паравоенна групировка, неговите политически пристрастия са считани за демократични и антифашистки. Ендер е назначен за канцлер на Австрия през декември 1930 г. и ръководи страната през следващите 6 месеца на икономическа депресия, белязани най-ярко от фалита на Кредитанщалта, най-важната австрийска банкова къща. По-късно като министър без портфейл в кабинета на Енгелберт Долфюс, Ендер ръководи изготвянето на нова федерална авторитарна конституция през 1933-1934 г. В периода от 1934 до 1938 г. оглавява Австрийския върховен счетоводен борд. Вкаран в затвора от нацистите след Аншлуса (австрийското присъединяване към Германия от 1938 г.), по-късно е преместен в Дахау, Германия, и е освободен след съюзническата победа от 1945 г.1923 г. \r\nМакедонското студентско дружество „Вардар” започва да отбелязва Ден на Македония.\r\nДенят на Македония се отбелязва за пръв път на празника на Свети Дух в памет на загиналите в борба за освобождението на Македония Любомир Весов и Илия Кушев. Празникът се отбелязва за пръв път през 1923 г. от членовете на студентското дружество \"Вардар\" по предложение на Иван Михайлов. От 1926 г. на Свети Дух се почита за свободата на паметта на всички паднали Македония. В периода 1944 – 2007 г. тази традиция е прекъсната.\r\nМакедонско студентско дружество „Вардар” е културно-просветна организация на студенти от Вардарска и Егейска (Беломорска) Македония. Основано е през 1920 г. със задача да работи за всестранно издигане на студентите от Македония под сръбска и гръцка власт в културно-просветно и обществено-политическо отношение, да развива културно-просветна и обществено-политическа дейност и да се бори за постигането на автономията на двете поробени области. Някои негови дейци се включват в освободителната борба срещу сръбската и гръцката власт в Македония. Дружеството установява тесни контакти с Българския национален студентски съюз при СУ \"Св. Климент Охридски\" и неговите клонове вън от България. Издава поредица от книги, брошури и друга книжнина, посветени на македонския въпрос. Дружеството е разтурено след държавния преврат от 19 май 1934 г.\r\nЛюбомир Илиев Весов е роден на 30 август 1892 г. Той е поет, деец на македоно-одринското революционно движение. Роден е в София. Става член на ВМОРО още като ученик и известно време е четник в Македония. През Първата световна война 1914–1918 е назначен за комендант на Крушево. След войната завършва право в СУ \"Св. Климент Охридски\". През 1922 г. минава нелегално във Вардарска Македония. На път за Битоля при с. Острилци попада на сръбска полиция. Започва престрелка и за да не попадне жив в ръцете и той се самоубива.1903 г. \r\nОснована е автомобилната компания “Форд Мотор”.\r\nФорд мотор Къмпани е основана през 1903 г. Хенри Форд е вицепрезидент и главен инженер на компанията, притежавайки 25,5 % от акциите.\r\nПървият автомобил, произведен от компанията е продаден на 23 юли 1903 г. Хенри Форд става собственик и президент на Форд Мотор Къмпани през 1906 г.\r\nС Модел Т, представен през 1908 г., Хенри Форд осъществява мечтата си да създаде надежден и ефективен автомобил, който не е скъп.\r\nПрез 1919 г. Хенри Форд и неговия син Едсел изкупуват всички акции на компанията и стават нейни собственици.\r\nЕдсел наследява баща си на президентския пост и остава на него до смъртта си през 1943 г. След това Хенри Форд отново се връща като президент на Форд Мотор Къмпани.\r\nПрез септември 1945 г. Хенри Форд се оттегля от поста президент на Форд Мотор Къмпани за втори път. На неговото място застава неговия внук Хенри Форд II.\r\nПрез май 1946 г. Хенри Форд получава признание за своя огромен принос към автомобилната индустрия. Американският петролен институт удостоява Хенри Форд със златен медал за забележителен принос.1903 г. \r\nИзобретателят на Пепси Кола, Кейлъб Брадхам, патентова името на световноизвестната напитка. Той измисля формулата й още през лятото на 1893 г., но в началото тя се нарича просто “Brad’s Drink”. През 1898 г. я преименува на “Пеп Кола” – име, което той закупува от фалирал свой конкурент за сумата от 100 долара. Окончателното име обаче се превръща в търговска марка през 1903 г. Логото е измислено и нарисувано от художник, съсед на Брадхам.1826 г. \r\nИздаден е султански ферман, с който се оповестява разпускането на еничарския корпус в Османската империя. Корпусът е ликвидиран в резултат на взетото от султан Махмуд II решение на 29 май 1826 г. да се създаде редовна турска армия.1815 г. \r\nСъстои се битката при Лигни – последната победа във военната кариера на Наполеон Бонапарт. Планът му за 100-дневната му кампания след излизането му от заточение на остров Елба предполага справяне поотделно с двете вражески армии преди те да се срещнат и обединят. Въпросът коя армия да бъде нападната първа е решен поради напредването на пруската армия в Лигни.\r\nПрусите са добре укрепени отвъд река и имат гарнизони в близките села, но Бонапарт планира атака по фланговете под командата на генерал Д`Ерлон, която заедно с фронтален щурм цели да приклещи вражеските части и да ги унищожи. Първоначално битката е в полза на Наполеон, но след тежки сражения, когато пруската армия е на ръба на разгрома, генерал Майкъл Ней отменя заповедите на генерал Д`Ерлон, което забавя пристигането му и проваля шансовете за последна решаваща флангова атака. Изпращането на имперската гвардия окончателно разгромява прусите, които успяват да избягат, докато командващият ги генерал Блюшер повежда отчаяна атака с кавалерията за да спаси армията си.\r\nРавносметката от битката са 25 000 жертви за Прусия, за разлика от 11 000-те на Наполеон. Въпреки това пруските части успяват да отстъпят, за да се присъединят към британските, които побеждават генерал Ней в битката при Катр Бра. Два дни по-късно се провежда съдбовната битка при Ватерлоо.1567 г. \r\nМери Стюарт, кралица на Шотландия, е затворена в замъка Локлевън. Тя управлява Шотландия в периода от 1542 до 1567 г. и е част от френското владетелско семейство през 1559-1560 г. Единствено дете на Джеймс V Шотландски, чиято смърт скоро след раждането й носи короната. Мери Стюарт е изпратена във Франция, където е отгледана в двора на Анри ІІ. През 1558 г. е омъжена за Франсис, сина на френския крал. Същата година след убийството на английската кралица Мери I Тюдор на трона се възкачва Елизабет І.\r\nОвдовяла на 18-годишна възраст, Мери Стюарт се връща в Шотландия през 1561 г. Католичка в протестантска държава, тя е възприемана като чужда кралица с чужда религия. Проблемите започват с втория й брак за граф Дарнли през 1565 г. Враговете й твърдят, че е започнала връзка с граф Ботуел, планирайки с него убийството на Дарнли. През февруари 1567 г. къщата, където Дарнли живее, е взривена, а последният умира от задушаване. Месеци по-късно кралица Мери се омъжва за граф Ботуел. Аристокрацията се бунтува, и като резултат Ботуел е заточен, а Мери е детронирана. Мери Стюарт търси убежище в Англия. Елизабет I Тюдор успява да я държи затворничка в продължение на 18 години. Опитвайки да се освободи Мери Стюарт постепенно преминава към кроежи на заговори. През 1586 г. един от заговорите й е разкрит-този за убийството на Елизабет. Въпреки че самата Мери е кралица, тя бива изправена пред английския съд и е осъдена на смърт. Мери Стюарт е екзекутирана през 1587 г. чрез обезглавяване, на 44-годишна възраст.На тази дата са родени: 1934 г. \r\nРоден е Уилям Шарп - американски икономист. Той получава образованието си в Калифорнийския университет, Лос Анджелис. От 1970 г. е професор по икономика в Станфордския университет. Автор е на модела за цените на капиталовите активи, с помощта на който прави проучвания върху портфейлните рискове при техните систематизирани или несистематизирани елементи. През 1990 г. съвместно с Маркович и Милър получава Нобелова награда за икономика.1894 г. \r\nРоден е Фьодор Иванович Толбухин - руски военачалник, маршал на СССР. В армията служи от 1914 г., през 1915 г. завършва школа за прапоршчици. Участва в Първата световна война като командир на рота и батальон. Постъпва в Червената армия през август 1918 г. По време на Гражданската война на Западния фронт е помощник-началник и началник-щаб на дивизия и корпус. От 1938 г. е началник-щаб на Задкавказкия военен окръг. По време на Великата Отечествена война (1941-1945 г.) е началник-щаб на Задкавказкия (август - декември 1941 г.), Кавказкия (декември 1941 - януари 1942 г.) и Кримския (януари - март 1941 г.) фронт, зам.-командващ войските на Сталинградския военен окръг (май - юли 1942 г.), командващ войските на 57 и 68 армии на Сталинградския и Северозападния фронт (юли 1942 - март 1943 г.). Войски под негово командване участват в Сталинградската битка, в освобождението на Украйна и Крим, в Яш-Кишиневската операция, във военната интервенция в Румъния, България, Югославия, Унгария и Австрия. От януари 1947 г. е командващ войските на Задкавказкия военен окръг. Депутат е във Върховния съвет на СССР по време на II конгрес. Получава много руски и чужди военни и държавни отличия. От 1949 г. до 1990 г. неговото име носи българският град Добрич. Умира на 17 октомври 1949 г. в Москва.1867 г. \r\nРоден е Константин Дмитриевич Балмонт - руски поет. Той е един от ранните представители на руския символизъм. Емигрант във Франция от 1920 г. Превежда и изучава български народни песни (Сборник \"Златен сноп на българската поезия\"), древноегипетска, старогръцка., чешка, полска и литововска. поезия.На тази дата умират:1999 г. \r\nУмира Марио Солдати - италиански писател и режисьор. Получава театрално образование в Италия и САЩ. Сценарист е от 1931 г., а режисьор от 1938 г. - “Княгиня Тараканова” (1938 г.). От края на 40-те до средата на 50-те год. следва традициите на неореализма. Снима до края на 50-те години: “Малкият старинен свят” (1941 г.), “Нищетата на г-н Траве” (1945 г.), “Евгения Гранде” (1946 г.), “Даниел Кортис” (1947 г.), “Бягство във Франция” (1948 г.), “О’кей, Нерон!” (1952 г.), “Провинциалистката” (1953 г.), “Жената от реката” (1955 г.), “Война и мир” (1956 г., съвместно с Кинг Видор), “Под небето на Прованс” (1959 г.), “Поликарпо, банковият служител” (1959), “Кой чете” (1960 г.). От 60-те години се отдава на литературна дейност. В средата на 30-те години излизат сборник с разкази “Бягство в Италия”, “Изповед”, “Оранжевият плик”, “Писма от Капри” (награда “Стрега”). Романът му “Актьорът” получава наградата “Кампило” (1970 г.). През 1985 г. - романът “Архитектът” (1985 г.), а през 1987 г. - избрани произведения под заглавие “Дяволско внушение”. Марио Солдати е не само известен прозаик, но и литературен критик, журналист, кинорежисьор (заснема повече от 40 филма).1970 г. \r\nУмира Сидни Чапман – английски математик, физик и геофизик; член на Лондонското Кралско дружество (1919 г.). Роден е в Елкс, Ланкъширна на 29 януари 1888 г. През 1907 г. завършва Манчестърския, а през 1911 г. Кеймбриджкия университет. В периода 1919 г. -1924 г. е преподавател в Манчестърския университет, след което преподава в Имперския колеж в Лондон, а от 1946 г. до 1953 г. и в Оксфордския университет. Сидни Чапман е президент на Лондонското математическо дружество (1929 г. -1931 г.), на Кралското метеорологично дружество (1932 г. -1934 г.), на Международната метеорологична асоциация (1936 г.-1948 г.). Научните му трудове са в областта на кинетичната теория на газовете и земния магнетизъм; изследва йоносферата и горните атмосферни слоеве, атмосферното електричество. Има разработки и в областта на математиката. През 1930 г. предлага първата фотохимична теория за образуването на озона, а през 1931 г. - теорията за образуването на електронни слоеве в йоносферата. Разработва теорията за непрекъснато изпусканите слънчеви корпускулярни потоци и на нейна основа предлага теорията за геомагнитните бури и полярните сияния (теория на Чапмън - Фераро, 1931г. -1932 г.). Изследва влиянието на рентгеновото излъчване на полярното сияние върху йонизацията на долните слоеве от йоносферата, което води до поглъщане на радиовълни. През 1957 г. анализира слънчевата корона и разглежда влиянието на корпускулярното излъчване на Слънцето върху топлинния режим на земната атмосфера. Има голям принос за развитието на кинетичната теория на газовете. Предсказва (независимо от швед. учен Д. Енсколг) и експериментално открива термодифузията в газове (заедно с П. Дътсън).1878 г. \r\nУмира Кроуфърт Лонг – американски лекар хирург. Той работи в областта на анестезията (обезболяването) при хирургически операции и е първия, който през 1842 г. използва етер като упойка при хирургическа операция, т. е. 4 години преди Т. Мортън и Дж. Уорън, но публикува резултатите си много по-късно от тях (1849 г.). Затова за откриватели на анестезията се смятат Мортън и Уорън.1874 г. \r\nУмира Илия Гарашанин - сръбски общественик, политик и държавник. Той е роден на 16 януари 1812 г. в с. Гараши, Крагуевацка нахия. С помощта на Княз Милош става полковник в новосъздадената редовна сръбска войска. Помага на А. Карагеоргиевич да бъде избран за крал на Сърбия през 1842 г. В периода 1843-1852 г. и 1858-1859 г. е министър на вътрешните работи. Работи и като министър на външните работи (1852-1853 г., 1861-1867 г.). Бори се срещу австрофилската политика на А. Карагеоргиевич и търси подкрепата на Франция, Русия и на Високата порта. При завръщането на княз Милош на престола прокарва идеята за война срещу Турция, организира пропаганда на целия Балканския полуостров, влиза в тайни преговори за съюз с гръцкото правителство и работи усилено за вдигане на въстание от всички славяни, които се намират под турско иго, с цел да постигне тяхното освобождение и да създаде една голяма славянска държава под егидата на Сърбия. Намира подкрепа на идеите си сред някои политици в Русия и Австрия. Поддържа връзки с българската Добродетелна дружба в Букурещ и с Г. С. Раковски. В политиката си се проявява като враг на идеята за национална независимост на България и проповядва и реализира на практика идеите на великосръбския шовинизъм.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.16", "title": "Денят 16 юни в световната история"}
{"url": "http://www.focus-news.net/news/2018/06/16/2534694/sofiya-den-na-bashtata-shte-se-provede-v-natsionalniya-voennoistoricheski-muzey.html", "text": "От 10.00 до 18.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. За седма поредна година в началото на лятната ваканция децата и техните родители ще могат да се забавляват в музея, който ще се превърне в арена на увлекателни игри, детски смях, подаръци и веселие. \r\nСпециално за събитието Българската армия представя военни машини „Мерцедес“, бойна бронирана машина „Командо-Селект“, брониран боен джип „Пясъчна котка“, високопроходима линейка, участвала  в мисии, и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея – вертолет Ми-24, самоходна минохвъргачка „Тунджа“ и ракетен комплекс 2К 52 Фрог „Луна-М“.\r\nВ Деня на бащата забавления ще има за всички – от най-малките до вече порасналите деца. Програмиране на роботи и създаване на видеоигри, зона с виртуална реалност, конструктор за млади откриватели, сглобяване на къщички, приказки за парите, решаване на логически задачи и разнообразни интерактивни игри не само ще стимулират детското логическо мислене, но и творческото въображение на малчуганите. В този ден за децата всичко ще е позволено – ще скачат на огромен матрак, сами ще си направят  ключодържател или магнит от дърво, ще се снимат като военен пилот, ще рисуват дори върху вода, а в приказния град Щуроландия ще бъдат каквото си поискат – кмет, художник, готвач или журналист.\r\nЕдна от най-големите авиокомпании в света ще има зона за забавление, към която в 11 часа ще се присъедини Марио Бакалов,  който ще разкаже за някои от най-интересните далечни дестинации и какво е да си пилот на най-големия пътнически самолет A380. \r\nЛятната читалня ще посрещне малки и големи с увлекателни четива, интригуващи истории и книжки за оцветяване. Изморилите се ще си отдъхнат в специално обособен ТВ кът, където децата ще се забавляват с любими детски филми. А любителите на природата ще си починат в скаутския лагер в двора на музея. \r\nМалчуганите и татковците ще могат да седнат зад волана на едни от най-модерните автомобили и любопитни превозни средства или пък на атрактивни модели велосипеди.\r\nДенят на бащата се организира с подкрепата на Министерство на отбраната, Lufthansa, Съюз на българските автомобилисти, Дженеръс Ауто ЕАД, Opel, Bike Center, Saab, Scania Bulgaria, John Deere, Megatron, Ford Bulgaria, Mazda Bulgaria, Издателство „Клевър бук“, Детска архитектурна работилница, Pumpelina, Списание Кенгуру, Iventas, Американския университет в България, Wienerberger, Tondach, Happy Dreams, Societe Generale Експресбанк, HBO GO, MindHub, Дървеница, Green Life Resort Bansko, Smile Gummi, Pulsar и Национална скаутска организация на България. Събитието се осъществява със съдействието на водещия на „Стартер“ – Симеон Колев, и медийната подкрепа на BG Radio.", "date": "2018.06.16", "title": "София: Ден на бащата ще се проведе в Националния военноисторически музей"}
{"url": "http://www.focus-news.net/news/2018/06/16/2534689/prodalzhava-rabotnoto-poseshtenie-na-vitsepremiera-ekaterina-zaharieva-v-makedoniya.html", "text": "Вицепремиерът и външен министър Екатерина Захариева ще бъде в Скопие за официалното откриване на фестивала „One Love Tour 2018”. Това съобщиха от пресцентъра на Министерство на външните работи (МВнР). Фестивалът представя традициите на двете страни, като в него участват едни от най-популярните български и македонски изпълнители на различни стилове музика.\r\nВ първия ден от работното си посещение в Република Македония, 15 юни, вицепремиерът Захариева връчи от името на българското външно министерство дарение от пет пълни компютърни конфигурации от най-ново поколение на детската градина „Слънче“ в граничната община Ново село.\r\nВодената от министъра делегация отдаде почит пред паметта на 71 български военни, погребани в българското военно гробище в Ново село. \r\nЗахариева бе и в град Струмица. Вицепремиерът проведе среща с кмета на Струмица Коста Яневски, депутатите Катерина Кузмановска и Костадин Костадинов, председателят на общинския съвет на Струмица Мариян Даскаловски и секретарят на общината Александър Оджаков. \r\nЕкатерина Захариева проведе среща и с министър-председателя на Македония Зоран Заев.", "date": "2018.06.16", "title": "Продължава работното посещение на вицепремиера Екатерина Захариева в Македония"}
{"url": "http://www.focus-news.net/news/2018/06/16/2534696/blagoevgrad-v-grada-shte-se-provede-tseremoniya-po-nagrazhdavane-na-muzikanti-s-nay-dobri-postizheniya-za-2017-g.html", "text": "В Благоевград - първия град в България, обявен за град-посланик на българската музика, ще се проведат 16-ите Годишни музикални награди на БГ Радио. Това съобщиха от пресцентъра на Общината. Както всяка година, на най-авторитетната и устойчива музикална церемония в България, се връчват статуетки, присъдени изцяло от слушателите на БГ Радио на музикантите с най-впечатляващите постижения за 2017. И тази година сцената на Годишни музикални награди традиционно ще даде силен старт и на новите песни на българските изпълнители, а входът за публиката е свободен.\r\nНаградата БГ Посланик 2018, която се определя от екипа на БГ Радио, ще получи забележителният хор Мистерията на българските гласове. Създаден преди 65 години, той популяризира българската музика и фолклор по цял свят. С няколко номинации и една награда Грами и 20 години след последния си издаден студиен албум, певиците от Мистерията на българските гласове са готови с нов проект. Албумът „BooCheeMish“, композиция от който ще изпълнят на церемонията, е с участието на един от най-ярките световни гласове – австралийката Лиса Джерард. \r\nВ Годишните Музикални Награди на БГ РАДИО 2018 участие ще вземат група АХАТ, Васил Найденов, Ирина Флорин, Мистерията на българските гласове, Михаела Маринова, Михаела Филева, Поли Генова, Рут Колева, Стенли и групата му, СкандаУ, 4Magic, EVA, DARA и Pavell & Venci Venc' и много други. \r\nКлючов емоционален момент в церемонията се очаква да бъде връчването на почетна награда на композитора, написал едни от най-красивите български песни – Тончо Русев. Специално за него на сцената в Благоевград на Годишни Музикални Награди на БГ Радио за първи път се качва Васил Найденов. \r\nЗа пета поредна година ще бъде връчена и специалната награда „Ана Мария Тонкова“ за БГ Вдъхновение. Наградата е символ за изключителен принос и пример за всеотдайност към българската музика. Тази година, статуетката, която реално се определя еднолично от eкипа на радиото, ще получи легендарната рок група АХАТ. \r\nПобедителите в категориите изпълнител, клип, текст, албум, видеоклип и песен ще бъдат избрани от слушателите на радиото. Гласуването тече на www.bgradio.bg, а последен срок е 00:00 на 15 юни.", "date": "2018.06.16", "title": "Благоевград: В града ще се проведе церемония по награждаване на музиканти с най-добри постижения за 2017 г."}
{"url": "http://www.focus-news.net/news/2018/06/16/2534699/predstoyashti-mezhdunarodni-sabitiya-za-16-yuni-agentsiya-fokus.html", "text": "Гръцкият парламент ще гласува вот на недоверието, свикан от опозицията заради договора за името на Македония.\r\n*** Далай Лама ще посети Латвия.\r\n*** В Португалия ще се проведе гей парад.\r\n*** Служителите във френските железници ще проведат стачка.\r\n***", "date": "2018.06.16", "title": "Предстоящи международни събития за 16 юни (Агенция \"Фокус\")"}
{"url": "http://www.focus-news.net/news/2018/06/16/2534698/zaupokoyna-sveta-liturgiya-i-panihida-v-pamet-na-balgarskiya-ekzarh-yosif-shte-bade-otsluzhena-v-stolichnata-mitropolitska-katedrala-sv-nedelya.html", "text": "В изпълнение на  решение на Светия Синод на Българската православна църква , от 08.30 часа ще бъде отслужена Заупокойна св. Литургия и панихида в столичната митрополитска катедрала „Св. Неделя“ по повод годишнината от кончината на приснопаметния Български  eкзарх Йосиф. Богослужението ще оглави Негово Преосвещенство Белоградчишкия епископ Поликарп, викарий на Софийския митрополит.\r\n Никола Петков", "date": "2018.06.16", "title": "Заупокойна света Литургия и панихида в памет на Българския екзарх Йосиф ще бъде отслужена в столичната митрополитска катедрала „Св. Неделя“"}
{"url": "http://www.focus-news.net/news/2018/06/16/2534701/yambol-vremenno-e-ogranicheno-dvizhenieto-v-aktivnata-i-izprevarvashtata-lenta-na-am-trakiya-ot-km-280-do-km-282-v-posoka-sofiya-poradi-ptp.html", "text": "Временно e ограничено движението в активната и изпреварващата лента на АМ \"Тракия\" в района на с. Кабиле от км 280 до км 282, в посока София поради ПТП. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в аварийната лента и се регулира от Пътна полиция.\r\nШофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.06.16", "title": "Ямбол: Временно e ограничено движението в активната и изпреварващата лента на АМ \"Тракия\" от км 280 до км 282, в посока София поради ПТП"}
{"url": "http://www.focus-news.net/news/2018/06/16/2534691/mkd-makedoniya-aleksis-tsipras-nyama-da-narichame-sasedite-si-makedontsi-a-slavyano-makedontsi.html", "text": "Гръцкият министър-председател Алекис Ципрас заяви, че споразумението с Македония за името не признава македонска нация, а само правото на жителите на съседната страната на самоопределение, предава македонското електронно издание „МКД“.\r\n„Ако настоявахме за име без превод, много скоро щяхме да срещнем проблеми. Всеки ще се съгласи с името Македония. Международната преса вчера написа, че Македония се е съгласила да промени името си в Северна Македония“, заяви Ципрас по време на телевизионно интервю. \r\n„Няколко страни ни обвиняват, че сме дали името. Имам целия текст на споразумението, преведен от Министерството на външните работи, и не виждам, че даваме нищо, но го приемаме. Договорът признава правото на самоопределение на народите. Член 7 гласи, че когато използват името, те имат друго предвид, а не гръцкото наследство. Те имат право да го използват, защото живеят и в този регион. Но ние никога няма да ги наричаме македонци, а славяно-македонци. Досега са пътували до документи за пътуване, че са писали, че са македонци, но сега ще пътуват като македонци, граждани на Северна Македония“, уточни Ципрас.  Виктор Турмаков", "date": "2018.06.16", "title": "„МКД“ (Македония): Алексис Ципрас: Няма да наричаме съседите си македонци, а славяно -македонци"}
{"url": "http://www.focus-news.net/news/2018/06/16/2534700/nimh-preduprezhdeniya-za-obilni-valezhi-s-gramotevitsi-e-v-sila-za-24-oblasti-v-stranata.html", "text": "Предупреждения за обилни валежи с гръмотевици е в сила за 24 области в страната. Това сочи справка на сайта на Националния институт по метеорология и хидрология (НИМХ) при БАН. \r\nВ областите Видин, Враца, Монтана, Ловеч и Габрово е в сила оранжев код. В тези 5 области ще има краткотрайни, временно интензивни валежи, придружени с гръмотевични бури. Има условия за градушки. Очакваните количества валежи са между 30-50 л/кв.м, в планинските райони и повече.\r\nВ 19 области е в сила жълт код София-град, София-области, Перник, Кюстендил, Благоевград, Пазарджик, Смолян, Пловдив, Кърджали, Хасково, Стара Загора, Сливен, Велико Търново, Плевен, Русе, Търговище, Шумен, Разград, Силистра.  \r\nВ тези райони на страната ще има краткотрайни, временно интензивни валежи, придружени с гръмотевични бури. Има условия за градушки. Очакваните количества валежи ще са между 20-30 л/кв.м.", "date": "2018.06.16", "title": "НИМХ: Предупреждения за обилни валежи с гръмотевици е в сила за 24 области в страната"}
{"url": "http://www.focus-news.net/news/2018/06/16/2534695/republika-makedoniya-podkrepata-na-prokopis-pavlopolus-e-nay-dobroto-dokazatelstvo-za-tova-kakvo-sporazumenie-podpisva-makedoniya-s-gartsiya.html", "text": "Подкрепата на президента на Гърция Прокопис Павлопулос спрямо договора за името е най-доброто доказателство, от коя страна съдържанието му е компрометиращо. Веднага след като гръцкият и македонският премиер съобщиха, че споразумението постигнато, Ципрас побърза при своя президент лично да му съобщи добрата новина. Павлопулос, който редовно, години настъпва от радикални и категорични позиции към нашата страна, не скри задоволството си от постигнатия успех, коментира македонското електронно издание „Република“.\r\n„Това е добро споразумение, което отговаря на условията, които Гърция търси. Сега задачата на Македония е да изпълни това, за което се ангажира, и да напредва в процесите. Гърция не можа да подпише споразумение, което противоречи на Конституцията. Трябва да се уважава историята, с която досега бе злоупотребявано и е добре, че е постигнато споразумение, тъй като то предотвратява узурпирането историята и наследството на антична Македония“, заяви гръцкият президент Прокопис Павлопулос.\r\nОт друга страна президентът на Македония Георги Иванов обяви, че в никакъв случай и при никакви заплахи и изнудване няма намерение да подпише договор, който e вреден за македонските национални интереси .\r\nНезависимо от това македонският външен Никола Димитров, заяви, че договореното ще продължи да се изпълнява. Виктор Турмаков", "date": "2018.06.16", "title": "„Република“ (Македония): Подкрепата на Прокопис Павлополус е най-доброто доказателство за това какво споразумение подписва Македония с Гърция"}
{"url": "http://www.focus-news.net/news/2018/06/16/2534703/denyat-16-yuni-v-balgarskata-istoriya.html", "text": "2016 г. \r\nПрезидентът на Република България, присъжда орден „Стара планина“ с лента, на  г-н Йоахим Гаук, федерален президент на Федерална република Германия, „за изключително големите му заслуги за развитието и задълбочаването на българо-германските отношения“.2016 г. \r\nПрезидентът на Република България, присъжда орден „Стара планина“, първа степен на г-н Андраш Клейн, извънреден и пълномощен посланик на Унгария в Република България, „за изключително големите му заслуги за задълбочаването и развитието на българо-унгарските отношения“.1981 г. \r\nОсмото НС започва работа. За председател на Държавния съвет е избран Тодор Живков, за министър-председател Гриша Филипов, за председател на Народното събрание - Станко Тодоров. За първи заместник-председател на Държавния съвет е избран Петър Танчев, а за заместник-председатели - Георги Атанасов, Георги Джагаров, Митко Григоров, Пеко Таков и Ярослав Радев. От 400-те мандата в Народното събрание 217 са за БКП, 99 за БЗНС и 30 за безпартийни (22 от тях - за ДКМС). В парламента има 87 жени. Мандатът му продължава до 21 март 1986 г.1967 г. \r\nПубликуван е Закон за защита на природата. Същия ден е публикуван и друг закон – за преустройство на Комитета по културата и изкуството.1956 г. \r\nПодписано е споразумение по гранични въпроси между България и Югославия.1938 г. \r\nУчредява се организацията \"Българска орда\" с националистически и дори расистки идеи. Начело на организацията е Димитър Съсълов. Неин орган е сп. \"Известия на Българската орда\" (от 1939 г.).\r\n\"Българска орда\" е ултранационалистическа и расистка организация. Функционира от 1937 г. Официалното й учредяване е на 16 юни 1938 г. В редовете й влизат ограничен кръг висши запасни военни чинове и дейци на българската интелигенция. Дейността на организацията е насочена към възстановяване на прабългарските традиции в българското общество. \"Българска орда\" проповядва идеята за господство на България не само на Балканския полуостров, но и в Европа. Организацията съществува до септември 1944 г.1903 г. \r\nИзпратена е нота от българския кабинет до Русия, Франция и Австро-Унгария, с която се настоява да бъде оказано съдействие за българите в Европейска Турция чрез въвеждане на автономия.На тази дата са родени:1947 г. \r\nРоден е Кирил Крумов Кадийски – български поет, преводач, издател. През 1971 г. завършва руска филология в СУ “Софийския университет”. В периода 1972 г.-1977 г. работи като редактор в Радио София, в периода 1979-1991 г. е в издателство “Народна култура”. Той е основател, от 1991 г. и собственик на ИК “Нов Златорог”. През 1975 г. е поетическият му дебют. Участва със стихотворни преводи в различни антологии. Има преведени стихотворения на руски, полски унгарски език. Автор е на съчиненията “Небесни концерти” (1979 г.), “Гърне с опашка” (1982 г.), “Ездач на мраморни коне” (1983 г.), “Пясъчно време” (1987 г.), “Ламентации. 9 стихотворения” (1988 г.), “Сме ли съдени?” (1989 г.), “Преди да възкръснеш” (1990 г.), “Стихове” (Париж, 1991 г., на френски език), “Между двойна бездна” (1991 г.), ““Перо от феникс” и други стихотворения” (1991), “Господни делници” (1992 г.), “О кой” (1994 г.), “Поезия” (1995 г.).1937 г. \r\nРоден е Симеон Борисов Сакскобургготски, Симеон II. Той е български политик, бивш цар на България (08.1943-15.09.1946 г.). Син е на цар Борис III и царица Йоанна. Начално образование получава в София. Завършва “Виктория Колидж” в Александрия, Египет (1946-1951 г.); Френския лицей в Мадрид (1951-1957 г.). Учи една година в частната военна академия “Вали Фордж”, Уейн, Пенсилвания (1958-1959 г.), получава звание “младши лейтенант”; завършва бизнесадминистрация и право в Мадрид (1964 г. ). Член е на бордовете на европейски, арабски и африкански компании. Президент е на филиала на френския електрически консорциум “Томсън” в Испания. През 1997 г. се пенсионира. Получава българско гражданство през 1996 г. На 17 юни 2001 г. оглавената от Симеон II коалиция НДСВ (Национално движение “Симеон Втори”) печели парламентарните избори в България с 42,74%. На 24 юли 2001 г. Симеон II полага клетва пред републиканската конституция, става министър-председател на 48-то правителство на Република България. От 2002 г. е лидер на политическа партия НДСВ. Симеон Сакскобургготски получава Награда “Икономическа личност на 2001” от гръцката бизнесобщност.1925 г. \r\nРоден е Банчо Рафаилов Банов - български писател, драматург, поет, преводач. Автор е на басни, стихотворения, разкази, съавтор на киносценарии (\"Бъди щастлива, Ани\", \"Князът\" и др.). Превежда от руски и гръцки език. Автор е на съчиненията: \"Басни\" (1955 г., 1961 г., 1964 г.), \"Смешно огледало\" (1969 г.), \"Третото ухо на заека\" (1971 г.), \"Сто и една басни\" (1985 г.) и др. Умира в София на 11 декември 1993 г.1925 г. \r\nРоден е Георги Иванов Парцалев - български драматичен и филмов актьор. През 1950 г. завършва медицина в СУ “Св. Климент Охридски”. Артист е в Държавно сатиричния театър от създаването му. Изявява се в многостранни нюанси на комедийния жанр. Роли: Осип (\"Ревизор\" от Н. В. Гогол), Вражалец (\"Вражалец\" от С. Л. Костов), Хаджи Смион (\"Чичовци\" от И. Вазов) и др. В киното дебютира през 1958 г. в образа на Полянски от филма \"Любимец 13\". Запомнящи се персонажи: Методи Рашков (\"Сиромашко лято\", 1973 г.; награда за най-добра мъжка роля на международния кинофестивал \"Готвалдов\", Прага,1974 г.), Димо (\"Роялът\", 1978 г.) и др. Многобройни изяви в телевизията; в естрадата и др.Умира на 31 октомври 1989 г.1924 г. \r\nРоден е Димитър Евстатиев Статков - български литературовед, емигрант. През 1963 г. завършва немска филология и философия в СУ “Св. Климент Охридски”. В периода 1950 г.-1952 г. работи в завод “Кл. Ворошилов”, през 1952-1956 г. и 1965-1966 г. е в издателство “Народна култура”, в периода 1959-1965 г. е в редакцията на “Българска енциклопедия”. През 1966 г. емигрира в Германия (бивша ФРГ). От 1966 г. до 1969 г. е редактор в “Дойче веле”, а през 1969-1989 г. преподава български език и литература в университета в Бохум. Следва немска филология, философия и източноевропейска история в Бонския университет, където защитава докторска дисертация на тема “Поетичният свят на Николаус Ленау” (1971 г.). Удостоен е с международна Хердерова награда за преводаческа дейност (основно за “Фауст”, 1966 г.). Автор е на повече от 100 рецензии, научни и енциклопедични статии, публикувани в немски, австрийски, швейцарски и български издания. Превежда активно от немски, английски, руски на български и от български на немски език (Чудомир). Най-голямото му постижение в областта на превода е “Фауст” от Гьоте (1958 г., с бележки).\r\nАвтор е на съчиненията “Имената на времето” (1988 г.), “Разказвачът на “модерните времена” (1990 г.). Умира на 13 март 2002 г. в Бохум, Германия.1882 г. \r\nРоден е Борис Спиридонов Стоманяков - съветски политик, българин по произход. През периода 1893-1899 г. учи в кадетския корпус във Воронеж. През 1904 г. завършва електроинженерство в Лиеж, Белгия. От 1902 г. е член на РСДРП. Служи в българската армия като електроинженер през Балканската война. В периода 1918-1920 г. е търговски представител в Нидерландия, след което и в Берлин. През 1934-1938 г. е заместник комисар на външните работи на СССР. През 1938 г. е арестуван. Умира в затвора на 16 юли 1941 г. През 1989 г. е реабилитиран посмъртно.На тази дата умират:1921 г. \r\nУмира Марко Димитриев Балабанов - български книжовник, общественик, политик, професор (от 1888 г.).\r\nТой е роден е на 14 март 1837 г. в Клисура. Преподавател е по римски, византийски и каноническо право, гръцки език и гръцка литература; член на БАН. Завършва богословско училище в Цариград и право в Атина и Париж. Редактира сп. \"Читалище\" (1870 г. -1871 г.), в-к \"Век\" (1874 г.-1876 г.) и др. Марко Балабанов е автор на много трудове в \"Периодическо списание\", \"Сборник за народни умотворения\" и др. (печатани под името Димитров). Член е на Народно-църковния събор през 1871 г. По време на турските кланета в България през 1876 г. е натоварен със задачата да моли за намесата на Великите сили. Член е на Учредителното събрание. Министър е на външните работи в първия български кабинет. Философските и социологическите му съчинения са издадени в сборник през 1986 г. Марко Балабанов е автор на трудовете \"Страници от политическото ни възраждане\" (1904 г.), \"Гаврил Кръстевич\" (1914 г.).1890 г. \r\nУмира Константин Атанасов Паница - български офицер и политик, деец на национално-освободителната борба на българите в Македония и Одринско. Той е роден на 12 март 1857 г. в град Търново. Участва в Априлското въстание, Руско-турската война. Член е на БТЦРК, под ръководството на който се извършва Съединението (1885 г.). През Сръбско-българската война командва отряд доброволци и пръв навлиза в Сърбия. Константин Паница играе важна политическа роля при абдикацията на Александър I Батенберг. Възглавява заговор срещу него и Стефан Стамболов, но е арестуван и осъден на смърт от военен съд.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.16", "title": "Денят 16 юни в българската история"}
{"url": "http://www.focus-news.net/news/2018/06/16/2534707/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-v-zala-arena-armeets.html", "text": "Въвежда се временна организация на движението за провеждане на концерт на 16 и 17 юни в зала „Арена Армеец”. Това съобщиха от пресцентъра на Столична община. От 19.00 до 23.30 часа на 16 юни 2018 г. и 17 юни 2018 г. се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.06.16", "title": "София: Въвежда се временна организация на движението за провеждане на концерт в зала „Арена Армеец”"}
{"url": "http://www.focus-news.net/news/2018/06/16/2534704/ukrinform-chlenovete-na-pravitelstvoto-na-balgariya-boykotirat-makedonskiya-prezident.html", "text": "Министър-председателят на България Бойко Борисов и външният министър Екатерина Захариева отказаха да се срещнат с македонския президент Георги Иванов по време на посещението му в София заради отказа му да подпише споразумението с Гърция за преименуването на своята страна, предава Укринформ.\r\nТова решение се обяснява от българските власти със заявлението на македонския президент, в което подчерта, че няма да подкрепи никакво споразумение с Гърция, изискващо от Македония промяна на името.\r\nБългарските служители уточниха, че „не желаят нищо да обсъждат с Иванов, защото подкрепят споразумението между Македония и Гърция и евроатлантическата перспектива на страната“.  Виктор Турмаков", "date": "2018.06.16", "title": "Укринформ: Членовете на правителството на България бойкотират македонския президент"}
{"url": "http://www.focus-news.net/news/2018/06/16/2534705/voennoe-obozrenie-makedoniya-ya-ochakva-svetlo-badeshte-kato-30-ti-chlen-na-nato-reklamata-e-ot-gartsite.html", "text": "След изявлението на македонския министър-председател, че той е в полза на компромис с Гърция за преименуването на Македония,  в Атина заявиха, че съседната държава „се е преместила една стъпка по-близо до членство в НАТО и Европейския съюз.“ Един от основните длъжници в ЕС – Гърция смята, че вариантът „Северна Македония“ е съвсем приемлив, за да не се поставят бариери пред съседите и опитите им да влязат в посочените структури, коментира руското електронно издание „Военное Обозрение“.\r\nВ същото време Гърция се опитва да не говори за необходимостта от провеждане на референдум за преименуването на Македония в  Северна Македония. Но гръцките вестници, опитващи се да прокарат идеята за промяна на името на Македония, вече очертават възможността Скопие да превърне страната в 30-и член на НАТО.\r\nСпециалният асистент на президента на САЩ Доналд Тръмп за Европа и Русия Ричард Хукър заяви, че администрацията на САЩ ще приветства приемането на македонците в НАТО, ако те „отговарят на изискванията на Алианса“.\r\nВсъщност, НАТО обръща много по-малко внимание на Македония, отколкото на Черна гора, която наскоро влезе във военния блок.\r\nЕдна от причините е, че Македония няма достъп до морето. Черна гора има достъп до морето и следователно НАТО достатъчно бързо (според собствените си стандарти), без да обръща особено внимание на „слабото привеждане в съответствие“ на Черна гора, вписа в свой състав тази страна. Колко време ще отнеме приемането на Македония в НАТО ще бъде отделен въпрос. Виктор Турмаков", "date": "2018.06.16", "title": "„Военное Обозрение“ : Македония я очаква светло бъдеще като 30-ти член на НАТО. Рекламата е  от гърците"}
{"url": "http://www.focus-news.net/news/2018/06/16/2534706/shumen-v-osem-rabotni-grupi-premina-prakticheskiyat-modul-na-obuchenieto-po-opazvane-na-kulturnoto-naseledstvo-v-regionalniya-muzey.html", "text": "В осем работни групи премина практическият модул на обучението по опазване на културното наследство в РИМ- Шумен, предаде репортер на Радио „Фокус“- Шумен. За участниците в обучението бяха организирани тренинги по автентификация и оценка на археологически обекти и монети, както и тематичен тест. От четири предмета- два археологически и нумизматични, обучаемите трябваше да идентифицират, оригиналите и фалшификатите и да изготвят работна карта към всеки предмет. Доц.д-р Женя Жекова от Регионален исторически музей- Шумен посочи, че в последните години у нас набира голяма скорост опасната тенденция на продуцирането на фалшификати. „Част от тях заливат нерегламентирания местен пазар, друга част изтичат на Запад, по големите аукциони. Обучението цели именно това- да се предпази всеки един музей от навлизането на фалшификати в колекциите. Това събиране на колеги, този обмен на информация показва нивото и на компетентност и сферите, в които се разпростират тези фалшификати“, заяви доц. Жекова. Познанията,  свързани с разпространението на определен тип предмети в даден район е изключително полезно за всеки музеен работник, посочи Игор Лазаренко от РИМ- Варна. По думите му, форумът дава среща на различни специалисти и възможност за обмен на полезна информация.Доц. д-р Николай Марков от Националния исторически музей, един от лекторите на обучението посочи, че са представени основни принципни положения, които трябва да бъдат съблюдавани от музейните специалисти при оценката за автентичност на даден паметник и оценката му в условията на свободен пазар. „Пазар, макар и силно ограничен със Закона за културното наследство. Това са задължителни познания за всеки един специалист. Задали сме вече тона, трасирали сме началото, пътя, по който трябва да върви всеки от колегите. За съжаление, ние се оказваме в догонваща позиция спрямо фалшифкаторите“, каза доц. Марков.  Проф. Иля Прокопов,  също лектор, даде висока оценка за професионализма и научната подготовка на участниците в обученнието. „Много съм впечатлен, колегите са много подготвени. Това, което липсва е как да се предпазим от тези, които се опитват да видоизменят историята, да я променят да произвеждат фалшификати и как да започнем да оценяваме културното наследство.  Казват- имаме едно голямо богатство, безценно. Колко безценно? Не можело да се оценява в пари. Би следвало да може, защото някои трябва да поеме отговоронст. Ние не застраховаме нашите ценности, защото те не са оценени. Ние нямаме бюджети за застраховка“, коментира проф. Прокопов. Обучението „Идентификация, автентификация и оценка на археологически обекти, монети и монетовидни предмети“ е организирано от дирекция „Културно наследство, музеи и изобразителни изкуства” и Бюро Творческа Европа – България към Министерството на културата. Д-р Аксиния Бутева, гл.експерт в дирекция „Културно наследство, музеи и изобразителни изкуства” посочи, че форумът е породен от потребността на музейната колегия от по- задълбочена информация и  практически насоки по извършване на процедурата по идентификация на археологически обекти, монети и монетовиднипредмети.  Тази процедура е задължителна дейност в музейната работа. „Законодателството изисква осъществяването на тази процедура, Законът за културното наследство и подзаконовата нормативна амтивна уредба. Това е задължително за да влезе един предмет в музейния фонд. От една страна музеите трябва да идентифицират това, което придобиват за собствени цели, за да е ясно какво получават, а от друга страна има юридически и физически лица, които имат потребност да си изяснят какво притежават“, коментира д-р Бутева. Тя посочи, че музейните специаисти трябва да имат готовността  и познанията на експерти, за да могат да преценят автентичността на съответния артефакт.\r\nИвелина ИВАНОВА", "date": "2018.06.16", "title": "Шумен: В осем работни групи премина практическият модул на обучението по опазване на културното населедство в Регионалния музей"}
{"url": "http://www.focus-news.net/news/2018/06/16/2534702/pravda-rusiya-zashto-makedoniya-ne-iska-da-bade-severnai.html", "text": "Не успя генералният секретар на НАТО Йенс Столтенберг да поздрави правителствата на Македония и на Гърция за споразумението за името, когато президентът на бившата югославска република заяви, че няма да подпише споразумението, коментира  „Правда“.\r\nМакедония се опитва да разреши проблема с името на страната си в продължение на 27 години, което ѝ пречи да се присъедини към НАТО и ЕС. Срещу това е Гърция, като твърди, че името „Македония“ предполага претенции към нейната територия и древното наследство на собствената си северна провинция със същото име. 142 държави признават страната под конституционното заглавие „Република Македония“. Поради протеста на Гърция в международни организации обаче тя е включена под името „Бивша югославска република Македония\" (БЮРМ)“.\r\nНа 12 юни премиерите Зоран Заев Алексис Ципрас обявиха, че споразумението, което, според Заев „потвърждава македонската идентичност и е гаранция за бъдещия просперитет на страната.“ \"Македония ще получи покана да стане 30-ти член на НАТО\", което е „гаранция за инвестиции в страната“, каза Заев.\r\nПреговорите приключиха успешно благодарение на „тихата дипломация на САЩ“, заяви помощник-държавния секретар Уес Мичъл. „САЩ продължават да водят тиха дипломация с ЕС и Германия, за да видят Македония като член на НАТО“, сочи той. По-рано, Постоянният представител на САЩ в НАТО Бейли Хътчинсън заяви, че НАТО ще направи всичко възможно „да помогне на Македония да се предпази от руската агресия“.\r\nНо празникът на Запада бе развален от президента на страната Георги Иванов, който на 13 юни заяви, че постигнатото споразумение противоречи на Конституцията на страната. Споразумението не обединява обществото, а допълнително води до разделение в него, смята той.\r\nВъпреки това, ветото на Иванов може да бъде преодоляно след второ гласуване в парламента. Очаква се сделката, постигната от министър-председателите на двете страни, да бъде подписана от външните министри в неделя.\r\nНо в Македония се формира група хора, които се смятат за македонци, а не за българи, сърби или албанци. Името „Северна Македония“ според тях намеква, че могат да бъдат прикрепени към „Централна Македония“ по всяко време, каквото и да значи това. В Гърция и националистите се вдигнаха. Българите са възмутени, че не са били поставени на масата за преговори. Премиерът Бойко Борисов отказа да се срещне с Иванов, който отиде в България веднага след „историческото решение“ за своето фиктивно вето.\r\nАми Русия? Руското външно министерство одобри споразумението между Атина и Скопие. Странна позиция, защото това решение отваря вратичката на Македония за НАТО и предава Западните Балкани на Алианса.\r\nСпоред научния сътрудник в Института по славянски филологии Константин Енгелхард, НАТО се притеснява от факта, че на Балканите продължава да е „сива зона“ , която може да влезе под руското влияние. „Коалиционното правителство на социалдемократа Заев бе доведено на власт със силната политическа подкрепа за САЩ“, смята той. \r\nНо президентът Иванов принадлежи към опозицията на бившата управляващата Партия ВМРО-ДПМНЕ, която е инвестирала много усилия в популяризирането на македонската национална идентичност. Тя не може просто да се откаже от своята позиция“, смята Константин Енгелхард.\r\nЕкспертът допълни, че не знае дали президентът на Македония разчита на тайна или отворена подкрепа на Русия.   Енгелхард  счита, че изходът от борбата не е предубеден , тъй като промяната на името на страната е много тежък удар за националната гордост на македонците.  Виктор Турмаков", "date": "2018.06.16", "title": "„Правда“ (Русия): Защо Македония не иска да бъде Северна?"}
{"url": "http://www.focus-news.net/news/2018/06/16/2534708/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област, съобщиха за Радио „Фокус“ – Пловдив от Областното пътно управление. По останалите основни направления движението се осъществява нормално и без затруднения. Пътищата са частично мокри, в планинските райони – предимно мокри, но нормално проходими. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора-Поповица и път І-8 София-Пловдив-Свиленград. Повишена е опасността от образуването на свлачища и срутища по пътищата Кричим-Девин, Асеновград-Смолян и Югово-Лъки, както и в района на проходите Козница и Стражата, предупредиха от Областното пътно управление.\r\nТрафикът на територията на град Пловдив се извършва с нормална интензивност и без затруднения. Не се отчита струпване на автомобили по главните градски булеварди и по входно-изходните артерии. Пътните настилки на територията на града са частично мокри.\r\nТони МИХАЙЛОВ", "date": "2018.06.16", "title": "Пловдив: Интензивен е трафикът по участъка на АМ „Тракия“ в областта, пътищата са нормално проходими"}
{"url": "http://www.focus-news.net/news/2018/06/16/2534697/lokalno-makedoniya-aleksis-tsipras-zayavi-che-sporazumenieto-s-makedoniya-ima-istorichesko-znachenie-za-ikonomikata.html", "text": "Гръцкият министър-председател Алексис Ципрас заяви, че споразумението с Македония, „което е от историческо значение за Гърция, носи предимства на икономическо ниво“, предава македонското електронно издание   „Локално“.\r\nАлексис Ципрас коментира споразумението  от икономическата му страна и обясни, че досегашният неуспех при откриването на решение е бил пречка за двете страни да създадат силни икономически връзки.\r\n„Договорът, до който стигнахме след 6 месеца тежки преговори с нашите северни съседи за решаване на дългогодишния спор за името е развръзка от историческо значение, успех от историческо значение за Гърция с разнообразни ползи и в икономическата сфера“, убеден е Ципрас.\r\n„Удължаването на този проблем, не само лишават нашата страна от възможности, но и лишават  страната от възможности да създаде силни връзки на икономическо сътрудничество и съвместно развитие с нашата съседна страна“, подчерта той. Виктор Турмаков", "date": "2018.06.16", "title": "„Локално“ (Македония): Алексис Ципрас заяви, че споразумението с Македония има историческо значение за икономиката"}
{"url": "http://www.focus-news.net/news/2018/06/16/2534709/gabrovo-dvizhenieto-v-uchastak-ot-pat-sevlievo-gabrovo-v-rayona-na-selo-novakovtsi-e-ogranicheno-za-vsichki-mps-poradi-remont.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 16°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително-монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.16", "title": "Габрово: Движението в участък от път Севлиево – Габрово, в района на село Новаковци, е ограничено за всички МПС поради ремонт"}
{"url": "http://www.focus-news.net/news/2018/06/16/2534710/futbol-iranskite-fenove-po-vreme-na-macha-s-maroko-prizovaha-zhenite-da-badat-dopuskani-do-stadionite.html", "text": "Иранските фенове по време на мача от Световното първенство по футбол срещу Мароко разгърнаха транспарант, искайки на жените от страната им да се позволи да посещават спортни мероприятия.\r\nНа спортното съоръжение в  Санкт Петербург бе разгърнат банер с текст „Да помогнем на иранските жени да ходят на стадиона“.\r\nНа жените в Иран им е забранено да посещават спортни събития от Ислямската революция през 1979 г. насам. През 2015 г. властите направиха изключение, позволявайки на някои жени да наблюдават волейболни състезания.  Виктор Турмаков", "date": "2018.06.16", "title": "Футбол: Иранските фенове по време на мача с Мароко призоваха жените да бъдат допускани до стадионите"}
{"url": "http://www.focus-news.net/news/2018/06/16/2534712/zeleni-koridori-za-migratsiya-na-zhivotni-i-ptitsi-shte-badat-sazdadeni-po-proekt-svarzani-dunavski-parkove.html", "text": "„Зелени“ коридори за миграция на птици и животни ще бъдат създадени в рамките на проект „Свързани Дунавски паркове“ (Danube Parks Connected), който насърчава екологичната свързаност между защитените зони по протежението на р. Дунав. Той е подкрепен от Дунавската стратегия, тъй като опазването на околната среда е един от четирите й опорни стълба. Това съобщиха от пресцентъра на Министерството на регионалното развитие и благоустройството.\r\nВ момента по пътя на животинските видове има много препятствия като язовирни стени, кабели и електрически стълбове, урбанизирани територии, и това пречи за свободното им мигриране по вода, въздух и суша. По проекта предстои, с помощта на сателит, да се изготви карта на крайречните гори, което ще бъде направено за първи път по поречието на цялата река. Специално внимание се обръща и на дивите острови по Дунав. Като място на ценни местообитания, те ще бъдат обстойно описани и категоризирани според степента на човешка намеса.\r\nОпазването на околната среда, като важен аспект на сътрудничество между дунавските държави, е основен акцент и в два успешно приключили проекта, в които си партнират 8 дунавски страни - „Дунавски паркове“ и „Дунавски паркове 2.0“. По тях обект на защита са черната топола и морският орел. \r\nЧерната топола е масово изсичана за освобождаване на земеделски площи, както и за производство на фурнир в мебелната индустрия. Видът й е важен за протежението на реката, тъй като допринася за укрепването на бреговата част, създава условия за гнездене и хранене на десетки видове животни и птици и придава живописен облик на ландшафта. За да се намалят пораженията от човешката дейност, с проекта са предприети мерки за опазването й, включително чрез извършено залесяване. \r\nДунав се оказва зимно местообитание на 750 морски орли. В света има само 7000 двойки от тези птици като 5000 от тях са в Европа. По проекта са проучени местообитанията на морския орел в защитените територии от мрежата „Дунавски паркове“ и са извършени  защитни дейности, за да се възстановят те и да се гарантират условия за размножаването му. \r\nОстаналите три стълба на Дунавската стратегия, освен опазването на околната среда, са свързаност, изграждане на просперитет и устойчивост на региона. Стратегията е макрорегионална, одобрена е през 2011 г. и обхваща 14 държави и над 100 милиона души. В глобален план изпълнението й трябва да превърне региона в привлекателно място за живеене, което предлага добри възможности за работа, чиста природа и богат културен живот. \r\nВ рамките на Българското председателство на Дунавската стратегия, което продължава до октомври т.г., страната ни ще е домакин на Седмия й годишен форум. Той ще се проведе на 18 и 19 октомври в София. Във фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор,  транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020.\r\nРегистрацията на участниците в Седмия годишен форум ще бъде отворена от 1 август.", "date": "2018.06.16", "title": "„Зелени“ коридори за миграция на животни и птици ще бъдат създадени по проект „Свързани Дунавски паркове“"}
{"url": "http://www.focus-news.net/news/2018/06/16/2534713/yambol-vazstanoveno-e-dvizhenieto-po-am-trakiya-v-rayona-na-s-kabile-v-posoka-sofiya.html", "text": "Възстановено е движението по АМ \"Тракия\" в района на с. Кабиле, от км 280 до км 282 , в посока София. Това съобщиха от пресцентъра на Агенция \"Пътна инфраструктура\".", "date": "2018.06.16", "title": "Ямбол: Възстановено е движението по АМ \"Тракия\" в района на с. Кабиле в посока София"}
{"url": "http://www.focus-news.net/news/2018/06/16/2534715/usa-today-kakva-e-tsyalata-vryava-okolo-promyanata-na-imeto-na-makedoniyai-da-se-varnem-pri-aleksandar-veliki.html", "text": "Гръцките законодатели обсъдиха вота на недоверие срещу правителството в петък заради споразумението за прекратяване на продължителния  спор с Македония за името на тази страна, пише  USA Today.\r\nОчаква се гръцкото правителство да оцелее след вота в събота.\r\nИзвън парламента, неколкостотин души протестираха срещу споразумението, което ще преименува северната съседка на Гърция в Северна Македония в замяна на това Гърция да вдигне ветото си по присъединяването на Македония към НАТО и към Европейския съюз.\r\nКаква е цялата врява около промяната на името на Македония? Да се върнем при Александър Велики\r\nГърците като миньора Георгиос Папавасилиу, на 54 г., който живее в северната част на гръцката област Македония, казват, че само хората, живеещи в неговата област, трябва да бъдат известни като македонци, защото са потомци на легендарния древен цар-войн. И въпреки че движението на населението на Балканите се извършва от хиляди години - оставяйки смесено етническо наследство днес - той казва, че хората в Република Македония са етнически славяни или албанци, но не и гърци.\r\n„Аз бих се съгласил само на име, което не включва думата Македония“, заяви той. „Иначе, ако също като Бивша югославска република Македония, Индия иска да бъде наречена Македония, те биха могли, тъй като Александър Велики също е достигнал и завладял Индия.“\r\nОтвъд границата, в Скопие протестиращите се събираха пред парламента тази седмица, за да поискат референдум, защото се противопоставят и на промяната на името. Хората тук искат да бъдат известни като македонци, защото това е ключът към тяхното развито чувство за самосъзнание,  като нация.\r\nТова е така, защото Бившата югославска република Македония (БЮРМ) е сравнително нова страна, една от седемте, формирана след разпадането на Югославия през 90-те години.\r\n„Тези нови страни се нуждаят от национализъм, за да изградят в известен смисъл собствената си национална история и собствената си национална уникалност“, сочи Анастасия Каракасиду, професор по антропология във американския Колеж „Уесли“. „Държави като Гърция и България са преминали през своята национална идеологическа конструкция много по-рано и чувстват заплаха от тези нови страни“, допълни тя. Каракасиду вярва, че новото име, „Северна Македония“, е добро решение и за двете страни. „Името е различно и не е различно. Логично не е много различно. Но емоционално казано, това е различно за гръцкия народ“, допълва експертът. Това е различно и за тези в Скопие.\r\n„Не мисля, че това ще мине спокойно, тъй като това е много чувствителен и емоционален въпрос за повечето македонци“, заяви Филип Нелковски, 39-годишен бизнес консултант в Скопие. “Каквото и да е споразумението, то няма да сложи край на проблема със спора за името.“, убеден е той.\r\nСпоразумението може да отнеме известно време и се очакват още повече протести от двете страни на границата.\r\nИ освен това присъства и историческо недоверие.\r\n„Не мисля, че някой трябва или може да твърди, че е директен потомък на Александър Велики“, заяви Каракасиду, говорейки от дома на баба си в Солун в сърцето на гръцката Македония. „Тъй като Република Македония е сравнително нова нация, това е по-важно за тях, а гърците също трябва да преодолеят сантимента си към древните елини“.\r\n\"Мисля, че трябва да оставим Александър Велики сам“, заключва експертът. Виктор Турмаков", "date": "2018.06.16", "title": "USA Today: Каква е цялата врява около промяната на името на Македония? Да се върнем при Александър Велики"}
{"url": "http://www.focus-news.net/news/2018/06/16/2534714/gd-granichna-politsiya-intenziven-e-trafikat-na-granichen-punkt-makaza-za-leki-avtomobili-na-izhod-ot-stranata.html", "text": "Интензивен е трафикът на граничен пункт „Маказа“ за леки автомобили, на изход от страната. Това съобщиха от ГД „Гранична полиция“, като информацията за трафика е към 8.30 часа. Нормален е трафикът на граничните пунктове „Златоград“ и „Ивайловград“. По границите със Сърбия, Македония, Турция и Румъния трафикът е нормален.", "date": "2018.06.16", "title": "ГД „Гранична полиция“: Интензивен е трафикът на граничен пункт „Маказа“ за леки автомобили на изход от страната"}
{"url": "http://www.focus-news.net/news/2018/06/16/2534717/pss-vremeto-v-planinite-e-oblachno-turistite-da-izlizat-podhodyashto-oblecheni-i-da-saobrazyavat-marshrutite-si-s-meteorologichnata-prognoza.html", "text": "По билото на Стара планина е слънчево, очаква се влошаване на времето. По другите планини и курорти времето е облачно. Това съобщиха за Агенция „Фокус” от Планинската спасителна служба (ПСС) при Българския червен кръст (БЧК). Планинските спасители препоръчват туристите да излизат подходящо облечени според метеорологичната обстановка, в района, който искат да посетят. На места в планините времето е слънчево, а по-късно започват дъждове и гръмотевични бури. Туристите да избират маршрутите, съобразявайки се с възможностите си и времето. Температурите в планините са между 16 и 17 градуса. Лифтовите съоръжения на Боровец и на Витоша ще работят днес и утре. Няма регистрирани инциденти с туристи през изминалото денонощие.\r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.16", "title": "ПСС: Времето в планините е облачно, туристите да излизат подходящо облечени и да съобразяват маршрутите си с метеорологичната прогноза"}
{"url": "http://www.focus-news.net/news/2018/06/16/2534719/blagoevgrad-po-nyakolko-napravleniya-v-oblastta-shofyorite-tryabva-da-se-dvizhat-s-povisheno-vnimanie-zaradi-koloezdachno-sastezanie.html", "text": "Шофьорите да се движат с повишено внимание на второкласен път 19 Разлог-Банско от км 36+037 до км 39+796, тъй като се провежда колоездачно състезание в интервала от 15,00 до 19,00 часа. Предупреждението важи и за второкласен път 84 Баня-Разлог от км 103+537 до км 104+245, както и за третокласен път 1901 Банско-Баня от км 0+000 до км 4+420. Това каза за Радио „Фокус“ – Пирин дежурният служител в Областно пътно управление-Благоевград. Няма ремонтни дейности по първокласните и второкласните пътища в региона. Нормално интензивно е движението по главен път Е-79 и АМ „Струма“ в участъка от Благоевградска област. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.16", "title": "Благоевград: По няколко направления в областта шофьорите трябва да се движат с повишено внимание заради колоездачно състезание"}
{"url": "http://www.focus-news.net/news/2018/06/16/2534716/yambol-mazh-e-postradal-pri-katastrofata-na-am-trakiya-v-rayona-na-s-kabile-na-281-km-v-posoka-sofiya.html", "text": "Мъж е пострадал при катастрофата на АМ „Тракия“ в района на с. Кабиле на 281 км в посока София. Това съобщиха за Агенция „Фокус“ от ОДМВР-Ямбол. Сигналът за катастрофирал бус „Мерцедес“, движещ се в посока София, е подаден след 07.05 часа. По първоначални данни се е спукала една от задните гуми на автомобила при движение. Водачът е пострадал, пътувал е сам. Транспортиран е за преглед до болнично заведение. Временно движението беше затруднено и се осъществяваше в активната и изпреварващата лента.\r\nМариела РУСЕВА", "date": "2018.06.16", "title": "Ямбол: Мъж е пострадал при катастрофата на АМ „Тракия“ в района на с. Кабиле на 281 км в посока София"}
{"url": "http://www.focus-news.net/news/2018/06/16/2534722/kyustendil-dvuposochno-dvizhenie-v-edna-lenta-se-izvarshva-na-tretoklasen-pat-107-sled-rilski-manastir-ot-km-27600-do-km-27800.html", "text": "Двупосочно движение в една лента се извършва на третокласен път 107 след Рилски манастир от км 27+600 до км 27+800, поради свличане на скална маса на пътното платно. Това съобщи за Радио \"Фокус\" – Пирин дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560, тъй като се изгражда ново трасе и се усвояват нови площи.\r\nНатали СТЕФАНОВА", "date": "2018.06.16", "title": "Кюстендил: Двупосочно движение в една лента се извършва на третокласен път 107 след Рилски манастир от км 27+600 до км 27+800"}
{"url": "http://www.focus-news.net/news/2018/06/16/2534718/standard-poors-sporazumenieto-za-imeto-nyama-da-ima-otritsatelno-vazdeystvie-varhu-makedonskata-ikonomika.html", "text": "Международната агенция за оценка на кредитния рейтинг Standard & Poor's заяви, че споразумението между Скопие и Атина за разрешаване на спора за името няма да има отрицателни последици за македонската икономика, предава македонската електронна медия  „Локално“.\r\nАгенцията оценява, че напредъкът на страната ще бъде постепенно и ползите ще бъдат дългосрочни.\r\n„Оценката е отражението на баланса между риска, който носи бързото нарастване на публичния дълг и вътрешната политическа несигурност, което се предвижда в следващите 12 месеца, от една страна и благоприятните икономически перспективи от друга страна“,  се казва в доклада на Standard & Poor's\r\nСпоред Агенцията всичко това ще зависи от измененията в Конституцията на Македония, както и от ратифицирането на споразумението от двата парламента.\r\nStandard & Poor's преди два месеца потвърди кредитния рейтинг на Македония на BB - със стабилен външен вид. Виктор Турмаков", "date": "2018.06.16", "title": "Standard & Poor's: Споразумението за името няма да има отрицателно въздействие върху македонската икономика"}
{"url": "http://www.focus-news.net/news/2018/06/16/2534721/faktor-makedoniya-negolyam-broy-protestirashti-poiska-ostavkata-na-pravitelstvoto-na-zoran-zaev.html", "text": "Малка група граждани протестира пред парламента срещу споразумението с Гърция относно уреждането на спора за името, предава македонската електронна медия  „Фактор“. \r\nНа третия ден протести пред парламент гражданите заявиха, че споразумението на премиерите на  Гърция и Македония за промяната на името е в ущърб на Македония.\r\nУчастниците в протеста поискаха оставката на правителството на премиера Зоран Заев и скандираха лозунги за подкрепа на президента Георги Иванов.\r\nПред сградата на парламента беше поставен полицейски кордон.\r\nПротестиращите обявиха, че ще продължат протестите през следващите дни. Виктор Турмаков", "date": "2018.06.16", "title": "„Фактор“ (Македония): Неголям брой протестиращи поиска оставката на правителството на Зоран Заев"}
{"url": "http://www.focus-news.net/news/2018/06/16/2534723/sitel-makedoniya-balgarskiyat-vanshen-ministar-e-na-poseshtenie-v-skopie.html", "text": "Вицепремиерът и министър на външните работи на България Екатерина Захариева продължава своето посещение в Република Македония, предава скопският телевизионен канал „Сител“.\r\nЗахариева, според българското министерство на външните работи, ще бъде днес в Скопие на официалното откриване на фестивала „One Love Tour 2018“, в който участват много изпълнители от България и Македония.\r\nБългарският министър в петък посети Струмица и Ново село. Виктор Турмаков", "date": "2018.06.16", "title": "„Сител“ (Македония) : Българският външен министър е на посещение в Скопие"}
{"url": "http://www.focus-news.net/news/2018/06/16/2534725/faktor-makedoniya-koy-shte-rakoplyaska-na-utreshnoto-podpisvane-na-sporazumenieto-mezhdu-makedoniya-i-gartsiyai.html", "text": "Споразумението за промяната на името на Македония ще бъде подписано в Преспа на 17 юни като освен подписващите го външни министри на Гърция и на Македония Никос Коцияс и Алексис Ципрас ще присъстват и министър-председателите Алексис Ципрас и Зоран Заев, предава македонската медия  „Фактор“.\r\nСред  участниците, които ще бъдат част от това историческо събитие след продължилия десетилетия спор между двете страни, ще има  висши представители на международната общност\r\nНа подписването на договора според обявеното ще присъстват върховният представител за външната политика и политиката сигурността Федерика Могерини европейският комисар по разширяването Йоханес Хан, генералният секретар на ООН Антонио Гутереш, но тяхното присъствие официално все още не е потвърдено, макар Могерини сама да заяви, че би искала да присъства на церемонията. Виктор Турмаков", "date": "2018.06.16", "title": "„Фактор“ (Македония): Кой ще ръкопляска на утрешното подписване на споразумението между Македония и Гърция?"}
{"url": "http://www.focus-news.net/news/2018/06/16/2534724/varna-prodalzhava-koseneto-na-trevnite-ploshti-v-uchastak-po-pat-zlatni-pyasatsi-varna.html", "text": "Движението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи, предаде репортер на Радио „Фокус“ – Варна. По данни на Агенция „Пътна инфраструктура“ пътен възел \"Неофит Рилски\" остава затворен до края на юни. Транспортните средства се пренасочват по път I-2 „Русе- Варна“. Слизането от автомагистрала “Хемус“ посока с. Габърница и с. Неофит Рилски се осъществява на пътен възел \"Ветрино\". Затваря се връзката при пътен възел \"Неофит Рилски\" в посока Варна. Движението се пренасочва по път I-2 Русе – Варна, като качването на магистрала “Хемус“  се осъществява при  пътен възел \"Девня\". Движението в участъка пътен възел Ветрино – Неофит Рилски от км 389+717  до км 393+600 се осъществява в лявото платно двупосочно в платното в посока София, поради ремонтни дейности на асфалтовата настилка.\r\nПо данни на Агенция „Пътна инфраструктура“ движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nДвижението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т. по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100. Движението се осъществява по  обходен маршрут Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа по направление Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.16", "title": "Варна: Продължава косенето на тревните площи в участък по път Златни пясъци – Варна"}
{"url": "http://www.focus-news.net/news/2018/06/16/2534720/oblastniyat-upravitel-na-montana-rosen-belchev-ima-podadeni-signali-za-navodneni-mazeta-i-prizemni-etazhi-sled-snoshtnata-burya.html", "text": "Има подадени сигнали за наводнени мазета и приземни етажи след снощната буря. Това каза за Агенция „Фокус“   областният управител на Монтана Росен Белчев. Сигналите са подадени снощи вечерта. Един от тях е бил за наводнен приземен етаж в село Стубел. След пристигане на екипи на пожарната водата се е била оттекла. Сигнали са подадени от жители на село Бели бряг, най-вече за наводнени мазета. По време на снощната буря някои от населените места в областта са били без ток, към момента електричеството е възстановено.   \r\nМариела РУСЕВА", "date": "2018.06.16", "title": "Областният управител на Монтана Росен Белчев: Има подадени сигнали за наводнени мазета и приземни етажи след снощната буря"}
{"url": "http://www.focus-news.net/news/2018/06/16/2534728/aktsenti-ot-predavaneto-metronom-na-radio-fokus.html", "text": "Северна Македония – име, което в последно време се превръща в едно от най-споменаваните на Балканите, а и не само. Свидетели сме на историческо стискане на ръце – 27-годишен спор. Гърция и Македония са на прага на нови взаимоотношения или тепърва ситуацията ще се задълбочава и в каква посока? На тези и други въпроси търсим отговорите с ген. Кирчо Киров, началник на Националната разузнавателна служба в периода 2002-2012 г. С него след това ще се насочим и към Турция. Преди дни се заговори, че извънредното положение в страната може да бъде отменено.\r\nНачалото на седмицата бе белязано с трагичен инцидент на летище „Крумово“ – военен вертолет Ми-17 се разби във по време на тренировъчен полет по аварийно-спасителна работа. Загинаха Майор Пламен Пантилеев – командир на седмо авиационно звено Ми-17, и майор Стоян Неделчев – щурман на вертолет, служили редом във вертолетна авиационна ескадрила на авиобаза Крумово. Във вчерашния ден стотици военнослужещи и цивилни от Българската армия се сбогуваха с тях. Третият член на екипажа – бордният инженер –  офицерски кандидат Алексей Каменов, бе ранен. \r\nКой пази, тези които ни пазят? В колапс ли е армията, в това число авиацията ни? За политическата отговорност, за състоянието на техниката ни? Много въпроси отново изплуваха на повърхността след инцидента от понеделник. Събеседник в „Метроном“ ще бъде полковник от резерва Цвятко Луканов, бивш директор на „Авиоотряд 28“. \r\nЩе погледнем и към политическата картина от седмицата. Заговори се за вот на недоверие на тема „Сигурност“ – втори такъв за кабинета „Борисов“ 3. И вече към края на българското европредседателство какво е мнението на българите, как го оценяват – за всичко това ще разговаряме с политолога Първан Симеонов, изпълнителен директор на „Галъп интернешънъл“. \r\nИ отново ще се отправим към недоволството на превозвачите и затова как един законопроект взриви бранша. По темата – Ивайло Константинов, собственик на „Юнион Ивкони“ и изпълнителен директор на „Национално сдружение на автобусните превозвачи. \r\nВодещ на изданието на предаването е Милослава Ангелова.", "date": "2018.06.16", "title": "Акценти от предаването „Метроном“ на Радио „Фокус”"}
{"url": "http://www.focus-news.net/news/2018/06/16/2534711/faktor-makedoniya-promyana-na-imeto-v-nedelya-kade-i-koy-shte-podpishe-sporazumenieto-s-gartsiyai.html", "text": "Гърция и Македония ще подпишат споразумението за промяна на името на Македония на  „Република Северна Македония“ в неделя, 17 юни, предава  македонската медия  „Фактор“.\r\nСпоразумението, което предизвика ожесточена опозиция и в двете страни, ще бъде подписано в региона на езерото Преспа, на границата между Гърция, Македония и Албания. Точното място на подписване все още не е разкрито и според правителството, което призова медиите да акредитират събитието, то ще бъде разделено на две части.\r\nПървата ще бъде в Гърция (подписване) и втората в Македония (среща и съвместен обяд).\r\nМакедонският външен министър Никола Димитров и гръцкият външен министър Никос Коцияс ще подпишат споразумението. На срещата ще присъстват премиерите на Гърция и Македония, Алексис Ципрас и Зоран Заев. Виктор Турмаков", "date": "2018.06.16", "title": "„Фактор“ (Македония): Промяна на името в неделя: къде и кой ще подпише споразумението с Гърция?"}
{"url": "http://www.focus-news.net/news/2018/06/16/2534727/zlatko-zhivkov-kmet-na-montana-obstanovkata-sled-snoshtniya-proliven-dazhd-se-normalizira-v-4-5-kashti-sa-bili-navodneni-mazeta-i-prizemni-etazhi.html", "text": "Обстановката след снощния проливен дъжд се нормализира, в 4-5 къщи са били наводнени мазета и приземни етажи. Това каза за Агенция „Фокус“   кметът на Монтана Златко Живков. „Снощи в града за кратък период от време, за около един час, паднаха 40 л/кв.м.  Водата се оттече бързо, с изключение на шахта на „Сливница“ и „Шести септември“. Обстановката е нормализирана. Проблем с тока имаше в някои от селата към общината, най-вече в с. Безденица. Реагирахме бързо, екипите са възстановили електричеството“, обясни кметът. „Дъждоотоците и канализацията издържаха на фона на интензивния дъжд. Каналите са изчистени, нямахме проблеми заради извършваната профилактика. Единствено има проблем с продухването на едната шахта на „Сливница“ и „Шести септември“. Там има 4-5 къщи, в които е имало вода в мазетата и приземните етажи. Водата се изпомпва своевременно. Приготвяме за следващия дъжд. Вече 10 за областта има код за интензивни валежи. Надявам се и занапред да се справим с обстановката и да няма екстрени ситуации“, коментира Живков.", "date": "2018.06.16", "title": "Златко Живков, кмет на Монтана: Обстановката след снощния проливен дъжд се нормализира, в 4-5 къщи са били наводнени мазета и приземни етажи"}
{"url": "http://www.focus-news.net/news/2018/06/16/2534732/mvnr-na-rusiya-ne-nalagame-na-sarbiya-uchastieto-si-v-razreshavaneto-na-kosovskiya-vapros.html", "text": "Прессекретарят на руското МВнР Мария Захарова заяви, че всичко, което страната ѝ прави в процеса за разрешаването на косовския конфликт отразява молбите на Сърбия и не е налагане на собствените интереси на друга държава, предава  EADaily.\r\nТака Захарова коментира думите на посланика на Русия в Сърбия Александър Чепурин за това, че Москва може да изиграе по-активна роля при разрешаването на въпроса, ако сръбското правителство поиска това.\r\n„Не мисля, че това е инициативно изявление, защото всичко, което прави Русия по отношение на разрешаването на проблема с Косово, отразява най-напред интересите и исканията на Сърбия директно. Сърбия като държава и сърбите като народ. Това не е въпрос на интересите на Русия, които се налагат на държавата, е въпрос на руска помощ за Сърбия по нейно искане за решаване на този много сложен и много драматичен въпрос. Ето защо тези въпроси трябва, разбира се, да бъдат определени от самите сърби, а Русия винаги е на линия“,  подчерта Захарова.\r\nВ този случай, обясни тя, изявлението на Чепурин може да се тълкува като отговор на въпроса дали Русия ще може да играе по-активна роля в случай, че Сърбия се обърне към нея. Виктор Турмаков", "date": "2018.06.16", "title": "МВнР на Русия: Не налагаме на Сърбия участието си в разрешаването на косовския въпрос"}
{"url": "http://www.focus-news.net/news/2018/06/16/2534730/ministar-nikolina-angelkova-na-otkrivaneto-na-sezona-v-slanchev-bryag-ochakvame-uspeshno-lyato-i-rast-na-turistite.html", "text": "Очакваме много добър ръст на туристите през лято 2018, който не можем да постигнем без активното партньорство на бизнеса. Това заяви министърът на туризма Николина Ангелкова при откриването на новия сезон в Слънчев бряг, съобщиха от пресцентъра на министерството. Тя прогнозира 5% увеличение при чуждестранните посещения за лятото спрямо рекордната 2017 г. и предвиди ръстове от пазари като Германия, Израел, Полша, Чехия, Франция, дори от САЩ, където миналата година за първи път стартира кампанията за дигитална реклама на страната ни. Министърът посочи, че пътуванията за лятна почивка по Черноморието са сред най-предпочитаните от туристите у нас. Това прави морския туризъм основен и ключов продукт за устойчивото развитие на целия сектор. Над 70 на сто от туристите идват в България за лятна ваканция, подчерта тя и припомни, че през периода юни–септември 2017 г. чуждестранните туристически посещения бяха над 5,3 млн. Очакваме и българите, пътували през този период, да се увеличат до 1,9 млн. спрямо 1,6 млн. души година по-рано. Министър Ангелкова поздрави местната власт и управата на държавното предприятие за усилията да развиват най-големия ни курортен комплекс като още по-гостоприемен и привлекателен. Тук през сезона също се очакват повече посетители. Един от показателите е увеличеният брой заявени полети към Летище Бургас. Данните към момента са за ръст на самолетодвиженията от 18%, повече са и заявените полети от Германия, Полша, Великобритания, Чехия, Израел. През миналото лято пренощувалите в местата за настаняване в курорта са били над 756 хил., а реализираните нощувки повече от 5 млн. Близо 6% е ръстът в приходите от нощувки, достигайки близо 270 млн. лв. Министър Ангелкова пожела на бизнеса успешна работа и обеща съдействие за решаване на всички въпроси, свързани с качеството на услугите и обслужването на високо ниво. Продаваме високо качество на разумна цена и ставаме все по-предпочитана лятна дестинация въпреки огромната конкуренция в региона, заключи тя. На церемонията бяха още изпълнителният директор на „Слънчев бряг“ АД Златко Димитров, депутатите Димитър Бойчев и Диана Саватева, зам.-областният управител на Бургас Севдалина Турманова и др.", "date": "2018.06.16", "title": "Министър Николина Ангелкова на откриването на сезона в Слънчев бряг: Очакваме успешно лято и ръст на туристите"}
{"url": "http://www.focus-news.net/news/2018/06/16/2534734/lokalno-makedoniya-naprezhenieto-v-es-otnovo-se-povishava-poradi-migrantite.html", "text": "Три години след началото на кризата с бежанците в Европа напрежението между членовете на ЕС отново се повишава по отношение на това как да се реагира на нелегалната имиграция, главно от Близкия изток и Африка, съобщава македонското издание  „Локално“.\r\nБроят на мигрантите, които идват в ЕС, е намалял от 2015-2016 г. поради споразумението на ЕС с Турция, новата ограда на балканските граници и двустранното споразумение между Италия и Либия. Според ВКБООН в Испания тази година са пристигнали 9 500 нелегални имигранти, 12 000 в Гърция и 15 300 в Италия.\r\nНо факторите, които докараха повече от 1,8 милиона нелегални мигранти в Европа от 2014 г., все още не са заличени и мнозинството анализатори смятат, че е въпрос само на време броят на новите мигранти отново да се увеличи. Понастоящем най-големият товар изпитват Италия и Гърция заради географския фактор и факта, че според законите на ЕС бежанците трябва да подадат молби за убежище в първата държава, в която ще влязат.\r\nНякои държави настояват за по-строг контрол по външните граници, други за справедливо разпределение на новите мигранти.\r\nНа предстоящата среща на високо равнище в Брюксел на 28 и 29 юни би трябвало да се говори за новите правила, за да се намери начин тежестта на най-застрашените държави справедливо да се разпредели. Виктор Турмаков", "date": "2018.06.16", "title": "„Локално“ (Македония): Напрежението в ЕС отново се повишава поради мигрантите"}
{"url": "http://www.focus-news.net/news/2018/06/16/2534735/burgas-festivalat-horo-na-pomoriyskiya-bryag-shte-se-provede-dnes-i-utre-v-pomorie.html", "text": "Фестивалът „Хоро на поморийския бряг ще се проведе днес  и утре в Поморие. Това каза за Радио „Фокус“ - Бургас Лиляна Христова, организатор на събитието. По думите й той се провежда за девета поредна година и е организиран от Община Поморие и Сдружение Танцов клуб „Чайка“. Той преминава под патронажа на кмета на града инж. Иван Алексиев и тази година ще събере 35 клуба от цялата страна.\r\n„Всяка година имаме голям брой участници, които идват за пореден път. Тази година ще има и 9 напълно нови участника, които ще се хванат на голямото празнично хоро за първи път“, каза още Христова.\r\nПо думите й участниците са предимно от клубове и самодейни състави. Хората, които танцуват в тях са на различна възраст и различни професии, но с една обща любов към българския фолклор.\r\n„Има участници от Етрополе, от Разлог, Пловдив, Русе, София. За първи път ще дойде и група от Пирдоп“, добави Христова.\r\nВеселина НИКОЛОВА", "date": "2018.06.16", "title": "Бургас: Фестивалът „Хоро на поморийския бряг ще се проведе днес и утре в Поморие"}
{"url": "http://www.focus-news.net/news/2018/06/16/2534731/nimh-za-poslednoto-denonoshtie-nay-golyamo-kolichestvo-valezhi-e-otcheteno-v-montana-gradushki-sa-padnali-v-severozapadna-balgariya-kazanlak-i-blagoevgrad.html", "text": "За последното денонощие най-голямо количество валежи е отчетено в Монтана, градушки са паднали в Северозападна България, Казанлък и Благоевград. Това съобщиха за Агенция „Фокус“  от НИМХ. Данните за падналите количества валежи са за изминалото денонощие – от 09.00 часа на 15 юни до 09.00 часа днес. В Монтана е отчетено най-голямо количество валежи -  44 л/кв.м, Кнежа 26 л/кв.м., Оряхово – 25 л/кв.м, Ловеч и Плевен - 19 л/кв.м., Благоевград и казанлък -16\r\nКазанлък 16 л/кв.м. Градушки са паднали в Северозападна България, регистрирани са и в Казанлък и Благоевград. \r\nМариела РУСЕВА", "date": "2018.06.16", "title": "НИМХ: За последното денонощие най-голямо количество валежи е отчетено в Монтана, градушки са паднали в Северозападна България, Казанлък и Благоевград"}
{"url": "http://www.focus-news.net/news/2018/06/16/2534736/veliko-tarnovo-mezhdunaroden-festival-srednovekoven-tarnovgrad-shte-se-provede-za-poredna-godina-na-krepostta-tsarevets.html", "text": "От 29 юни до 1 юли на крепостта \"Царевец\" във Велико Търново за четвърта поредна година ще се проведе Международният фестивал \"Средновековен Търновград\", съобщиха от Регионалния исторически музей.\r\nИсторическите реконструкции на бита, кухнята, занаятите, изкуствата и войнските умения на България, Византия и Европа от XII-XIV век като истински мост във времето ще пренесат посетителите в една друга, загадъчна и пълна с приятни изживявания епоха. Фестивалът е посветен на 800 години от интронизацията на цар Иван Асен II и в него ще се включат над 150 реенактори от България, Румъния, Русия, Сърбия, Украйна и Унгария.\r\nФорумът се организира от община Велико Търново, Регионалния исторически музей и Национално дружество „Традиция” – Регионален клон Велико Търново и е част събитията, с които Старата столица участва в националната програма за Европейската година на културното наследство 2018.\r\nВ дните на фестивала ще бъде показан животът на средновековния град от времето на Второ българско царство и  средновековна Европа и различни занаяти – горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите ще могат да опитат  българската и европейска кухня от XII-XIV век и да се включат в стрелби с лък и арбалет, както и неизменните игри и танци.  Ще се проведат различни демонстрационни турнири и сражения. Всеки желаещ ще може да се включи в различните занаятчийски работилници или да изпробва, под ръководството на инструктори, бойни техники за боравене с оръжие от епохата.\r\nОфициалното откриване на Международен фестивал „Средновековен Търновград”е в 19.00 часа на 29 юни, (петък),  в Двореца на крепостта „Царевец“, където всички български и чуждестранни участници ще се представят с различни демонстрации, бойни техника и музикални изпълнения.\r\nПетъчната вечер,  посветена на 800 години от интронизацията на цар Иван Асен II, ще продължи от 20.00 часа в Двореца с театрална постановка „Сватбите на Йоан Асен II“ на МДТ „Константин Кисимов“.", "date": "2018.06.16", "title": "Велико Търново: Международен фестивал \"Средновековен Търновград\" ще се  проведе за поредна година на крепостта \"Царевец\""}
{"url": "http://www.focus-news.net/news/2018/06/16/2534726/krum-zarkov-bsp-pravitelstvoto-ne-se-spravya-i-tryabva-da-si-hodi.html", "text": "Това правителство, дали има компетентност и способност да се справи с проблемите? Отговорът е – не! Правителството не се справя и трябва да си ходи. Това каза зам.-председателят на ПГ на „БСП за България” Крум Зарков в Нова ТВ, съобщиха от пресцентъра на БСП. „Ние сме длъжни да заявим, че правителството търпи провал в една от ключовите сфери на компетентност – осигуряване на обществен ред и сигурност. Оттам насетне всяка политическа сила трябва да поеме своята отговорност и да се позиционира”, това заяви депутатът по отношение на предстоящия вот на недоверие, който ще бъде искан от левицата. Зарков обясни, че броят на депутатите от ПГ на „БСП за България” е достатъчен да се иска вот и те ще се възползват от тази възможност. Народният представител припомни обещанията на ГЕРБ преди изборите, които не бяха спазени -  полицай във всяко село, назначаване на нови 6000 полицаи. Според Крум Зарков всеки един от инцидентите- от бягството на затворниците от затвора, многочисленото убийство около Нова година, до убийството на крупен бизнесмен в центъра на София, трябва да коства оставката на министъра на вътрешните работи. „Взети заедно, са вече политическа отговорност на целия Министерски съвет”, каза той. По повод упреците, че няма невинен по отношение на състоянието на системата на МВР, Зарков заяви, че правителствата на Сергей Станишев и Пламен Орешарски са си отишли. „Сега трябва да дадем вот на сегашното правителство. Или се справят, или не и трябва да си ходят”, отсече Зарков. „Цяла година надзирателите на затворите и полицаите протестираха. Никой не ги чу. Никой не им даде това, от което се нуждаят. Диалогът е много труден”, каза още депутатът.", "date": "2018.06.16", "title": "Крум Зарков, БСП: Правителството не се справя и трябва да си ходи"}
{"url": "http://www.focus-news.net/news/2018/06/16/2534733/plovdiv-gradushka-e-unishtozhila-mezhdu-60-i-80-ot-zemedelskata-produktsiya-v-karlovskoto-selo-kliment.html", "text": "Пороен дъжд и градушка с големина на лешник са унищожили между 60 % и 80 % от земеделската продукция в карловското село Климент. Това каза за Радио „Фокус“ – Пловдив кметът на населеното място Мано Манов. По думите му валежът е започнал около 18.00 часа снощи, като за половин час е успял да унищожи почти цялата реколта на жителите на Климент. „Вследствие на градушката алуминиевата дограма на къщата ми е нацепена, а от едната страна има поражения върху мазилката. Щетите са основно по земеделската продукция. Много е неприятно, но важното е, че няма пострадали хора, не се стигна и до наводнения. Край село Климент има два язовира, върху които се осъществява стриктен контрол. Няма опасност от преливане“, каза Мано Манов. Той посочи, че всички отводнителни канали и речни корита в селото са почистени. „Успяхме да приключим с тези дейности навреме, за да нямаме проблеми при подобни поройни дъждове и градушки“, коментира кметът на карловското село Климент.\r\nТони МИХАЙЛОВ", "date": "2018.06.16", "title": "Пловдив: Градушка е унищожила между 60 % и 80 % от земеделската продукция в карловското село Климент"}
{"url": "http://www.focus-news.net/news/2018/06/16/2534738/pazardzhik-v-grada-prodalzhava-skulpturniyat-proekt-po-kanala.html", "text": "Продължава реализацията на скулптурния проект \"По канала\" в Пазарджик, съобщиха от общинската администрация. Той се реализира за седма поредна година. Общината отправя покана към пазарджишки творци да вземат участие в Скулптурния проект „По канала”. Проектът е за съвременно градско изкуство и има за цел да облагороди пространството покрай канала „Паша арк”. Очаква се трима автори да представят свои проекти, като Общината ще осигури средства за закупуване на материали и изработка в общ размер до 10 хил. лв.", "date": "2018.06.16", "title": "Пазарджик: В града продължава скулптурният проект \"По канала\""}
{"url": "http://www.focus-news.net/news/2018/06/16/2534737/foreign-policy-aleksis-tsipras-i-zoran-zaev-zasluzhavat-nobelova-nagrada-za-mir.html", "text": "Двамата лидери, които заслужават Нобеловата награда за мир, не се срещнаха тази седмица в Сингапур. Вместо това те ще се срещнат в неделя по бреговете на ясно, сладководно езеро, граничещо с Гърция, Македония и Албания. Министър-председателите на Гърция Алексис Ципрас и на Македония Зоран Заев - страната, която ще бъде официално известна като Северна Македония - ще подпишат споразумение за разрешаване на горчивия десетилетен конфликт за името на Македония, коментира списание Foreign Policy. \r\nВсъщност споразумението прави много повече от това. То създава модел за справяне със сблъсъците на идентичност, които водят до конфликти не само на Балканите, но и по света. Яростно порицание на Русия и на нейните популистки приятели в Европа, споразумението напомня за навлизане на доверието в Европейския съюз и целия Западен проект за Балканите. Споразумението все още е изправено пред твърда опозиция от страна на националистите в двете страни, които нападнаха своите лидери като предатели. За да се избегне този резултат, е спешно Ципрас и Заев да получават не само подкрепа, но и световно признание.\r\nГръцкото възражение срещу името на Македония - и гордостта на македонския отговор - се коренят в най-основните въпроси на идентичността. Никъде не е поставен по-остро въпрос, отколкото на Балканите. Борбата за националната идентичност продължава да влияе върху политиката в целия регион.\r\nТова, което прави македонския случай толкова тревожен, е постоянното предизвикателство пред самото съществуване на македонска идентичност от нейните три по-големи, по-силни съседки, Гърция, България и Сърбия. Докато номинално признават македонската държава, всяка една от тези страни развива теза, който я подкопава. България оспорва македонския език, Сърбия - независимата македонска православна църква и доминиращият наратив в Гърция твърди, че няма такова нещо като гръцка Македония. \r\nПод предизвикателствата на идентичността стоят латентни териториални претенции и страхове. Ако се смята, че македонците нямат език, нямат църква, нямат истинска национална идентичност, някои могат да заключат, че нямат право и на национална държава.\r\nОсвен наранената национална гордост, стремежите на Македония да се присъединят към НАТО и Европейския съюз бяха осуетени от Гърция, която наложи вето на присъединяването на страната към НАТО преди десетина години и също така използва членството си в ЕС, за да попречи на Македония да започне преговори за присъединяване към Съюза. \r\nправи визията на Ципрас толкова необикновена. За разлика от почти всички негови предшественици Ципрас схваща ползата от премахването от Гърция на  ненужна тежест в отношенията със съседната държава. Второ, Ципрас видя възможностите от пристигането на неговия  реформистки колега в Скопие, Заев. Македонският премиер е отчаян да види страната си  накрая да влезе в НАТО и да се присъедини към ЕС, да стабилизира и да привлече инвестиции.\r\nКакто в повечето дългогодишни спорове, преговорите бяха сложни и се отнасяха до много повече, отколкото само името на страната. Трябваше да се съгласува деликатна последователност - включително национален референдум в Македония и гласуване в гръцкия парламент.\r\nЗа Москва и за популистите  споразумението е удар. То възстановява НАТО и ЕС като жизненоважни организации, които все още мотивират уязвимите политически лидери да правят трудни компромиси. В действията и думите си Ципрас и Заев опровергаха твърденията, че наднационалните институции са без значение и че само национални държави имат такова.\r\nЗа тези на Балканите, които искат да преначертаят границите, споразумението също е сериозен удар. С присъединяването ѝ към НАТО границите на Македония са гарантирани. След като НАТО и ЕС се възстановят, най-голямата страна в региона, Сърбия, най-накрая може да  реши окончателно да се съюзи със Запада.\r\nСпоразумението доказва, че очевидно нерешими, спорни и  силно емоционални въпроси могат да бъдат анализирани с добра воля и добра причина.\r\nРазбира се, нито едно от тези предимства няма да се осъществи, ако Заев и Ципрас успеят да провалят споразумението в Скопие или в Атина. Ето защо е от съществено значение светът да се изправи и да подкрепи усилията на двама истински миротворци, които са инвестирали време и политически риск, за да създадат сериозно и трайна споразумение за преодоляване на десетилетия дългия спор. В този случай изобщо не е твърде рано да се говори за Нобелова награда за мир. Виктор Турмаков", "date": "2018.06.16", "title": "Foreign Policy: Алексис Ципрас и Зоран Заев заслужават Нобелова награда за мир"}
{"url": "http://www.focus-news.net/news/2018/06/16/2534729/makedonskiyat-premier-zoran-zaev-dnes-balkanite-gradyat-priyatelstvo.html", "text": "Вярвам, че занапред Република Македония ще дава всички гаранции, нужни на България, каза македонският премиер Зоран Заев при срещата си с вицепремиера и министър на външните работи на България Екатерина Захариева, съобщиха от пресцентъра на МВнР. Двамата разговаряха в Струмица, където заедно гледаха постановката “Железният светилник“ на театър „Българска армия“. Представлението в Струмица бе предпоследното от турнето на театралната трупа в Република Македония, което започна на 11 юни в Скопие и ще завърши на 16 юни в Щип.   \r\n“Радвам се, че в моя роден град можем да гледаме тази прекрасна постановка. Договорът с България ни даде възможност това да се случи. И това не е всичко – от подписването му имаме ръст в икономиката, нови български инвеститори в страната. Този договор беше една от най-големите мотивации за реформите в Република Македония, та дори и за договора с Гърция”, каза Заев.   \r\n“Договорът с Гърция може само да затвърди Договора ни с България. В него има текстове, които зачитат съдържанието на другите ни договори. \r\nГражданите на Република Македония имат отношение на искрено приятелство спрямо гражданите на България, същото е и с българските граждани. Ние политиците трябва да им служим, да отваряме път за това приятелство”, допълни Заев.   \r\n“Осем месеца след подписването на договора хората тук видяха, че той носи само позитиви и днес 70% от гражданите на вашата страна го подкрепят“, каза Екатерина Захариева. Тя посочи, че приятелска България и цялото българско правителство стоят до Република Македония по европейския й път.   \r\n„Надявам се Европейският съвет на 29 юни да вземе решение за започване на преговори с Република Македония“, допълни тя.  \r\nМакедонският премиер се присъедини към надеждата и изрази радост, че напредъкът на страната му се случва по време на Българското председателство. „Днес Балканите градят приятелство и съм щастлив, че живеем във време, когато нашите две страни създадоха подобни отношения“, каза Заев. \r\nСлед края на постановката министър Захариева и премиерът Заев се срещнаха с актьорите от трупата на \"Българска армия\".", "date": "2018.06.16", "title": "Македонският премиер Зоран Заев: Днес Балканите градят приятелство"}
{"url": "http://www.focus-news.net/news/2018/06/16/2534740/plovdiv-zapochva-vtoroto-izdanie-na-dve-tri-biri-fest-v-grada.html", "text": "Започва второто издание на „Две-три бири фест“ в Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Общината. Днес и в рамките на утрешния ден Фестивалът на занаятчийската бира ще оживи „Тютюневия град“. Посетителите на „Две-три бири фест“ ще имат възможността да опитат десетки различни видове пиво. Голямата изненада тази година идва от Германия. В „Две-три бири фест“ се включва едно от най-популярните събития за бирената култура в Европа - „Berlin Beer Week“. Гостите от Берлин партнират на пловдивския фестивал и ще представят новите видове занаятчийско пиво от Германия. Началото на „Две-три бири фест“ ще бъде поставено в 12.00 часа днес. Програмата в съботния ден включва откриване на изложба шаржове на големия пловдивски карикатурист Ириен Трендафилов, посветена на пивото, стилен кът за почивка, както и специални кулинарни изненади. Дегустациите приключват в 21.00 часа.\r\nВ неделя организаторите канят родителите с децата си на фестивала, тъй като за малките ще има специален кът с аниматор от 16.00 до 18.00 часа. Дегустациите във втория ден продължават до 19.00 часа. Мероприятието протича в дегустационна форма, с количество пиво от по 150 мл, с цел всеки посетител да може да опита максимален брой ексклузивни занаятчийски бири. За всички желаещи, ще има опция и за закупуване на пиво за вкъщи или за подарък.\r\n„Две-три бири фест” е част от Културния календар на Община Пловдив и се организира в подкрепа на „Пловдив-Европейска столица на културата 2019“.", "date": "2018.06.16", "title": "Пловдив: Започва второто издание на „Две-три бири фест“ в града"}
{"url": "http://www.focus-news.net/news/2018/06/16/2534741/japan-today-84-godishna-pensionerka-ot-yaponiya-e-predala-80-miliona-yeni-na-telefonni-izmamnitsi.html", "text": "Измамата „Аз съм-аз съм!“ е един от най-старите трикове в наръчника на японския телефонен измамник. Според плана измамникът се обажда на жертвата по телефона и заявява: „Аз съм“, с надеждата тя да приеме, че става дума  за неин син, внук или друг роднина, който се е забъркал в неприятности и ще даде необходимите пари, за да го измъкне от несъществуващата бъркотия, пише  Japan Today.\r\nПоследната жертва на подобна измама е 84-годишна пенсионерка от Токио, с която на 31 май се свързва мъж, който заявява, че е по-големият ѝ син. Той обяснява, че е загубил куфарче с важен договор, свързан с работата му и че се нуждае от пари, за да оправи ситуацията. След това изпраща друг мъж, твърдящ, че е негов колега, за да вземе парите.\r\nТова, което прави този случай толкова известен е размерът на сумата, с която пенсионерката бива измамена – тя предава общo 82,5 милиона йени (един милион 256 хиляди лева).\r\nЖената не усъмнява докато предава парите на „колегата“, а едва по-късно. След това тя се свързва с мъжа, който твърди, че е неин син, пита го за имената на дядо му и баба му и чак тогава разбира, след грешния отговор, че е била измамена и лишена от спестяванията си.\r\nВ момента полицията издирва измамниците, макар и все още да няма ясни улики. „Нека това да е поука за всички, че не е добра идея да се предават повече от 80 милиона йени на някой, който просто се идентифицира като „Аз съм, мамо!“, заключва японското издание.  Виктор Турмаков", "date": "2018.06.16", "title": "Japan Today: 84-годишна пенсионерка от Япония е предала 80 милиона йени на телефонни измамници"}
{"url": "http://www.focus-news.net/news/2018/06/16/2534743/veliko-tarnovo-chetvarti-natsionalen-konkurs-za-humoristichen-folklor-usukano-po-kilifarski-podgotvyat-v-kilifarevo.html", "text": "Четвърти Национален конкурс за хумористичен фолклор „Усукано по килифарски“ подготвят в Килифарево. Това съобщиха за Радио „Фокус“ – Велико Търново организаторите от НЧ „Напредък – 1884“ – град Килифарево. Събитието е част от  програмата за празника на града, който тази година ще се проведе на 25 август. „Гайтанджийството е един от най-добре развитите занаяти в Килифарево. Произведените тук гайтани са еталон за най-високо качество в продължение на три века на територията на три континента. Заради тънкото и равно пресукване на гайтаните, се появява и прочутия израз „Усукано  по килифарски“ – критерий за продукция с добро качество“, обясняват от местното читалище. Целта на конкурса е да популяризира, запази и обогати българската национална култура и традиции на България чрез песните, танците, обичаите и речевия фолклор. Чрез него се дава възможност за изява на малки изпълнители и издирване на нови неизвестни хумористични песни, танци, обичаи и речеви фолклор. Фолклорният конкурс се е утвърдил като значимо събитие в културния календар на Община Велико Търново. Право на участие имат професионални колективи и индивидуални изпълнители на автентичен и обработен фолклор – певчески групи, хорове, състави, ансамбли, танцови състави, клубове за народни танци, разказвачи и други. Крайният срок за подаване на заявки е 15 август. Награденият фонд е специална награда на кмета на град Килифарево за цялостно представяне – 100 лева и лауреати по жанрове – диплом, плакет и парична премия. Всички  изпълнители ще получат грамота  за участие. Те ще се състезават в три раздела – „Автентичен фолклор“, „Обработен фолклор“, „Авторски творби на фолклорна основа“.\r\nНадежда КРЪСТЕВА", "date": "2018.06.16", "title": "Велико Търново: Четвърти Национален конкурс за хумористичен фолклор „Усукано по килифарски“ подготвят в Килифарево"}
{"url": "http://www.focus-news.net/news/2018/06/16/2534742/dvama-dushi-sa-zaginali-a-22-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие, съобщиха от пресцентъра на МВР. В страната са станали 18 пътнотранспортни произшествия, при които има двама загинали. На територията на столицата са станали  66 леки и четири тежки пътни инцидента, при които има петима ранени.", "date": "2018.06.16", "title": "Двама души са загинали, а 22 са ранени при катастрофи през изминалото денонощие в страната"}
{"url": "http://www.focus-news.net/news/2018/06/16/2534746/blagoevgrad-38-godishniyat-mazh-postradal-sled-skandal-v-gotse-delchev-e-v-tezhko-sastoyanie.html", "text": "38-годишният мъж, пострадал след скандал в Гоце Делчев, е в тежко състояние в Реанимация в МБАЛ „Иван Скендеров“-Гоце Делчев. Това каза за Радио „Фокус“-Пирин д-р Мария Радойкова, управител на лечебното заведение. Тя посочи, че пострадалият е с множество прободни рани в областта на корема и шията. По думите й той е поставен на апаратна вентилация.„Фокус“ припомня, че на 15 юни следобяд в полицията е получен сигнал за това, че в частен дом в Гоце Делчев има 42-годишен мъж, който е с прободни рани по тялото. От пристигналите на място полицейски служители и медицински екип е установено, че 42-годишният мъж е починал, като на място е намерен да лежи и 38-годишен мъж, който е с прободна рана в областта на шията. Той е настанен в болницата в Гоце Делчев. Работата по случая продължава.\r\nНатали СТЕФАНОВА", "date": "2018.06.16", "title": "Благоевград: 38-годишният мъж, пострадал след скандал в Гоце Делчев, е в тежко състояние"}
{"url": "http://www.focus-news.net/news/2018/06/16/2534747/ria-novosti-shofyorite-v-moldova-protestirat-zaradi-rasta-v-tsenite-na-gorivoto.html", "text": "Шофьорите в Молдова протестират на централния площад на Кишинев срещу повишаването на цените на горивото, предава РИА Новости. \r\nДесетки шофьори са се събрали заедно с автомобилите си и натискат сигналите в знак на недоволство. Те са възмутени от високите цени на горивото.\r\n„Колкото повече се увеличим, толкова повече ще се види, че властите не защитават народа. Ние не гледаме на политиката, националността и езика – идвайте всички вие, които ще пострадат от повишаването на цените“, заяви един от организаторите – Валерий Кирка.Агенция „Фокус“ припомня: \r\nПред последните седмици протести срещу високите цени на горивата се проведоха и в Сърбия и в Черна гора. Виктор Турмаков", "date": "2018.06.16", "title": "РИА Новости: Шофьорите в Молдова протестират заради ръста в цените на горивото"}
{"url": "http://www.focus-news.net/news/2018/06/16/2534751/varna-osinoviteli-i-osinoveni-detsa-se-sabirat-na-traditsionnata-si-sreshta-v-grada.html", "text": "18-ото издание на празника „Аз и моето семейство“, в който осиновители и осиновени деца си дават среща, предстои днес във Варна. Това съобщават от пресслужбата на Дома за медико-социални грижи за деца – Варна. От тази година форматът се разширява. Поканени са както осиновителите и техните осиновени деца, така и семействата, преминали през Отделението за недоносени и новородени бебета в Дома. Началото на срещата е в 9.00 часа, а мястото – главното фоайе на лечебното заведение. Много музика, песни, танци, игри и забавления очакват децата, а специалистите ще бъдат на разположение на родителите за консултации. „Всяка година през нашето Отделение за новородени и недоносени преминават над 100 деца. С повечето се виждаме и през първите една – две години от живота им, тъй като с тях работят специалистите ни по ранна интервенция и рехабилитация. Създаваме специални връзки с децата, които бихме искали да продължим във времето. Затова от тази година разширяваме формата на празника „Аз и моето семейство“, обясни д-р Стефка Джанкова, директор на Дома. Празникът „Аз и моето семейство“ стартира през 2001 година, като по това време е уникален за страната. Инициативата за провеждането му е на д-р Джанкова, която заимства идеята от държави като Италия, Дания, САЩ.", "date": "2018.06.16", "title": "Варна: Осиновители и осиновени деца се събират на традиционната си среща в града"}
{"url": "http://www.focus-news.net/news/2018/06/16/2534748/kmetat-na-sofiya-yordanka-fandakova-stolichna-obshtina-provezhda-chetiri-skriningovi-programi.html", "text": "Столична община провежда и организира четири скринингови програми. Първото скринингово изследване, което Общината финансира от 2015 година насам, е на млечната жлеза. Програмата осъществяваме в партньорство с няколко държавни и общински болници. Това каза кметът на София Йорданка Фандъкова в рамките на провеждащата се в София Шеста международна научна конференция на Българската Асоциация по Медицинска онкология (БАМО), съобщиха от пресцентъра на Столичната община.\r\nВажно е, че в конференцията е отделено място на научна сесия за млади онколози и тя е посветена на темата за постижения в лечението на рака на млечната жлеза, каза в приветствието си кметът Фандъкова. Конференцията се организира от Българската Асоциация по Медицинска онкология и Българската Национална Асоциация по Онкология. \r\nВ програмата за скрининг на рак на млечната жлеза, която организира Общината, изследването се извършва въз основа на клиничен преглед и ултразвук. Прегледите се извършват в Университетска специализирана болница за активно лечение по онкология и Военно-медицинска академия, Първа АГ „Света София“, Втора АГ болница „Шейново“, както и Първа МБАЛ, Четвърта МБАЛ, Пета МБАЛ и Специализираната болница за активно лечение на онкологични заболявания. Досега са прегледани и изследвани общо 16 361 жени от различни целеви групи като общинските училища и детски градини, социални заведения, културни институти, общинските транспортни дружества. В зависимост от случаите пациентите са насочени за терапия или последващо проследяване. \r\nПрез септември тази година скрининговото изследване за рак на млечната жлеза ще продължи с обхващане на нови целеви групи. Ще бъдат включени медицинските специалисти от училищните здравни кабинети, детските градини и самостоятелни ясли и кухни за детско хранене. \r\nТази година Общината започна и скрининг за рак на простатната жлеза на мъжете над 40 години от персонала на общинските транспортни дружества и от преподавателските колективи в общинските образователни институции. Програмата продължава до края на годината. Ще бъдат прегледани над 4900 души, като досега са преминали над 2000 души. \r\nОт началото на май 2018 г. съвместно със сдружение Национална асоциация за профилактика на белодробните болести и д-р София Ангелова, специалист по белодробни болести, Столична община започна безплатни профилактични прегледи на бял дроб на жителите на столицата. За месец май са прегледани повече от 100 човека. \r\nПредвижда се през септември за първи път да стартира скринингово изследване на щитовидната жлеза. То ще обхване преподавателските колективи в общинските структури на възраст от 20-45 години. Скринингът включва ехографски преглед на щитовидната жлеза и лабораторно изследване на тиреостимулиращ хормон /TSH/.", "date": "2018.06.16", "title": "Кметът на София Йорданка Фандъкова: Столична община провежда четири скринингови програми"}
{"url": "http://www.focus-news.net/news/2018/06/16/2534749/zam-predsedatelyat-na-pg-na-bsp-za-balgariya-dragomir-stoynev-be-gost-na-tarzhestvata-po-sluchay-136-ata-godishnina-ot-rozhdenieto-na-georgi-dimitrov-v-kovachevtsi.html", "text": "Благодаря ви, че пазите в сърцата си делото на Георги Димитров, защото малко останаха българите, които могат да се сравнят с него. Това каза зам.-председателят на ПГ на „БСП за България“ Драгомир Стойнев на тържественото отбелязване на 136-ата годишнина от рождението на Георги Димитров в родното му Ковачевци, съобщиха от пресцентъра на БСП. Той добави, че трябва да пазим спомена за миналото и личности като Димитров, защото има хора, които искат да ги заличат. „Радвам се, че родното му място – Ковачевци, всяка година организира тържества по случай рождението му, защото сте дали на света един достоен  българин, чието име е записано в световната история“, каза още Стойнев. Народният представител заяви, че днес отдаваме почит не само на него, но и на всички, които са се борили за един по-справедлив и достоен живот през годините. \r\nДрагомир Стойнев прочете и поздравителен адрес от председателя на НС на БСП Корнелия Нинова към жителите и гостите на Ковачевци.\r\n„Отбелязването на рождения ден на Георги Димитров е повод за размисъл. Повод да си припомним онези славни страници от 127-годишнината на Българската социалистическа партия, а Георги Димитров е част от онази огромна, изконна съпротивителна сила на българския народ. 136 години след рождението на героя от Лайпциг, на този голям български политик, парламентарист и световен деец на движението на работниците, българите са отново пред паметниците на Димитров в цялата страна, в знак на почит към делото му. Един от най-обругаваните политици за тези 28 години, един от политиците, чието дело се опитват да заличат. Но то е незаличимо“, пише Нинова в поздравлението си.\r\nГости на тържеството бяха и народните представители от ПГ на „БСП за България“ Станислав Владимиров и Любомир Бонев, председателят на ОблС на БСП – Перник Валентин Петков, председателите на ОбС на БСП в Перник, Радомир и Брезник – Кирил Леонов, Георги Георгиев и Венета Петрова, ген. Ангел Марин – вицепрезидент на Република България 2002 – 2012 г., председателят на БАС Симеон Игнатов.", "date": "2018.06.16", "title": "Зам.-председателят на ПГ на „БСП за България“ Драгомир Стойнев бе гост на тържествата по случай 136-ата годишнина от рождението на Георги Димитров в Ковачевци"}
{"url": "http://www.focus-news.net/news/2018/06/16/2534744/kanal-5-makedoniya-evropeyskata-narodna-partiya-prizova-vsichki-strani-uchastvashti-v-spora-za-imeto-da-demonstrirat-konstruktivnost.html", "text": "Европейската народна партия приветства постигнатото споразумение между правителствата на Македония и на Гърция, които „работят за намиране на решение на дългогодишния двустранен спор“, предава македонският телевизионен „Канал 5“.\r\nЕНП се надява, че процесът на изпълнение на споразумение ще се осъществи без пречки от двете страни, което ще отвори пътя за влизането на Македония в НАТО и възможността да започне преговори с ЕС.\r\n„Това е ключов момент за Скопие и вярваме, че всички политически партии трябва да се стремят към положително и конструктивно поведение за изграждане на европейското бъдеще на страната“, посочват европейските християндемократи. Виктор Турмаков", "date": "2018.06.16", "title": "„Канал 5“ (Македония): Европейската народна партия призова всички страни, участващи в спора за името, да демонстрират конструктивност"}
{"url": "http://www.focus-news.net/news/2018/06/16/2534739/plamena-zayachka-abv-mladezhi-za-sofiya-imeto-republika-severna-makedoniya-e-nepriemlivo-pravitelstvoto-ni-izpusna-shansa-da-bade-aktivna-strana-vav-vzemaneto-na-reshenie.html", "text": "Правителството изпусна шанса да бъде активна страна във вземането на решение за новото име на Р Македония. Можехме да бъдем диалогични, да бъдем на масата за преговорите, да водим процеса. Тази позиция защити в предаването „Лице в лице“ лидерът на АБВ-Младежи за София Пламена Заячка, съобщиха от пресцентъра на АБВ. Тя бе категорична, че изборът на новото название на западната ни съседка „Република Северна Македония“ е неприемливо, тъй като създава предпоставки за териториални претенции към страната ни. „Както и предишната заявка за име „Илинденска Македония“ беше посегателство към нашата история, така и сегашното предложение дава заявки за териториални претенции. Част от югозападна България и по-точно Област Благоевград на практика влиза в така нареченото географско понятие „Пиринска Македония“, а Северна Македония включва от една страна Вардарска, а от друга и Пиринска Македония“.\r\n„Принципна позиция на АБВ е, че правителството ни не може и не бива да не участва в дебатите по този казус. Не можем като държава да се дистанцираме от такъв въпрос, който засяга пряко интересите на България. Например през 2012 година премиерът Бойко Борисов казва, че името „Северна Македония“ е неприемливо, защото дава основания например да ни поискат Благоевград. Външно министерство е на същата позиция с аргумента, че част от югозападна България попада в това понятие. Затова и от АБВ не разбираме защо сега няма никаква позиция от страна на ръководството на държавата ни.  Нито по едното предложение за преименуването, нито по другото“, заяви тя. \r\nЗаячка коментира и настояването на МВнР и президентската ни институция за гаранции спрямо България от Гърция и Македония, че подписаният между тях договор няма да представлява заплаха към страната ни. „Тук питам, от юридическа и международноправна гледна точка, кой може да ни гарантира, че при договор между две държави ще бъдат защитени интересите на трета? Кой ни дава тези гаранции? Настояваме те да ни се дадат, но какъв е механизмът по който това може да се случи?“, попита тя и посочи, че договорът между България и Македония за добросъседство е едно категорично основание западната ни съседка най-малкото да потърси и вземе предвид нашата позиция при воденето на преговорите си за преименуване с Гърция.", "date": "2018.06.16", "title": "Пламена Заячка, АБВ-Младежи за София: Името Република Северна Македония е неприемливо, правителството ни изпусна шанса да бъде активна страна във вземането на решение"}
{"url": "http://www.focus-news.net/news/2018/06/16/2534745/tsvetan-tsvetanov-gerb-ot-nato-sa-gotovi-za-zapochvane-na-protsedura-za-priemaneto-na-makedoniya-tova-dava-sigurnost-che-nikoy-nyama-da-ima-teritorialni-pretentsii-kam-sasedite-si.html", "text": "От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си. Това каза председателят на ПГ на ГЕРБ и зам.-председател на партията Цветан Цветанов в предаването „Седмицата“ по Дарик радио. „Ако се връщаме постоянно в историята няма никога да се получи европейската перспектива за Западните Балкани“, коментира той. „Македония и Гърция достигнаха до консенсус, но виждаме, че това създава допълнително вътрешнополитическо противопоставяне, възможност за отдалечаване на Македония и Западните Балкани от европейската перспектива“, обясни Цветан Цветанов. „Това, което се положи като усилия, трябва да бъде признато и да вървим напред. В противен случай нито Западните Балкани, нито региона ни ще бъде сигурен и стабилен“, изтъкна той. „През последните няколко месеца дипломатическият контакт между България и Македония е много динамичен. На всякакво ниво, президентство, изпълнителна и законодателна власт България е комуникирала и стимулирала провеждането на срещи“, обясни председателят на ПГ на ГЕРБ. По повод отказа на премиера Бойко Борисов да се срещне с македонския президент Георги Иванов Цветан Цветанов посочи: „Поведението на премиера Борисов беше съотносимо с негативната реакция, която имаха европейските лидери. България е част от ЕС“. „България не се намесва във вътрешните работи и отказа да направи срещата, защото е солидарна с политиките в ЕС“, заяви той. Попитан трябваше ли президентът Румен Радев да откаже срещата с македонския си колега Цветанов посочи: „Да не коментираме президента Радев, моля ви. Той е направил протоколна среща, от която не излизат действия, нито в едната, нито в другата посока. Така че срещата е без значение за процеса, който се води“.", "date": "2018.06.16", "title": "Цветан Цветанов, ГЕРБ: От НАТО са готови за започване на процедура за приемането на Македония- това дава сигурност, че никой няма да има териториални претенции към съседите си"}
{"url": "http://www.focus-news.net/news/2018/06/16/2534753/stolichnata-politsiya-izdirva-elichka-georgieva-shumilina.html", "text": "Столичното Осмо РУ издирва Еличка Георгиева Шумилина, съобщиха от пресцентъра на МВР. 83-годишната жена е видяна за последен път вчера около 13.00 часа, когато напуска дома си в столичния квартал „Дружба“ и оттогава е в неизвестност. Жената е висока около 162 см, пълно телосложение, къса коса и кафяви очи. Няма данни за това с какво е била облечена. Възрастната жена е трудно подвижна, придвижва се с бастун.            \r\nОт полицията призовават хората, които имат информация за възрастната жена, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.06.16", "title": "Столичната полиция издирва Еличка Георгиева Шумилина"}
{"url": "http://www.focus-news.net/news/2018/06/16/2534756/veliko-tarnovo-s-8-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 8 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 223 см, а температурата на водата 25.6 градуса. Преди обяд по поречието на река Дунав ще е предимно слънчево. Около и след обяд отново ще се развива мощна купеста и купесто-дъждовна облачност. На много места ще има интензивни краткотрайни валежи от дъжд, гръмотевични бури и градушки. Максималните температури ще са между 25° и 30°.", "date": "2018.06.16", "title": "Велико Търново: С 8 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/16/2534759/pazardzhik-utvarden-e-grafikat-za-rabotata-prez-lyatoto-na-detskite-gradini-v-grada.html", "text": "Изготвен е график за работата на детските градини на територията на гр.Пазарджик, съобщиха от общинската администрация. Графикът предоставя възможност през целия летен период всички желаещи да могат да посещават детско заведение. Временното преустановяване на дейността на детските заведения е съгласувано с родителите, директорите на детските градини имат ангажимента да оказват пълно съдействие за насочване и приемането на нуждаещите се в приемащите детски градини.\r\nРадослава МУРДЖЕВА", "date": "2018.06.16", "title": "Пазарджик: Утвърден е графикът за работата през лятото на детските градини в града"}
{"url": "http://www.focus-news.net/news/2018/06/16/2534754/gd-granichna-politsiya-intenziven-e-trafikat-na-gkpp-makaza-i-gkpp-kulata.html", "text": "На българо-гръцката граница трафикът е интензивен на ГКПП \"Маказа\" за леки автомобили на изход, и на ГКПП \"Кулата\" за леки, товарни автомобили и автобуси на изход. Това съобщиха от пресцентъра на ГД \"Гранична полиция\". На ГКПП \"Златоград\", ГКПП \"Ивайловград\", ГКПП \"Илинден\" и ГКПП \"Капитан Петко войвода\" трафикът е нормален.\r\nНа българо-сръбската, българо-македонската, българо-турската и българо-румънската граница трафикът е нормален на всички гранични контролно-пропускателни пунктове.", "date": "2018.06.16", "title": "ГД \"Гранична полиция\": Интензивен е трафикът на ГКПП \"Маказа\" и ГКПП \"Кулата\""}
{"url": "http://www.focus-news.net/news/2018/06/16/2534755/a1-on-makedoniya-panos-kamenos-zayavi-che-sporazumenieto-za-imeto-nyama-da-se-ratifitsira-v-parlamenta-na-gartsiya.html", "text": "Лидерът на партия „Независими гърци“ и министър на отбраната на страната Панос Каменос изпрати от профила си в социалната мрежа „Туитър“ ясна подкрепа за правителството по време на  гласуването на вота за недоверие в парламента, но и ясно послание срещу споразумението с Македония за името, предава македонският телевизионен канал   A1 ON.\r\nКоалиционният партньор в правителството заяви, че „Независими гърци“ са поели ангажимент да не ратифицират споразумението в гръцкия парламент, но допълни, че днешният вот на недоверие не е свързан с въпроса за името.\r\n„Да се сложи край на пропагандата за Македония. Има гласуване относно края на меморандумите и борбата с корупцията. Няма споразумение, дори ако не е ратифицирано, както да е записано в последният член статия. Ние, „Независими гърци“ се ангажираме да не ратифицираме споразумение“, заяви Каменос на профила си късно снощи. Виктор Турмаков", "date": "2018.06.16", "title": "A1 ON (Македония): Панос Каменос заяви, че споразумението за името няма да се ратифицира в парламента на Гърция"}
{"url": "http://www.focus-news.net/news/2018/06/16/2534750/alsat-m-makedoniya-predi-vota-na-nedoverie-atmosferata-v-gratskiya-parlament-stara-vse-po-goreshta.html", "text": "Парламентарният дебат по предложението за вот на недоверие срещу гръцкото правителство се очаква днес да влезе в заключителния си етап, след като вчера външният министър Никос Коцияс поиска декласифициране на документите от предишните гръцки правителства, в които са вписани предложенията и постиженията в преговорите за спора за името, предава скопският телевизионен канал  „Алсат-М“.\r\nКоцияс заяви, че ще направи така в отговор на критиките от опозицията, че споразумението, постигнато от правителствата на Македония и на Гърция е предателство за гръцкия народ.\r\nНа това веднага реагира бившият министър на външните работи на Гърция Дора Бакояни, която призова Коцияс да публикува и разговорите, които е водил и неговото министерство. Виктор Турмаков", "date": "2018.06.16", "title": "„Алсат-М“ (Македония): Преди вота на недоверие атмосферата в гръцкия парламент стара все по-гореща"}
{"url": "http://www.focus-news.net/news/2018/06/16/2534757/tsvetan-tsvetanov-gerb-bsp-sa-sami-za-vota-na-nedoverie-koeto-oznachava-che-iskat-shum-i-vnusheniya-a-ne-realni-resheniya.html", "text": "Самият факт, че БСП се явяват сами, за да поискат вот на недоверие означава, че опозицията иска повече шум и внушения, но не и реални решения. Това каза председателят на ПГ на ГЕРБ и зам.-председател на партията Цветан Цветанов в предаването „Седмицата“ по Дарик радио. „Когато Председателството завършва, и е успешно по оценки на европейските лидери и министрите, БСП искат да го затворят с вот на недоверие“, коментира той. „За да покажат идентичността си, на партия, която иска само да върви в конфронтация, не се старае и не се стреми да участва в политическия живот на страната, да предлага алтернативни решения“, заяви Цветан Цветанов. „Знаем как управлява БСП, и сектор сигурност, и сектор икономика, и сектор енергетика“, изтъкна той. „Очаквам с нетърпение мотивите да бъдат внесени в българския парламент, защото една седмица за БСП е недостатъчна, за да си формулират мотивите, да бъдат внесени и да поискат вот на недоверие“, каза още Цветанов.", "date": "2018.06.16", "title": "Цветан Цветанов, ГЕРБ: БСП са сами за вота на недоверие, което означава, че искат шум и внушения, а не реални решения"}
{"url": "http://www.focus-news.net/news/2018/06/16/2534758/ekathimetini-stari-dokumenti-ot-mvnr-shte-razpalyat-debata-v-gratskiya-parlament.html", "text": "Дебатът в парламента  преди вота на недоверие срещу гръцкото правителство най-вероятно ще стане още по-разпален, след като външният министър Никос Коцияс заяви, че ще публикува документи показващи как предишните правителства са водили преговорите за името с Македония, пише  Ekathimetini.\r\nОчаква се преди гласуването Коцияс да предаде около 30 наскоро декласифицирани документи от министерството на външните работи, за да отрази критиките на опозицията за преговорните тактики на правителството, довели до настоящето споразумение за името на Македония.\r\nСпоред запознати източници документите ще разкрият изборите на предишните правителства по отношение на имената и промяната на конституцията на бившата югославска република.\r\nТези новини хвърлят нова светлина върху скорошните думи на министър-председателя Алексис Ципрас в реакция на обявения от основната опозиционна партия „Нова демокрация“ вот на недоверие : „Ще си поговорим за всичко и всеки“.\r\n„Ще поговорим с имена и адреси, кой какво е правил, кога и какво, за това как някои са искали да отстъпят името на Македония“, допълни той. Виктор Турмаков", "date": "2018.06.16", "title": "Ekathimetini: Стари документи от МВнР ще разпалят дебата в гръцкия парламент"}
{"url": "http://www.focus-news.net/news/2018/06/16/2534764/pregled-na-mezhdunarodnite-novini-do-13-chasa-agentsiya-fokus.html", "text": "Американският президент Доналд Тръмп очаква да се срещне с руския си колега Владимир Путин през юли в Европа.\r\nИзданието се позовава на високопоставени представители на американската  администрация и на двама дипломати.\r\n„Тръмп, както се очаква, ще се срещне с руския президент следващия месец, когато ще бъде на посещение в Европа, за да вземе участие в срещата на върха на НАТО. В потвърждение на тези планове Тръмп е заявил на журналист в петък, че е напълно възможно, да се срещне с Путин това лято“, пише изданието и уточнява, че срещата на лидерите на страните от НАТО ще се проведе в Брюксел на 11и 12 юли.\r\nСпоред изданието „водещи сътрудници“ към Съвета за национална сигурност при президента са се „изказвали против подобна среща и са казали, че не разглеждат проявеният от Тръмп интерес към подобна среща като разпореждане за нейната организация“, разказва за вестника представител на администрацията.\r\n***  Европейската народна партия приветства постигнатото споразумение между правителствата на Македония и на Гърция, които „работят за намиране на решение на дългогодишния двустранен спор“.\r\nЕНП се надява, че процесът на изпълнение на споразумение ще се осъществи без пречки от двете страни, което ще отвори пътя за влизането на Македония в НАТО и възможността да започне преговори с ЕС.\r\n„Това е ключов момент за Скопие и вярваме, че всички политически партии трябва да се стремят към положително и конструктивно поведение за изграждане на европейското бъдеще на страната“, посочват европейските християндемократи.\r\n*** Парламентарният дебат по предложението за вот на недоверие срещу гръцкото правителство се очаква днес да влезе в заключителния си етап, след като вчера външният министър Никос Коцияс поиска декласифициране на документите от предишните гръцки правителства, в които са вписани предложенията и постиженията в преговорите за спора за името.\r\nКоцияс заяви, че ще направи така в отговор на критиките от опозицията, че споразумението, постигнато от правителствата на Македония и на Гърция е предателство за гръцкия народ.\r\nНа това веднага реагира бившият министър на външните работи на Гърция Дора Бакояни, която призова Коцияс да публикува и разговорите, които е водил и неговото министерство.\r\n***  Малка група граждани протестира пред парламента срещу споразумението с Гърция относно уреждането на спора за името.\r\nНа третия ден протести пред парламент гражданите заявиха, че споразумението на премиерите на  Гърция и Македония за промяната на името е в ущърб на Македония.\r\nУчастниците в протеста поискаха оставката на правителството на премиера Зоран Заев и скандираха лозунги за подкрепа на президента Георги Иванов.\r\nПред сградата на парламента беше поставен полицейски кордон.\r\nПротестиращите обявиха, че ще продължат протестите през следващите дни.\r\n***     Международната агенция за оценка на кредитния рейтинг Standard & Poor's заяви, че споразумението между Скопие и Атина за разрешаване на спора за името няма да има отрицателни последици за македонската икономика.\r\nАгенцията оценява, че напредъкът на страната ще бъде постепенно и ползите ще бъдат дългосрочни.\r\n„Оценката е отражението на баланса между риска, който носи бързото нарастване на публичния дълг и вътрешната политическа несигурност, което се предвижда в следващите 12 месеца, от една страна и благоприятните икономически перспективи от друга страна“,  се казва в доклада на Standard & Poor's\r\nСпоред Агенцията всичко това ще зависи от измененията в Конституцията на Македония, както и от ратифицирането на споразумението от двата парламента.\r\nStandard & Poor's преди два месеца потвърди кредитния рейтинг на Македония на BB - със стабилен външен вид.\r\n***", "date": "2018.06.16", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/16/2534752/standard-makedoniya-izslushvaneto-v-gratskiya-parlament-prodalzhava-shte-se-glasuva-vot-na-nedoverie.html", "text": "В гръцкия парламент започна третата част от дебата за внесения от опозиционната партия „Нова демокрация“ вот на недоверие срещу правителството. Споразумението с Македония е в центъра на обсъждането на гръцките законодатели, предава македонската медия  „Стандард“.\r\nДебатът се очаква да завърши с речите на лидерите на политическите партии и гръцкият премиер, а след това депутатите ще гласуват. Според мненията, изразени досега, не се очакват изненади. Депутатите от партиите в управляващата коалиция СИРИЗА и „Независими гърци“ ще гласуват против предложението на „Нова демокрация“ и правителството няма да получи недоверие.\r\nВчерашното маратонно изслушване, продължило над 16 часа, се превърна в разгорещена дискусия и взаимни обвинения между правителството и опозицията по отношение на договора с Македония.\r\nОпозиционните партии обвиниха, че договорът е лош, а акцентът се поставят на македонския език и македонската гражданство, докато депутати и министри от управляващата СИРИЗА убеждаваха колегите им от другите партии, че договорът е в рамките на гръцката национална линия, национално полезен и защитава интересите на страната.\r\nОсобен интерес предизвикват информацията в гръцките медии, че по време на днешната дискусия външният министър Никос Коцияс ще донесе документи от гръцкото външно министерство, свързани с преговорите за името в миналото. Виктор Турмаков", "date": "2018.06.16", "title": "„Стандард“ (Македония): Изслушването в гръцкия парламент продължава, ще се гласува вот на недоверие"}
{"url": "http://www.focus-news.net/news/2018/06/16/2534767/veliko-tarnovo-otkrivat-obnovenata-zala-arheologiya-v-istoricheski-muzey-gorna-oryahovitsa.html", "text": "Откриват обновената зала „Археология“ в Исторически музей – Горна Оряховица. Това съобщи за Радио „Фокус“ – Велико Търново Пламен Мадемов, директор на културната институция. В залата е монтирано ново витринно оборудване, подменено е осветлението и са създадени интерактивни атракции за посетителите. Новите съоръжения създават благоприятна среда за представянето на предмети с научна археологическа стойност, които до този момент са съхранявани в хранилището на Музея. Директорът посочи, че такива са експонатите, свързани с първите поселения на територията на Горна Оряховица. За първи път ще бъде показан зооморфен керамичен съд с формата на глава на бик, намерен край село Правда, както и керамични тежести за стан, датирани от VI век преди новата ера. Ще бъдат подредени и най-ценните находки от подновените през 2015 година разкопки на крепостта Ряховец.  Новата експозиция е разделена на три основни класически периоди в археологията – Праистория, Античност и Средновековие. „Нашата идея беше да направим една модерна за времето си експозиция с обновяване на съоръженията, с ново осветление и разбира се, с различни изнесени интерактивни атракции към посетителите, които позволяват не само да гледат експонатите през витрината, но и да могат да се докоснат до част от тях и да вникват в същината на епохата“, допълни Мадемов. Той подчерта, че археологическата експозиция на Музея не е обновявана от 25 години. Това е времето, когато са приключили последните проучвания на некрополите в село Янтра и край крепостта Ряховец. Миналата година културната институция спечели проектно финансиране от  Министерство на културата в размер на 11 000 лева. Дейностите по проекта „Пазители на минало, творци на настоящето и посланици на бъдещето“ бяха насочени към ремонт и обновяване на залата. „Доста допълнителни идеи възникнаха по време на ремонтните дейности и се радваме, че Община Горна Оряховица ни подкрепи и ги дофинансира, така че успяхме да направим една съвсем обновена, модерна експозиция. Вложихме и средства от бюджета на Музея“, посочи Пламен Мадемов. Откриването на обновената зала е днес, като веднага след това ще стартира и традиционната за Музея инициатива „семейни съботи“.\r\nНадежда КРЪСТЕВА", "date": "2018.06.16", "title": "Велико Търново: Откриват обновената зала „Археология“ в Исторически музей – Горна Оряховица"}
{"url": "http://www.focus-news.net/news/2018/06/16/2534762/radio-svobodna-evropa-makedoniya-gratskiyat-parlament-obsazhda-vota-na-nedoverie-sreshtu-pravitelstvoto-na-aleksis-tsipras.html", "text": "Гръцкият парламент обсъжда вот на недоверие срещу правителството, поискан от депутатите от опозицията, които се противопоставят на споразумението, което гръцкият премиер Алексис Ципрас постигна с премиера на Македония Зоран Заев за решаване на спора с името, предава радио  „Свободна Европа“ в своята македонска редакция.\r\nДебатът в парламента се очаква да бъде завършен днес. Правителството на Ципрас има 154 депутати в 300-местния парламент и следователно не се очаква да падне. Въпреки това, ако се вотът премине, Ципрас ще трябва да върне мандата си на държавния глава Прокопис Павлополус. Виктор Турмаков", "date": "2018.06.16", "title": "Радио „Свободна Европа“ (Македония): Гръцкият парламент обсъжда вота на недоверие срещу  правителството на Алексис Ципрас"}
{"url": "http://www.focus-news.net/news/2018/06/16/2534761/vitsepremierat-ekaterina-zaharieva-balgariya-e-gotova-da-pomaga-na-obshtinite-v-sasedni-strani.html", "text": "Министерството на външните работи на България отговаря за политиката за развитие и иска да помага на своите съседи, каза вицепремиерът и министър на външните работи Екатерина Захариева при срещата си с Коста Яневски, кмет на град Струмица в Република Македония, съобщиха от пресцентъра на МВнР.   \r\n„Призовавам всички общини – бъдете активни“, обърна се министър Захариева към своя домакин. „В рамките на тази политика парите не са много, но се финансират проекти, които не се включват в други програми“, допълни тя. По думите й програмата подпомага различни малки, но с голяма социална значимост, проекти. Такива са например обновяването на междуселски пътища, ремонти на училища, детски градини и други.  \r\nКметът на Струмица благодари на министъра на България за помощта по два подобни проекта. Първият е предоставянето на автомобил за хора с увреждания. Българският премиер Бойко Борисов лично връчи ключовете по време на съвместното заседание на двете правителства в Струмица. Вторият проект – реконструкция на сграда за изграждане на център за деца и възрастни с увреждания, е в процес на изработване.   \r\nЯневски посочи, че винаги е имал добри отношения на партньорство с колегите си от най-близките до Струмица български градове, а в последните месеци тези връзки са се задълбочили.  \r\n„Начинът, по който се развиват отношенията между двете страни в последната година, е този, по който е трябвало винаги да бъдем заедно“, съгласи се министър Захариева и допълни, че когато отношенията се развиват все по-интензивно в различни сфери, това носи само позитиви за двете страни.   \r\nКато пример тя посочи подписването на Договора за приятелство, добросъседство и сътрудничество, в първите пет месеца от който двустранната търговия е нараснала с 11%, а туризмът – с десет на сто.  \r\n„С този договор зададохме позитивен тон и добър пример в региона“, каза министърът и допълни, че ангажираността на България към европейската перспектива на Западните Балкани ще бъде продължена и от следващите ротационни председателства на Съвета на ЕС.   \r\n„Предстои ни много важен европейски съвет на 26 юни. България полага сериозни усилия и се надявам след него да се стигне до решение за начало на преговорите с Република Македония“, допълни първият дипломат на България.   \r\nС домакините си от Струмица тя обсъди младежката безработица в града, която надхвърля 50%. Министър Захариева се съгласи, че това е проблем, с който трябва да се борим. Като добър пример тя даде успешни инициативи с фондове за стартиращи предприятия. Днес в България оперират три такива фонда, които финансират стартъпи не само у нас, но и в съседни балкански страни. \r\n„Добре е да се помисли за обмен в тази посока“, отбеляза министърът.", "date": "2018.06.16", "title": "Вицепремиерът Екатерина Захариева: България е готова да помага на общините в съседни страни"}
{"url": "http://www.focus-news.net/news/2018/06/16/2534770/nedelcho-kurtev-obshtina-dalgopol-yazovirite-na-teritoriyata-na-obshtinata-sa-provereni-i-imat-dostatachno-obem-v-sluchay-na-obilni-valezhi.html", "text": "Язовирите на територията на Община Дългопол са проверени и не представляват опасност за населението. Това каза за Радио „Фокус“ – Варна Неделчо Куртев, служител по сигурността на информацията и отбранително-мобилизационна подготовка (ОМП) в Община Дългопол. „На 31-ви май бе извършена проверка съвместно с Главна дирекция „Надзор на язовирните стени и съоръженията към тях“, като са проверени всички язовири и към момента няма направени предписания за язовирните стени“, добави Неделчо Куртев. По неговите думи на територията на Община Дългопол има 5 язовира, от които два са отдадени на концесия, а два от тях са празни. Всички язовири имат назначен оператор на язовирната стена, който отговаря за техническата и безопасната експлоатация на язовирните стени и на съоръженията към тях. „Общият свободен обем на язовирите е 1/3, което означава, че ще се побере достатъчно водно количество. Язовирните стени се почистват редовно и не се позволява да има дървесна и храстовидна растителност. На язовира в село Партизани е извършен ремонт на язовирната стена, на преливника и е поставен нов основен изпускател. Всички язовири са разположени под населените места, което означава, че те не представляват опасност за населението в случай на преливане“, допълни още Неделчо Куртев.\r\nМилена СТОЕВА", "date": "2018.06.16", "title": "Неделчо Куртев, Община Дългопол: Язовирите на територията на общината са проверени и имат достатъчно обем в случай на обилни валежи"}
{"url": "http://www.focus-news.net/news/2018/06/16/2534766/tochka-makedoniya-gratskiyat-ministar-predsedatel-e-pred-golyamo-predizvikatelstvo-vazmozhno-li-e-sporazumenieto-s-makedoniyai.html", "text": "Гръцкият премиер Алексис Ципрас ще се изправи днес пред  вот на доверие по отношение на споразумението с Македония, което е крайъгълен камък в десетилетия спор, предава македонската електронна медия  „Точка“.\r\nВот на доверие срещу министър-председателя и неговото правителство бе поискан от консервативната партия „Нова демокрация“. Депутатите на тази опозиционна партия в Гърция смятат, че споразумението с Македония е против националните интереси на Гърция.\r\nГръцките националисти твърдят, че името „Македония“ принадлежи към древната и съвременна  гръцка провинция и не трябва да използва друга държава.\r\nЛевият премиер Ципрас контролира 154 от 300 гласа в парламента и се очаква да „оцелее“. Партньорът му Панос Каменос от партията на „Независимите гърци“ твърди, че няма да гласува против Ципрас, въпреки че не подкрепя споразумението с Македония. Виктор Турмаков", "date": "2018.06.16", "title": "„Точка“ (Македония) : Гръцкият министър-председател е пред голямо предизвикателство: възможно ли е споразумението с Македония?"}
{"url": "http://www.focus-news.net/news/2018/06/16/2534769/a1-on-makedoniya-sdsm-dogovorat-za-imeto-ne-e-udar-varhu-pravoto-na-samoopredelenie-toy-garantira-makedonskata-identichnost.html", "text": "Управляващата партия на Македония СДСМ отговори на критиките на опозиционната партия ВМРО-ДПМНЕ относно естеството на споразумението с Гърция за спора с името, предава македонският телевизионен канал   A1 ON.\r\n\"ВМРО-ДПМНЕ трябва да покаже зрялост и отговорност и да подкрепи споразумението, което е в съответствие с държавните и националните интереси и което сложи край на 25-годишния спор. Споразумението не е нито вредно, нито пък е удар върху правото на самоопределение, както фалшиво твърди ВМРО-ДПМНЕ. Напротив, Договорът гарантира и укрепва македонската идентичност и никой вече няма да я отрече. Целият демократичен свят силно подкрепя решаването на този дългогодишен спор“, пише в заявлението\r\n„Дори Европейската народна партия (ЕНП), в която членува ВМРО-ДПМНЕ, приветства споразумението и призовава за конструктивност от всички политически партии. ВМРО-ДПМНЕ трябва да подкрепи Договора, който защитава нашите интереси, гарантира неговата самоличност и отваря перспективите за пълноправно членство в НАТО и началото на преговорите за членство в ЕС. ВМРО-ДПМНЕ трябва да каже \"да\" на македонското бъдеще“, обобщава управляващата партия. Виктор Турмаков", "date": "2018.06.16", "title": "A1 ON (Македония): СДСМ: Договорът за името не е удар върху правото на самоопределение, той гарантира македонската идентичност"}
{"url": "http://www.focus-news.net/news/2018/06/16/2534771/hor-evmolpeya-ot-plovdiv-shte-iznese-kontserti-v-podgoritsa-i-nish-za-zakrivane-na-balgarskoto-predsedatelstvo-na-saveta-na-es.html", "text": "Хор „Евмолпея“ от Пловдив ще изнесе концерти в Подгорица и Ниш за закриване на Българското председателство на Съвета на ЕС. Това съобщиха за Радио „Фокус“ – Пловдив от Дирекция „Култура и културно наследство“ към Общината. За пореден път през този сезон хор „Евмолпея“ подготвя задгранични концерти. Културно-дипломатическите мисии на състава ще продължат с концерти по повод закриване на Българското председателство на Съвета на Европейския Съюз. Те ще се състоят в гр. Ниш, по покана на Генералното консулство и в столицата на Черна гора – град Подгорица, под патронажа на Българското посолство. И докато хор „Евмолпея“ е добре познат от публиката на Ниш, то ценителите на хоровото изкуство в Черна гора за първи път ще се запознаят с пловдивската младежка формация. Още в понеделник, на 18 юни, в концертната зала на Музикалното училище в Ниш ще звучат български песни, а на следващия ден „Евмолпея“ ще огласи Конгресния център на Подгорица.", "date": "2018.06.16", "title": "Хор „Евмолпея“ от Пловдив ще изнесе концерти в Подгорица и Ниш за закриване на Българското председателство на Съвета на ЕС"}
{"url": "http://www.focus-news.net/news/2018/06/16/2534760/politologat-parvan-simeonov-s-vota-na-nedoverie-bsp-otnovo-se-vrashta-kam-aktivnostta-v-opozitsionen-plan.html", "text": "БСП отново се връща към активността в опозиционен план. Това каза за седмичното публицистично предаване „Метроном“ на Радио „Фокус“ политологът Първан Симеонов, изпълнителен директор на „Галъп Интернешънъл“ по повод вота на недоверие на тема сигурност, който от БСП заявиха, че ще внесат. Според Първан Симеонов активността на БСП е била забравена поради три причини – Председателството, което действа като „политическо успокоително хапче“ за политическия процес, заради това, че напоследък няма различия между БСП и ГЕРБ и трето – няколкото случаи на политически совалки между части от управляващата коалиция. Политологът заяви, че опозицията най-вероятно ще укрепи политическото ръководство на МВР със своите действия. „Целите на един вот обикновено са разгаряне на дебат, създаване на дневен ред, вземане на инициатива – ето това очаквам БСП да направи“, обясни Симеонов. „В това отношение БСП действа според своята неотклонна опозиционна стратегия от много време насам. А що се отнася до вотовете като политически инструмент, те рамкират Председателството – един към началото, един към края му“, коментира още политологът. Той допълни, че целта на БСП е да задава политическата рамка в страната. „Препозиционирането, разполагането на старта и пренареждането в политическия процес предизвиква известни трусове, но ако се допитаме до политическата логика, тя ни казва, че тези трусове не би трябвало да са смъртоносни“, уточни Първан Симеонов. По думите му на предстоящите местни избори управлението ще се изправи пред опасност, наречена балотаж, от който всеки се страхува. А по отношение на европредседателството, политологът изложи данни от изследване на „Галъп интернешънъл“, сочещо,  че оценката на българите е висока и двама от всеки 5 души казват, че това е добро Председателство.", "date": "2018.06.16", "title": "Политологът Първан Симеонов: С вота на недоверие БСП отново се връща към активността в опозиционен план"}
{"url": "http://www.focus-news.net/news/2018/06/16/2534765/ivan-ivanov-bsp-vnasyame-vota-na-nedoverie-kam-pravitelstvoto-v-sryada.html", "text": "БСП внася вота на недоверие към правителството в сряда. Това каза по радио „Дарик” депутатът от ПГ на „БСП за България” Иван Иванов, съобщиха от пресцентъра на БСП. „Случващото се в страната не трябва да се прикрива, като с параван, от европредседателството. То не би трябвало да е прах в очите на хората за неуспехите на управлението, които не са малко. Един от най-проблемните сектори у нас е „Сигурност”, категоричен бе Иван Иванов. Депутатът припомни, че приетият по времето на Пламен Орешарски нов закон за МВР е преправян после 19 пъти, но въпреки това работи. „Ние обявихме, че това е наша инициатива и вотът ще бъде внесен с подписите на народните представители от БСП. Аз съм сигурен, че Цветан Цветанов ще бъде изненадан от подкрепата, която ще получим на вота”, добави той. \r\n„БСП винаги е подкрепяла диалога между България и Македония. Убедени сме, че трябва да се стигне до развръзка в преговорите между Ципрас и Заев. Името Северна Македония съдържа в себе си географско понятие. Ако това име остане, България трябва да има ясна и категорична позиция за гаранции срещу териториални претенции”, коментира още Иван Иванов. Той припомни, че ние сме една от първите страни, които са признали Македония, докато Гърция още не го е направила и това е причината Македония да не може да влезе в ЕС и НАТО. Той беше категоричен, че е редно македонците да спрат с изкривяването на историята, защото това е вредно и за тях, и за целите Балкани. „Грешка е, от страна на нашия премиер, да не се срещана с президента Георге Иванов, след като се е срещнал с македонския премиер Зоран Заев. Няма как да захлопнеш вратата пред него. Ако имаше разговор, можеше да се направи опит за сближаване между водещата партия и избрания им президент. Твърдейки, че бяга от вътрешнополитически конфликти в Македония, на практика, премиерът влезе в такъв, като избра страна. Ролята му на арбитър, през последните месеци, изчезна след  случката с македонския президент”, поясни Иванов. \r\nНародният представител заяви, че левицата има много позитивно отношение към законопроекта, внесен от омбудстмана Мая Манолова, за хората с увреждания. По отношение на напрежението при хората с увреждания, Иван Иванов заяви, че не помни за протести на хора с увреждания по време на правителството на Сергей Станишев. Напротив, тогава имаше добра социална политика и бяха преизчислени пенсиите на всички пенсионери.", "date": "2018.06.16", "title": "Иван Иванов, БСП: Внасяме вота на недоверие към правителството в сряда"}
{"url": "http://www.focus-news.net/news/2018/06/16/2534773/veliko-tarnovo-deveti-festival-na-folklornite-tantsovi-klubove-i-grupi-folklorna-broenitsa-shte-se-provede-v-gorna-oryahovitsa.html", "text": "Девети фестивал на фолклорните танцови клубове и групи „Фолклорна броеница“ ще се проведе в Горна Оряховица. Домакин на проявата е НЧ „Братя Грънчарови 2002“. Фестивалът се провежда за девета поредна година. В тазгодишното издание ще се включат 12 състава с над 300 участници. Това съобщи за Радио „Фокус“ – Велико Търново Николай Корчев, хореограф при читалището и един от организаторите на фестивала. Тази година участие ще вземат любителски състави от Горна Оряховица, Велико Търново, Елена, Полски Тръмбеш, Попово, Първомайци, Плачковци, Ганчовец, Бойчиновци и София. Откриването е от 18.00 часа на сцената на Летния театър при НЧ „Братя Грънчарови 2002“. „Фолклорна броеница“ поставя началото на фестивалната седмица в Горна Оряховица. На 19-ти юни, от 20.00 часа, започват ХІV Международен фолклорен фестивал „Раховче“ и ХVІ Детски фестивал на изкуствата „Раховче“, които ще продължат през цялата седмица. Ден преди това, на 18-ти юни, е годишният концерт на съставите при НЧ „Братя Грънчарови“ 2002.\r\nНадежда КРЪСТЕВА", "date": "2018.06.16", "title": "Велико Търново: Девети фестивал на фолклорните танцови клубове и групи „Фолклорна броеница“ ще се проведе в Горна Оряховица"}
{"url": "http://www.focus-news.net/news/2018/06/16/2534763/gergana-mavrova-organizator-na-protesta-v-grada-ot-ponedelnik-pak-shte-ima-palatkov-lager.html", "text": "Събота и неделя палатков лагер в Бургас няма. От понеделник пак ще сме на линия. Това каза за Радио \"Фокус\" – Бургас Гергана Маврова, организатор на протеста в града. По думите й снощи при откриването на пътната отсечка край Поморие, протестиращите са получили обещание от премиера на България Бойко Борисов. „Премиерът каза, че ще отпусне още средства за децата и хората с увреждания, но иска да му опишем къде са пробойните. Защото твърди, че се отпускат много пари, а те не отиват където трябва. Трябва да напишем и къде се губят тези пари според нас и чрез кмета на Общи Бургас Димитър Николова да му го предадем“, каза още Маврова.\r\nСпоред нея това трябва да стане до 2-3 дни.\r\nВеселина НИКОЛОВА", "date": "2018.06.16", "title": "Гергана Маврова, организатор на протеста в града: От понеделник пак ще има палатков лагер"}
{"url": "http://www.focus-news.net/news/2018/06/16/2534775/plovdiv-za-sedma-poredna-godina-chitalishte-rodolyubie-v-asenovgrad-organizira-lyatna-akademiya-za-detsa.html", "text": "За седма поредна година читалище „Родолюбие“ в Асеновград организира Лятна академия за деца. Това съобщи за Радио „Фокус“ – Пловдив Дафинка Комитова, секретар на културната институция. По думите й Лятната академия започва на 2 юли, а заниманията ще се провеждат всеки делничен ден от 8.00 до 12.00 часа до края на месеца. „Децата ще имат възможност да бъдат ангажирани с приложни изкуства, вокално пеене, народни танци, посещение на музеи, както и със свободни игри като федербал и ластик. Опитваме се да върнем децата към нашето детство. Модерните технологии остават за вкъщи с родителите, а ние ще заложим на традициите“, каза още Комитова. Тя обясни, че всички ръководители, които ще се занимават с децата, са утвърдени професионалисти в своята област. „Формата е платена – по 2 лева на ден, без предварително записване. Таксата се заплаща, когато детето идва да посети някое от заниманията. Искам родителите да знаят, че с тези пари се купуват материали за децата за провеждане на формите. Досега винаги сме имали достатъчно посетители, като се надявам и тази година да има висока посещаемост“, коментира Дафинка Комитова.\r\nТони МИХАЙЛОВ", "date": "2018.06.16", "title": "Пловдив: За седма поредна година читалище „Родолюбие“ в Асеновград организира Лятна академия за деца"}
{"url": "http://www.focus-news.net/news/2018/06/16/2534777/pazardzhik-zasilva-se-trafikat-kam-planinskite-kurorti-v-oblastta.html", "text": "Засилва се трафикът към планинските курорти в Пазарджишко, съобщиха за Радио „Фокус” – Пазарджик от полицията. Заради горещото време днес и в утрешния ден се очаква множество автомобили да преминат по отсечките, водещи към курортите в Родопите. Това се отнася най-вече за пътищата Варвара – Велинград, Велинград – Сърница, Пазарджик – Пещера – Батак – Цигов чарк, Пещера – Батак – Доспат и Пазарджик – Дебращица – летовището „Свети Константин”. По голяма част от тези отсечки има засилена опасност от падащи камъни и трябва да се преминава внимателно. За регулиране на трафика и недопускане на пътни инциденти на места ще бъдат разположени допълнителни патрули на пътна и охранителна полиция, които ще следят за нарушители и ще помагат на водачите при нужда.\r\nРадослава МУРДЖЕВА", "date": "2018.06.16", "title": "Пазарджик: Засилва се трафикът към планинските курорти в областта"}
{"url": "http://www.focus-news.net/news/2018/06/16/2534778/gen-kircho-kirov-eventualnata-otmyana-na-izvanrednoto-polozhenie-v-turtsiya-e-hod-na-prezidenta-redzhep-erdogan-za-uvelichavane-na-elektoralnata-podkrepa-na-predstoyashtite-izbori.html", "text": "Евентуалната отмяна на извънредното положение в Турция е ход на президента Реджеп Ердоган за увеличаване на електоралната подкрепа на предстоящите избори. Това каза  пред Радио „Фокус“ ген. Кирчо Киров, началник на Националната разузнавателна служба в периода 2002-2012 г. „Дори и да премахне това съществуващо в момента извънредно положение, президентът Ердоган си остава с развързани ръце, тъй като при новото гласуване той остава едноличен диктатор“, коментира ген. Кирчо Киров. Той допълни, че в удобен за него момент турският президент може да се върне към изпитаната форма за насилствено управление на турската държава. „Очакванията са да има два важни момента – първият е, че Ердоган едва ли ще успее да победи еднозначно на първия тур на изборите, което е показателно за намаляването на неговото влияние и подкрепата за него. Вторият важен момент е, че неговата партия ще изгуби парламентарното си мнозинство в турския парламент “, коментира ген. Кирчо Киров. Той каза още, че това са внимателно наблюдавани промени, в обозримо бъдеще водещи до ерозиране на едноличната власт на Ердоган. А то е свързано и с възможностите на турската държава с икономическо, военно, политическо отношение и реализацията им в региона на Близкия изток, както и за задържане на бежанска вълна, коментира още той.", "date": "2018.06.16", "title": "Ген. Кирчо Киров: Евентуалната отмяна на извънредното положение в Турция е ход на президента Реджеп Ердоган за увеличаване на електоралната подкрепа на предстоящите избори"}
{"url": "http://www.focus-news.net/news/2018/06/16/2534772/24-vesti-makedoniya-izslushvaneto-v-gratskiya-parlament-za-vota-na-nedoverie-prodalzhava.html", "text": "Обсъжданията в гръцкия парламент за вота на недоверие срещу правителството на Алексис Ципрас продължават. Фокусът на дискусията на гръцките депутати отново е споразумението с Македония, предава македонската електронна медия \"24 Вести\".\r\nДебатът се превърна в ожесточена дискусия и в серия от взаимни обвинения между правителството и опозицията относно споразумението с Македония. Опозиционните партии обвиниха, че договорът е лош, а акцентът се поставят на македонския език и македонската гражданство, докато депутати и министри от управляващата СИРИЗА убеждават своите колеги от другите партии, че договорът е в рамките на гръцката национална линия и защитава интересите на страната.\r\nСпоред гръцките медии външният министър Никос Коцияс ще представи , около 30 поверителни документа, свързани с преговорите за името, водени от предишните правителства, по време на парламентарен дебат. Виктор Турмаков", "date": "2018.06.16", "title": "\"24 Вести\" (Македония): Изслушването в гръцкия парламент за вота на недоверие продължава"}
{"url": "http://www.focus-news.net/news/2018/06/16/2534780/blagovest-dinkov-sdruzhenie-ustremeni-asenovgrad-okolo-350-dushi-se-vklyuchiha-v-tretiya-traditsionen-pohod-asenovgradski-varhove-i-pateki-koeto-go-prevrashta-v-poveche-ot-uspeshen.html", "text": "Около 350 души са взели участие в третия традиционен поход „Асеновградски върхове и пътеки“, който се проведе на 9 и 10 юни в Асеновград. Това каза за Радио „Фокус“ – Пловдив Благовест Динков от сдружение „Устремени“, което организира събитието съвместно с ОП „Туризъм“-Асеновград. По думите му походът се е увенчал с пълен 100-процентов успех.  „Организацията беше на много високо ниво, справихме се доста добре. Потвърждение за това са думите на самите участници. Над 20 от членовете на сдружение „Устремени“ се включиха в различна част от организацията и всеки знаеше какво трябва да прави. Затова нещата се получиха повече от отлично. Имаше хора от цялата страна – от Асеновград, Пловдив, Варна, Пазарджик, Стара Загора, Сливен, Русе, Хасково, София, Габрово, Първомай, както и от селата Катуница, Минерални бани и други. Те се включиха в събитието под различна форма. Имаше туристи, които тръгнаха по похода от Асеновград, други чакаха направо горе при поляните на хижа „Марциганица“. Участваха деца, колоездачи, пещерняци и десетки любители на природата. Времето беше много хубаво и всичко мина по план“, каза Динков.\r\n„За нас като организатори този поход носи голямо удовлетворение, което означава, че сме си свършили добре работата, кара ни да започваме да подобряваме организацията за следващите години. По отношение на общината, подобно събитие среща хората с красотите на Асеновград и ги кара да ги обикнат, да се връщат отново тук сред природата и планините“, коментира Благовест Динков. Той каза още, че вече започва работа по организацията на четвърти традиционен поход „Асеновградски върхове и пътеки“.\r\nТони МИХАЙЛОВ", "date": "2018.06.16", "title": "Благовест Динков, сдружение „Устремени“ – Асеновград: Около 350 души се включиха в третия традиционен поход „Асеновградски върхове и пътеки“, което го превръща в повече от успешен"}
{"url": "http://www.focus-news.net/news/2018/06/16/2534768/gergana-mavrova-organizator-na-protesta-v-burgas-nay-golemiyat-problem-v-momenta-se-okazva-che-nyama-registar-za-horata-s-uvrezhdaniya-v-balgariya.html", "text": "Най-големият проблем в момента се оказва, че няма регистър за хората с увреждания в България. Това каза за Радио „Фокус“ – Бургас Гергана Маврова, организатор на протеста „Системата ни убива“ в града. По думите й фактически сега се готвят едни закони и едни законови рамки към тях без да се знаят колко са хората с увреждания и с какви потребности са те. „Ние това го тръбим отдавна, но сега като настояхме за закон, се оказа проблем. Регистърът е заложен 2012 г., дадени са 2 млн. лева, но такъв и до днес няма. Сега гадаят как да изчислят парите, които да отпуснат“, допълни Маврова.\r\nСпоред нея трябва да се прави разлика между болни и увредени хора. \"Едни могат да се справят сами, а други имат нужда от денонощен придружител\", добави тя\r\nВеселина НИКОЛОВА", "date": "2018.06.16", "title": "Гергана Маврова, организатор на протеста в Бургас: Най-големият проблем в момента се оказва, че няма регистър за хората с увреждания в България"}
{"url": "http://www.focus-news.net/news/2018/06/16/2534783/burgas-lek-avtomobil-se-e-zapalil-v-dvizhenie-na-avtomagistrala-trakiya.html", "text": "Лек автомобил с бургаска регистрация се е самозапалил на автомагистрала „Тракия“ край Бургас. Това каза за Радио „Фокус“ – Бургас Цветелина Рандева, говорител на ОД МВР Бургас. Инцидентът е станал на около 2 км от Бургас в посока към града по време на движение. Най-вероятната причина е късо съединение. В автомобила са пътували четирима човека, които са съумели да излязат навреме от него. Пострадали няма.\r\nВеселина НИКОЛОВА", "date": "2018.06.16", "title": "Бургас: Лек автомобил се е запалил в движение на автомагистрала „Тракия“"}
{"url": "http://www.focus-news.net/news/2018/06/16/2534779/nova-tv-makedoniya-bivshiyat-deputat-ot-zlatna-zora-obvinen-v-podklazhdane-na-nasilie-se-e-ukril-ot-politsiyata.html", "text": "Депутатът от крайнодясната гръцка партия „Златна зора“ Констанинос Барбарусис, който вчера призова за военен преврат от трибуната на гръцкия парламент и срещу когото са повдигнати обвинения, е успял да избяга от полицията, пише „Нова ТВ“.\r\nСпоред местни медии депутатът е избягал от ареста и почти е причинил автомобилна катастрофа. Барбарурис, който е бил сам в колата със скорост от поне 180 км/ч е задминал полицейските патрули и е  избягал. Всички полицаи, които участваха в ареста на народния представител, тази сутрин разказаха  точно какво се е случило. Депутатът управлява марка „Волво“ , но не е ясно дали колата е негова или е собственост на гръцкия парламент.\r\nИздирването на депутата продължава. Заповедта за задържане е издадена по заповед на Държавната прокуратура поради изказването. Вчера по време на парламентарен дебат депутатът, критикувайки споразумението с Македония за името ѝ, е изразил мнение, че армията на страната е трябвало да арестува министър-председателя Алексис Ципрас, президента Прокопис Павлополус и военния министър Панос Каменос „за да се предотврати това предателство“.\r\nПартията \"Златна зора\" осъди коментарите на своя депутат и го изключи от партията. \r\nСъдебните власти на Гърция не се нуждаят от парламентарно разрешение за премахване на парламентарния имунитет, в случай на „предателство“, за което е обвинен вече бившият депутат.  Виктор Турмаков", "date": "2018.06.16", "title": "„Нова ТВ“ (Македония): Бившият депутат от „Златна зора“ , обвинен в подклаждане на насилие, се е укрил от полицията"}
{"url": "http://www.focus-news.net/news/2018/06/16/2534782/varna-s-vhod-svoboden-i-bogata-programa-voennomorskiyat-muzey-za-treta-poredna-godina-provezhda-den-na-bashtata.html", "text": "С вход свободен и богата програма Военноморския музей за трета поредна година провежда Ден на бащата. Част от разнообразната програма на музея в този ден включва играта „Опитен моряк“, която ще предизвика децата да се справят с различни изпитания, а тези, които ги преодолеят ще получат специален сертификат. Това съобщиха за Радио „Фокус“ – Варна от Военноморския музей. Всички, решили да отбележат началото на лятната ваканция в музея, ще могат да проверят и уменията си по скално катерене, както и да влязат в ролята на корабен артилерист. Детска занималня с четене на книжки и игри с пъзели и оригами ще стимулира не само логическото, но и творческото мислене на по-любознателните. Заедно с игрите децата и техните родители ще научат и полезни умения – как да окажат първа помощ и да помогнат на човек в беда. За първи път малки и големи ще имат възможността да се включат и в музейното ателие „Моряците в моя род“. В него посетителите ще могат да споделят лични родови истории, свързани с българското морско минало, да дарят на музея или да покажат тематични свои снимки, вещи, документи. За финал всички желаещи могат да посетят Нептуновата поща в музея и да напишат „писмо в бутилка“, в което да разкажат своите впечатления и предложения, свързани с празника. Посетителите в този ден ще могат да разгледат безплатно не само постоянната експозиция на музея, но и кораб-музей „Дръзки“.", "date": "2018.06.16", "title": "Варна: С вход свободен и богата програма Военноморският музей за трета поредна година провежда Ден на бащата"}
{"url": "http://www.focus-news.net/news/2018/06/16/2534784/ria-novosti-siriyskite-pravozashtitnitsi-obviniha-sasht-che-podgotvyat-provokatsiya-s-himichesko-orazhie.html", "text": "Според ръководителя на сирийски правозащитна организация Ахмад Казем специалните служби на САЩ подготвят провокация с използването на химическо оръжие в района Ат Танф, което според него цели окончателното скарване между кюрдите и сирийското правителство, предава РИА Новости.\r\n„Сега в Ат Танф се специалните служби на САЩ в координация с „Ислямска държава“ подготвят провокация подобна на тази в град Дума от преди няколко месеца. И за инсценировка готвят кюрди – жени и деца“, заяви Казем.\r\nСпоред него вероятността за провокация е много висока. „Това цели да сблъска кюрдите и сирийската армия и да се нанесе планиран отрано удар по Сирия“, убеден е той. Виктор Турмаков", "date": "2018.06.16", "title": "РИА Новости: Сирийските правозащитници обвиниха САЩ, че подготвят провокация с химическо оръжие"}
{"url": "http://www.focus-news.net/news/2018/06/16/2534776/ekathimerini-bivshiyat-ministar-predsedatel-na-gartsiya-kostas-karamanlis-podkrepi-mnenieto-che-sporazumenieto-za-imeto-e-losho.html", "text": "В официално свое заявление бившият министър-председател на Гърция Костас Караманлис подкрепи своя тогавашен външен министър Дора Бакоянис, заявила, че споразумението за името на Македония е лошо за Гърция, пише  Ekathimerini.\r\n„Бакоянис отрази рамките на политиката на тогавашното правителство по въпроса със Скопие, кулминирали с Букурещ, както и важните рамки от политиката и тактиката на съвременното правителство“, заяви Караманлис, имайки предвид срещата на високо равнище в Румънската столица през 2008 г., когато Атина блокира присъединяването на Македония към НАТО.\r\nПо-рано депутатът от гръцкия парламент и някогашен външен министър на страната обяви, че споразумението за името на Македония е „лошо“ заради отстъпките, направени от гръцка страна. Виктор Турмаков", "date": "2018.06.16", "title": "Ekathimerini: Бившият министър-председател на Гърция Костас Караманлис подкрепи мнението, че споразумението за името е лошо"}
{"url": "http://www.focus-news.net/news/2018/06/16/2534785/gd-granichna-politsiya-prodalzhava-da-e-intenziven-trafikat-na-gkpp-makaza-i-gkpp-kulata.html", "text": "На българо-гръцката граница трафикът е интензивен на ГКПП \"Маказа\" за леки автомобили на изход и на вход, и на ГКПП \"Кулата\" за леки, товарни автомобили и автобуси на изход. Това съобщиха от пресцентъра на ГД \"Гранична полиция\". На ГКПП \"Златоград\", ГКПП \"Ивайловград\", ГКПП \"Илинден\" и ГКПП \"Капитан Петко войвода\" трафикът е нормален. \r\nНа българо-сръбската, българо-македонската, българо-турската и българо-румънската граница трафикът е нормален на всички гранични контролно-пропускателни пунктове.", "date": "2018.06.16", "title": "ГД \"Гранична полиция\": Продължава да е интензивен трафикът на ГКПП \"Маказа\" и ГКПП \"Кулата\""}
{"url": "http://www.focus-news.net/news/2018/06/16/2534786/gerb-lovech-kade-e-politicheskata-otgovornost-na-bsp-lovech.html", "text": "Къде е политическата отговорност на БСП-Ловеч? Този въпрос е поставен в позиция на ГЕРБ-Ловеч. \"Фокус\" публикува позицията без редакторска намеса:", "date": "2018.06.16", "title": "ГЕРБ-Ловеч: Къде е политическата отговорност на БСП-Ловеч"}
{"url": "http://www.focus-news.net/news/2018/06/16/2534789/dots-sonya-penkova-nvim-denyat-na-bashtata-e-povod-za-zabavlenie-provezhdat-se-raznoobrazni-igri-i-iznenadi-v-muzeya-prez-tseliya-den.html", "text": "Денят на бащата е повод за забавление, провеждат се разнообразни игри и изненади в музея през целия ден. Това каза в седмичното предаване „Метроном“ на Радио „Фокус“ доц. Соня Пенкова, директор на Националния военноисторически музей. „Атмосферата е изключително приятна. Музеят за пореден път е пълен с деца, с много млади хора, родители, включително с баби и дядовци, довели своите внуци. Всички се забавляват и това е нашата цел. Има забавление за всички и вътре в музея, и навън. И свързани и с физическа, и с логическа активност. Има и такива, които са свързани с любопитството на децата към нашата външна експозиция и техниката, която сме отворили за тях“, обясни тя. Доц. Соня Пенкова добави, че специално за всички посетители на Националния военноисторически музей днес присъстват различни военни машини на Българската армия като бойна бронирана машина „Командо-Селект“, „Пясъчна котка“ на военна полиция, високопроходима линейка. А от базата в Граф Игнатиево има и катапултна седалка, предизвикваща сериозен интерес. Денят на бащата се отбелязва и във Военноморския музей във Варна и парк-музей „Владислав Варненчик“, добави доц. Пенкова. Тя уточни, че всички тези забавления са на разположение на посетителите днес до 18.00 часа.", "date": "2018.06.16", "title": "Доц. Соня Пенкова, НВИМ: Денят на бащата е повод за забавление, провеждат се разнообразни игри и изненади в музея през целия ден"}
{"url": "http://www.focus-news.net/news/2018/06/16/2534788/veliko-tarnovo-politsiyata-izdirva-14-godishno-momiche.html", "text": "Полицията във Велико Търново издирва 14-годишно момиче. Това потвърди за Радио „Фокус“ – Велико Търново говорителят на Областната дирекция на МВР – Велико Търново  Марияна Христова. Сигнал, че момичето е изчезнало е подаден в следобедните часове вчера от майка й. Веднага след това Полицията е предприела действия за установяване на местонахождението й. Предполага се, че момичето се намира на територията на ОД МВР – Плевен. По всяка вероятност  става въпрос за семеен конфликт.\r\nНадежда КРЪСТЕВА", "date": "2018.06.16", "title": "Велико Търново: Полицията издирва 14-годишно момиче"}
{"url": "http://www.focus-news.net/news/2018/06/16/2534792/lovech-dvizhenieto-po-pat-iii-307-todorichene-dermantsi-v-uchastaka-ot-km-5-do-km-13-e-vremenno-ogranicheno-poradi-razliv-na-petrolni-produkti-na-patnoto-platno.html", "text": "Движението по път III-307 Тодоричене - Дерманци в участъка от км 5 до км 13 е временно ограничено поради разлив на петролни продукти на пътното платно. Това съобщиха от пресцентъра на Агенция \"Пътна инфраструктура\".\r\nОбходният маршрут в двете посоки е: по общински път - с. Тодоричене - с. Дъбен - с. Торос; път III-305 с. Торос - с. Дерманци.", "date": "2018.06.16", "title": "Ловеч: Движението по път III-307 Тодоричене - Дерманци в участъка от км 5 до км 13 е временно ограничено поради разлив на петролни продукти на пътното платно"}
{"url": "http://www.focus-news.net/news/2018/06/16/2534794/na-18-yuni-s-vecherno-bogosluzhenie-v-tsarkvata-sveta-troitsa-v-bansko-zapochvat-chestvaniyata-po-povod-296-godini-ot-rozhdenieto-na-paisiy-hilendarski-i-256-godini-ot-napisvaneto-na-istoriya-slavyanobalgarska.html", "text": "На 18 юни с вечерно богослужение в църквата „Света Тройца“ започват честванията по повод 296 години от рождението на Паисий Хилендарски и 256 години от написването на „История славянобългарска“. Това каза за Радио „Фокус“-Пирин Светла Барякова, директор на Музеен комплекс - Банско. Тя уточни, че богослужението започва в 16,30 часа. По думите й честванията, които ще продължат два дни, са организирани от Община Банско, като активно ще се включи и Музеен комплекс - Банско, както и читалището и училищата от града. „За Паисий Хилендарски може да се говори много и винаги ще бъде недостатъчно, защото той наистина е първият, който запали зората на нашето Възраждане; първият, който се обърна към миналото с поглед към бъдещето и ще остане всевечен в нашето настояще и бъдеще със заветите си и своите прозрения. Делото му е огромно. Банскалии изключително много тачат своя съгражданин и своя обичан син и се готвят по достойнство да отбележат неговия ден“, коментира Барякова. Според директора на Музеен комплекс-Банско, е безкрайно важно хората да помнят делото на Паисий Хилендарски, защото той е първият, който издига българщината и българския дух в култ. Тя подчерта, че той търси корените на нашата национална идентичност; търси основания за българска гордост; търси основание за изграждане и утвърждаване на българското национално самосъзнание. Светла Барякова заяви, че Паисий е един от най-великите българи, защото той просто е прекрачил своето време с векове напред.\r\nНатали СТЕФАНОВА", "date": "2018.06.16", "title": "На 18 юни с вечерно богослужение в църквата „Света Троица“ в Банско започват честванията по повод 296 години от рождението на Паисий Хилендарски и 256 години от написването на „История славянобългарска“"}
{"url": "http://www.focus-news.net/news/2018/06/16/2534796/reuters-egipet-povishi-tsenite-na-gorivata-s-do-50-protsenta.html", "text": "Египет повиши цените на горивата с до 50 процента, заявиха от министерството на петрола в неделя, предава Reuters.\r\nПовишаването е продиктувано от реформения план на Международния валутен фонд, който предвижда съкращаване на държавните субсидии за някои потребителски продукти.\r\nМинистърът на петрола на Египет Тарек ел Мола заяви, че повишаването на цените ще помогне на Египет да спести до 50 милиарда египетски паунда (2.8 милиарда долара) от разпределянето на държавните субсидии за бюджетния период 2018-2019.\r\nПовишаването на цените, третото откакто Египет създаде своята валута паунд през ноември 2016 година, се очаква да донесе повече натиск върху египетските потребители, при които има висок ръст на безработица и ценова волатилност.\r\n„Повишаването на цените на горивата ще помогне за намаляване на потреблението на петролни продукти с около 5 процента“, заяви Мола. Йонислав Дочев", "date": "2018.06.16", "title": "Reuters: Египет повиши цените на горивата с до 50 процента"}
{"url": "http://www.focus-news.net/news/2018/06/16/2534795/blagoevgrad-proliven-dazhd-vali-v-grada-patnite-nastilki-sa-mokri.html", "text": "Проливен дъжд вали в Благоевград,пътните настилки са мокри, предаде репортер на Радио „Фокус“-Пирин", "date": "2018.06.16", "title": "Благоевград: Проливен дъжд вали в града, пътните настилки са мокри"}
{"url": "http://www.focus-news.net/news/2018/06/16/2534790/sofiya-tri-ekipa-na-direktsiya-avariyna-pomosht-i-preventsiya-izvarshvat-obhodi-i-reagirat-na-signali-vav-vrazka-s-valezhite.html", "text": "Три екипа на дирекция \"Аварийна помощ и превенция\" извършват обходи на място и реагират на сигнали  във връзка с валежите в София, съобщиха от пресцентъра на Столична община. Дъжд вали във всички райони, а в с. Железница и кв.\"Симеоново\" валежите са с градушка.", "date": "2018.06.16", "title": "София: Три екипа на дирекция \"Аварийна помощ и превенция\" извършват обходи и реагират на сигнали във връзка с валежите"}
{"url": "http://www.focus-news.net/news/2018/06/16/2534793/faktor-makedoniya-ekaterina-zaharieva-sled-podpisvaneto-na-dogovora-makedoniya-shte-poluchi-zelena-svetlina-za-zapochvane-na-pregovori.html", "text": "България желае Македония да започне преговори за членство в Европейския съюз до края на месеца, заяви министърът на външните работи на България Екатерина Захариева, предава скопското електронно издание „Фактор“.\r\n„България желае Македония да започне преговори за членство в Европейския съюз до края на месеца. Вече наистина няма време и съм уверена, че след подписването на договора между Република Македония и Република Гърция утре, от страна на двамата министри на външните работи, в присъствието на двамата премиери, в присъствието на посредника Хан и комисаря Могерини, на 26 юни в Съвета на ЕС, който председателстваме, Македония ще получи зелена светлина за преговори“, заяви Захариева.\r\nТя участва в откриването на фестивала „One Love Tour 2018“ в градския парк в Скопие и показа увереност, че след подписването на договора за името между Македония и Гърция, Македония ще може да започне преговори за членство в ЕС, а след това да получи покана и за влизане в НАТО.\r\nЕкатерина Захариева подчерта, че за България името Република Северна Македония е приемливо.\r\n„Ние първи ви признахме и признаваме Република Македония като цяло. За нас е важно да няма териториални претенции и това присъства в нашия договор“, допълни българският външен министър. Йонислав Дочев", "date": "2018.06.16", "title": "„Фактор“ (Македония): Екатерина Захариева: След подписването на договора, Македония ще получи зелена светлина за започване на преговори"}
{"url": "http://www.focus-news.net/news/2018/06/16/2534797/vitsepremierat-ekaterina-zaharieva-nashata-tsel-e-na-26-yuni-makedoniya-da-zapochne-pregovori-za-chlenstvo-v-es-a-na-11-yuli-da-stane-chlen-na-nato.html", "text": "Нашата цел е на 26 юни Македония да започне преговори за членство в ЕС, а на 11 юли да стане член на НАТО. Това каза вицепремиерът и министър на външните работи Екатерина Захариева в Скопие на официалното откриване на фестивала „One Love Tour 2018” , предаде репортер на Агенция „Фокус“. “Много се радвам, че днес съм тук и се възхищавам на този фестивал, защото хората на културата и изкуството отдавна са заедно и те дават пример на нас като политици какво трябва да правим. Този фестивал ще остане традиция и нашето министерство ще продължи да го подкрепя. Хората искат да бъдат заедно и да се обичат, да пеят заедно, да творят заедно, да се хранят заедно, да вървят заедно по европейското бъдеще. И това направи договорът, който подписахме. Аз често се виждам с Никола Димитров и това, което винаги е било водещото за България, е на края на месеца Македония най-накрая да започне преговори за членство в ЕС. Няма никакво време и съм убедена, че след подписването на договора между Македония и Гърция утре, на 26 юни, когато е съветът по общи въпроси, който аз председателствам, Македония ще получи „зелена светлина“. Нищо не спечелихме с този 27-годишен спор, нищо не спечелиха гражданите на двете държави преди подписването на договора за добросъседство. И само ще спечелим, ако на 26 юни Македония започне преговорите за членство. В противен случай рискуваме най-ранната следваща възможност да бъде в края на 2020 г. Не мисля, че македонският народ заслужава това“, каза още Захариева и изрази своите поздрави премиерите и външните министри на Гърция и Македония. \r\nНа въпрос на македонски журналист дали за България е приемливо предложеното име, Захариева уточни, че за България е приемливо всяко име. „Ние сме ви признали първи, но това, което е важно за нас, е да няма териториални претенции. Но договорът за добросъседство ще продължи да важи, няма да има никакви проблеми за тях. В договора между Гърция и Македония има текст, че той няма да бъде насочен към други държави, така че всичко е наред. Единственото, което искаме, е когато сте готови, да бъдем заедно в ЕС. Целта на нашето председателство беше да направим процеса по прием на Македония в ЕС необратим. Успяхме да деблокираме процес, който беше блокиран 15 г. Страните от Западните Балкани са в центъра на европейската външна политика – не го изпускайте този шанс“, каза Захариева.\r\nНа въпрос защо премиерът Бойко Борисов е отказал да се срещне с президента на Македония Георге Иванов при визитата му в България, тя отговори: „Премиерът много пъти се е срещал с президента Иванов, но ние не искаме да се месим в македонската външна политика. Нашата цел е на 26 юни Македония да започне преговори за членство в ЕС, а на 11 юли да стане член на НАТО. И няма да пестим усилия, за да се случи това“, коментира Захариева.", "date": "2018.06.16", "title": "Вицепремиерът Екатерина Захариева: Нашата цел е на 26 юни Македония да започне преговори за членство в ЕС, а на 11 юли да стане член на НАТО"}
{"url": "http://www.focus-news.net/news/2018/06/16/2534798/gen-kircho-kirov-balgariya-tryabvashe-da-nameri-podhodyashtata-formula-v-koyato-da-uchastva-v-protsesa-na-pregovori-za-imeto-na-makedoniya.html", "text": "България трябваше да намери подходящата формула, в която да участва в процеса на преговори за името на Македония. Това каза за седмичното обзорно предаване „Метроном“ на Радио „Фокус“ ген. Кирчо Киров, началник на Националната разузнавателна служба в периода 2002-2012 г. Според него определеното и придобило публичност име Република Северна Македония засяга националните интереси на страната ни. \"То императивно определя присъствието във формулата Северна Македония и на нашия пирински край, Пиринска Македония. Индиферентното отношение на България към подписването на този договор и приемането му де факто такъв, какъвто е, ако не постигнем сериозни гаранции за нашата териториална цялост и неприкосновеност, ще представлява проблем и за България“, коментира той. \"Реалната опасност е тази, че както добре знаем, в Македония съществуват настроения и едно немалко количество хора, които считат, независимо от предстоящото подписване на гръцко-македонския договор за името, че Македония съставлява едно цяло в нейните три части\", обясни ген. Киров. Договорът между Гърция и Македония е много по-задълбочен и конкретен от този, който България подписа за приятелство и добросъседство с южната ни съседка, уточни ген. Кирчо Киров. Той добави, че по този начин Гърция постига решаването на всички задачи, които си е поставила в преговорите по установяване на ново име на Македония, а Македония получава подкрепа за членство в ЕС и НАТО.", "date": "2018.06.16", "title": "Ген. Кирчо Киров: България трябваше да намери подходящата формула, в която да участва в процеса на преговори за името на Македония"}
{"url": "http://www.focus-news.net/news/2018/06/16/2534800/nova-tv-makedoniya-vmro-dpmne-organizira-protest-sreshtu-dogovora-za-imeto.html", "text": "ВМРО-ДПМНЕ организира протестен марш срещу договора за името, който ще започне в 13 часа (местно време) неделя в Битоля, предава скопското електронно издание „Нова“. \r\nЧленовете на Централния комитет на ВМРО-ДПМНЕ заключиха, че постигнатият договор е изключително вреден и е в абсолютен разрез с държавните и национални интереси на Република Македония.\r\n„Договорът сам по себе си отразява гръцките максималистични стремежи. Такова споразумение предвижда изменения на Конституцията, които ще имат непредвидими последици за идентичността на държавата и народа. Застрашена е идентичността, която сега има по-широко тълкувание. Вместо македонци или македонско, както е в момента, ще има допълнително обяснение, че това се отнася до новото име, на което Заев се е съгласил, т.е. Република Северна Македония“, заяви говорителят на ВМРО-ДПМНЕ Димче Арсовски. От партията допълват, че ще използват всички демократични методи, за да се „пречи на този частен договор за капитулация на Заев“.\r\nВМРО-ДПМНЕ организира в 13:00 часа в неделя протестен марш в Битоля против договора за името. Йонислав Дочев", "date": "2018.06.16", "title": "„Нова ТВ“ (Македония): ВМРО-ДПМНЕ организира протест срещу договора за името"}
{"url": "http://www.focus-news.net/news/2018/06/16/2534802/nimh-prez-poslednoto-denonoshtie-vodnite-niva-na-rekite-v-zapadnobelomorski-baseyn-sa-se-povishili-ili-sa-ostanali-bez-sashtestveni-izmeneniya.html", "text": "През последното денонощие водните нива на реките в Западнобеломорски басейн са се повишили или са останали без съществени изменения, сочи справка на сайта на Националния институт по метеорология и хидрология. По-значително изменение на водното ниво, в резултат на валежи, е регистрирано на река Елешница при село Ваксево (-23/+35 см). Регистрираните колебания на речните нива в останалата част от басейна са от -22 см до +24 см. Водните количества на реките в басейна са около и под праговете за високи води. Днес и утре, в следобедните и вечерни часове, ще има повишения на речните нива в басейна – главно в горните части от водосбора на река Струма и в рилските и пиринските притоци на реките Места и Струма. На 18 юни повишения на речните нива ще има в рилските и пиринските притоци на река Струма и в целите водосбори на реките Места и Доспат в резултата на валежи. На 19 юни отново повишения се очакват в рилските и пиринските притоци на реките Струма и Места, както и в долните течения на основните реки в резултат на оттичане.\r\nВ резултат на интензивни валежи са възможни поройни наводнения в следобедните часове днес в горните части от водосбора на река Джерман, във вечерните часове на в горните части от водосбора и река Черна Места и в следобедните и вечерните часове утре в пиринските притоци на реките Места и Струма.", "date": "2018.06.16", "title": "НИМХ: През последното денонощие водните нива на реките в Западнобеломорски басейн са се повишили или са останали без съществени изменения"}
{"url": "http://www.focus-news.net/news/2018/06/16/2534803/evrodeputatat-momchil-nekov-predstavi-v-silistra-vazmozhnostite-za-razvitie-na-zemedelieto-v-rayona-i-privlichane-na-investitsii.html", "text": "На земеделските производители от силистренския регион трябва да им се даде видимост и възможност за развитие чрез инвестиции и развитие на  инфраструктурата. Това заяви снощи в Силистра евродепутатът Момчил Неков по време на организираната от него среща с хора от региона, италиански инвеститори и представители на община Силистра, съобщиха от пресофиса на евродепутата. „Целта е да се срещнат потенциални инвеститори в селскостопанското производство със земеделски производители и млади хора от региона“, допълни Неков. \r\nВ срещата участваха почетният консул на Италия в България- Джузепе Де Франческо, италианските производители и инвеститори Доменико Санкрика и Роберто Санторели, кметът на община Силистра- д-р Юлиян Найденов, зам.-кметове, представители на областната и общинска администрация, представители на бизнеса и земеделски производители. „Регионът на Силистра е традиционно известен със своята селскостопанска и хранително-вкусова промишленост. От географска гледна точка той принадлежи към районите с най-плодородните почви в цяла Европа и поради това от години селскостопанският сектор е основен фактор за развитието на местната икономика. Поради разстоянието си от икономическите центрове на страната, регион Силистра изостава по отношение на инвестициите и вътрешното сближаване, поради което районът има един от най-малките доходи на глава от населението в България и в ЕС. Населението е намаляло с повече от 30%. Хората в активна трудоспособна възраст са основният източник на миграция от региона, както към други региони в страната, така и в чужбина. \r\n„Развитието на земеделието в силистренския регион и подготовката на кадри в съществуващите 3 професионални земеделски училища в областта може да осигури на района отлична възможност за икономическо възраждане“, заяви Неков. „Италия е традиционен партньор на България в областта на селското стопанство.  Във вашата страна има много италиански инвеститори. Един от най-големите производители на череши в цяла Европа работи в страната и разширява производството си чрез инвестиции към момента в Южна България“, заяви Джузепе Де Франческо, почетен консул на Италия в България. Той допълни, че италиански производители от сектора на хранително-вкусовата промишленост имат интерес към продукция от района на Силистра – предимно кайсии, череши, вишни, а в бъдеще и към създаването на нови производствени и преработвателни съоръжения. „Био земеделието може да се развие в региона, тъй като търсенето на био продукти в света непрекъснато расте“, заяви Доменико Санкрика, италиански био производител и инвеститор. Той заяви, че работи активно в България и търси производители, които произвеждат чисти продукти без химическа обработка. Санкрика обясни предимствата и ползите за земеделските производители от производството на био продукти. Роберто Санторели, производител на череши и кайсии, каза, че работи с производители от Силистра и изкупува от тях продукция. Той определи като много коректни и работливи хората от региона. „Инвестициите в селското стопанство биха създали работни възможности за множество сектори като производство, но също така и за обработка и логистични услуги“, допълни евродепутат Момчил Неков. Той пое ангажимент към земеделски производители и хора от региона да популяризира възможностите за развитие на овощарството и осъществяване на италиански инвестиции в селскостопанското производство. По време на срещата Момчил Неков разясни и необходимостта от защита на географски указания и защитени наименования за произход на традиционни български продукти, с цел повишаване на тяхната привлекателност, възможност за реализация на пазари и по-добри доходи. Неков заяви, че известната „силистренска кайсия“ може да бъде включена в европейските схеми за качество и да бъде защитена като продукт със защитено географско указание. Той изтъкна, че въвеждането на подобен тип означения дава на продуктите  видимост, гаранция за качество и произход, възможност за финансиране по линия на ОСП и ПРСР, с което да се даде допълнителен тласък за местното производство.", "date": "2018.06.16", "title": "Евродепутатът Момчил Неков представи в Силистра възможностите за развитие на земеделието в района и привличане на инвестиции"}
{"url": "http://www.focus-news.net/news/2018/06/16/2534801/nikola-dimitrov-utre-e-istoricheski-den-za-makedoniya.html", "text": "Министърът на външните работи на Македония Никола Димитров заяви, че неделя ще бъде исторически ден за Македония, с който се открива бъдещето, предава македонската медия A1 On.\r\nНа откриването на фестивала „One Love Tour 2018“ в събота, на който Димитров беше заедно с министърът на външните работи на България Екатерина Захариева, той заяви че неделя ще бъде една голяма стъпка в посока на приключване на спора, който е стар почти колкото независимостта на Република Македония.\r\n„Имаме сили, които се борят напред и за бъдещето, имаме и сили, които се борят назад и за миналото. Не можем да променим миналото, но бъдещето можем. Мисля, че това е много голям акт, който по някакъв начин получи стимул и от Договора за приятелство с България. Това е нашият последен открит въпрос и в някакъв смисъл с него приключва една фаза на проблеми и предизвикателства. Много важно ще бъде този акт да отвори вратите към ЕС и НАТО. Македонските основните мотиви, освен приятелството с Гърция, са да се отворят вратите и най-накрая да излезем от тази чакалня, в която сме затворени прекалено много години“, заяви Димитров. Йонислав Дочев", "date": "2018.06.16", "title": "Никола Димитров: Утре е исторически ден за Македония"}
{"url": "http://www.focus-news.net/news/2018/06/16/2534804/stolichna-obshtina-priema-predlozheniya-za-nagradite-za-yarki-postizheniya-v-oblastta-na-kulturata-2018-g.html", "text": "Дирекция „Култура” на Столична община приема предложения за Наградите за ярки постижения в областта на културата за 2018 г., съгласно Статут на наградите на Столична община за ярки постижения в областта на културата, приет с Решение №344 от 22.06.2017 г. на Столичен общински съвет. Наградите се връчват на тържествена церемония в Деня на София – 17 септември. Това съобщиха от пресцентъра на Столична община.\r\nПредложенията се приемат до 16 юли 2018 г., включително, в областите: Литература; Театър; Музика; Визуално-пластични изкуства; Художествена фотография; Кино; Архитектура, опазване на културното наследство и естетизация на градската среда; Критика и журналистика в областта на културата; Танцово изкуство; Фолклорни сценични изкуства; Съвременни перформативни и мултижанрови изкуства, както и за Специалната награда на София за изключителни постижения и принос в националната култура.\r\nМогат да бъдат номинирани творци/творчески колективи за конкретно произведение, създадено, представено и реализирано на територията на град София, или художествен факт с траен характер и реален принос за културния живот на града за периода 1 юли 2017 г. – 1 юли 2018 г.\r\nДокументи се приемат само по електронен път, на email: nagradi.so@gmail.com\r\nПредложението следва да съдържа мотивировка на кандидатурата (до две страници); творческа биография на автора/ участниците в авторския колектив; авторски материал или конкретното произведение (книга, филм, запис на театрален спектакъл/концерт и пр.), което е повод за предложението; контактна информация за вносителите на предложението; контактна информация за предложения творец/ творчески колектив.\r\nСтатутът за наградите е публикуван на www.artsofia.bg, в раздел АРТ КОНКУРСИ.\r\nЗа допълнителна информация – тел. 02 988 20 08, Дирекция „Култура” на Столична община.", "date": "2018.06.16", "title": "Столична община приема предложения за Наградите за ярки постижения в областта на културата 2018 г."}
{"url": "http://www.focus-news.net/news/2018/06/16/2534805/afp-ispaniya-zayavi-che-frantsiya-shte-prieme-migranti-ot-korab-patuvasht-kam-bregovete-na-evropa.html", "text": "От Мадрид заявиха в събота, че са приели предложение от Франция за прием на мигранти от спасителния кораб „Водолей“, който към момента е на път към Испания с повече от 600 души на борда, предава AFP.\r\n„Правителството на Франция ще работи с испанското правителство, за да се справят с пристигането на мигрантите“, заяви вицепремиерът на Испания Кармен Калво в изявление. Йонислав Дочев", "date": "2018.06.16", "title": "AFP: Испания заяви, че Франция ще приеме мигранти от кораб, пътуващ към бреговете на Европа"}
{"url": "http://www.focus-news.net/news/2018/06/16/2534799/makedonskiyat-ministar-nikola-dimitrov-s-liderstvo-i-viziya-za-badeshteto-ne-ochakvam-da-imame-dopalnitelni-problemi-po-dogovora-za-dobrosasedstvo-s-balgariya.html", "text": "Мисля, че с лидерство и визия за бъдещето не очаквам да имаме допълнителни проблеми. Това каза пред журналисти в Скопие министърът на външните работи на Македония Никола Димитров след официалното откриване на фестивала „One Love Tour 2018” в отговор на въпрос смята ли, че след подписване на договора с Гърция за името на Македония има основание за актуализиране на Договора за добросъседство с България, предаде репортер на Агенция „Фокус“. „Въпросът е много комплексен. Трябва да се обсъди с повече страни“, посочи той. „Приятелството значи разбиране на проблемите на другия. Мисля, че в Македония ще има такова чувство, както и в България“, коментира Никола Димитров. „Утре е исторически ден, който отваря бъдещето. Една голяма стъпка в посока затваряне на въпрос, който е отворен толкова време, колкото има независима Македония, практически от 1991 година“, обясни той и уточни, че има сили в Македония които се борят за бъдещето, има и сили, които се борят за миналото. „Насърчени от Договора за добросъседство с България, това е нашият последен отворен въпрос“, изтъкна външният министър. „Много ще бъде важно този акт за името да отвори вратите на ЕС и на НАТО. Освен добросъседството с Гърция, македонските основни мотиви са отварянето на вратите, излизането от чакалнята, в която сме от много години“, заяви Никола Димитров. „Дълго време този въпрос беше употребяван във вътрешната политика. Всеки път, когато такива въпроси са предмет на вътрешнополитическа битка, това води към лош край“, каза още той.", "date": "2018.06.16", "title": "Македонският министър Никола Димитров: С лидерство и визия за бъдещето не очаквам да имаме допълнителни проблеми по Договора за добросъседство с България"}
{"url": "http://www.focus-news.net/news/2018/06/16/2534807/makedonskiyat-ministar-nikola-dimitrov-izborat-za-imeto-shte-bade-na-grazhdanite-dogovorat-s-gartsiya-e-pod-uslovie-da-ima-uspeshen-referendum.html", "text": "Изборът ще бъде на гражданите, договорът с Гърция е под условие да има успешен референдум. Това каза в Скопие министърът на външните работи на Македония Никола Димитров на официалното откриване на фестивала „One Love Tour 2018”, предаде репортер на Агенция „Фокус“. „Ако гражданите решат, че искат такава Македония, с отворени врати, влизане в НАТО и кажат \"да\", парламентът и президентът трябва да кажат \"да\", заяви той. Попитан ще има ли проблеми за прокарване на договора с Гърция в македонския парламент Никола Димитров коментира: „Колкото по-големи пречки преодоляваме, толкова по-голяма ще бъде историческата победа и отварянето на вратите на бъдещето“. „Македония не може да бъде щастлива, ако България не е щастлива, или Гърция, или Албания“, заяви министърът. „Регионът ни е малък, време е да мислим за нещата, които са важни днес - какви са икономиките и заплатите ни, какво е здравеопазването и образованието. Хората ходят в други държави, където животът е по-уреден. Какви са съдебната система и медиите“, каза още Никола Димитров.", "date": "2018.06.16", "title": "Македонският министър Никола Димитров: Изборът за името ще бъде на гражданите, договорът с Гърция е под условие да има успешен референдум"}
{"url": "http://www.focus-news.net/news/2018/06/16/2534791/veliko-tarnovo-s-23-sm-se-e-pokachilo-nivoto-na-reka-dzhulyunitsa-pri-lyaskovskoto-selo-dzhulyunitsa-za-edno-denonoshtie.html", "text": "С 23 см се е покачило нивото на река Джулюница при лясковското село Джулюница за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 107 см, докато вчера нивото е било 84 см. Река Янтра в кв. „Чолаковци“ във Велико Търново се е повишила с 15 см. Там нивото е 145 см, при критични стойности 600 см. Вчера водният стоеж е бил 130 см. Нивото на реката при село Каранци, община Полски Тръмбеш, се е покачило с 2 см и е 90 см. С 2 см се е покачила и Голяма река при Стражица. Нивото й е 88 см., при 86 см – вчера.\r\nНИМХ издава предупреждения за интензивни валежи и гръмотевични бури и локални градушки. Вследствие на валежите водните нива на реките в по-голяма част от басейна са се повишили. Водните количества на реките са около праговете за средни води. Днес и през следващите 3-4 дни нивата във водосбора ще се повишават, вследствие на валежи, като в периода от 17 до 19 юни се очакват по-значителни повишения. Водните количества ще бъдат под праговете за внимание.\r\nНадежда КРЪСТЕВА", "date": "2018.06.16", "title": "Велико Търново: С 23 см се е покачило нивото на река Джулюница при лясковското село Джулюница за едно денонощие"}
{"url": "http://www.focus-news.net/news/2018/06/16/2534806/dafinka-komitova-ch-shte-rodolyubie-asenovgrad-chitalishteto-e-osnoven-kulturen-stozher-v-obshtinata-broyat-na-mladite-posetiteli-se-uvelichava.html", "text": "Читалище „Родолюбие“ е основен културен стожер в Община Асеновград. Това каза за Радио „Фокус“ – Пловдив Дафинка Комитова, секретар на културната институция. По думите й, в рамките на месец в читалището се провеждат по две театрални постановки, също концерти и други културни мероприятия. На 19 юни читалище „Родолюбие“ ще закрие сезона с театралната постановка „Много шум за нищо“ на театър „Българска армия“. „Премина много богат на представления, на различни музикални вътрешни и външни мероприятия сезон. Надявам се и жителите на Асеновград да са доволни, защото толкова богат културен сезон отдавна не сме имали“, коментира Дафинка Комитова. Тя посочи, че читалището се радва на огромен интерес от страна на децата и младите хора. „Между 200 и 250 деца посещават формите читалище „Родолюбие“. Много деца идват на различните мероприятия, независимо дали са концерти, рецитали, литературни четения или театрални постановки. Просто младата публика се е увеличила и това ни радва, защото по някакъв начин сме допринесли младите хора да бъдат в читалището“, коментира секретарят на културната институция.\r\nТони МИХАЙЛОВ", "date": "2018.06.16", "title": "Дафинка Комитова, ч-ще „Родолюбие“-Асеновград: Читалището е основен културен стожер в общината, броят на младите посетители се увеличава"}
{"url": "http://www.focus-news.net/news/2018/06/16/2534808/ria-novosti-v-ispaniya-za-dva-dena-sa-spaseni-poveche-ot-900-migranti.html", "text": "Испанската морска спасителна служба е спасила повече от 900 мигранти в периода от петък до събота сутрин във водите на Гибралтарския пролив и остров Алборан, предава РИА Новости.\r\n„Общо 933 души са спасени от вчера до днес“, заяви спасителната служба в съобщение в социалната мрежа „Туитър“.\r\nДопълва се, че в Гибралтарския пролив са били спасени 507 души в 59 лодки, от които четири души са загинали. Във водите около остров Алборан спасителите са успели да помогнат на 426 мигранти в девет лодки. Йонислав Дочев", "date": "2018.06.16", "title": "РИА Новости: В Испания за два дена са спасени повече от 900 мигранти"}
{"url": "http://www.focus-news.net/news/2018/06/16/2534781/pres-24-makedoniya-zoran-zaev-zayavi-che-ot-sporazumenieto-za-imeto-shte-spechelyat-i-makedoniya-i-gartsiya.html", "text": "Македонският министър-председател Зоран Заев заяви, че от споразумението за името, което ще се подпише утре в Преспа, ще спечелят и Македония, и Гърция, предава македонската медия  „Прес 24“.\r\nТой подчерта след срещата си с българския министър на външните работи Екатерина Захариева в Струмица, че протестите в двете държави са демократично право и с тях ще излязат на повърхността всички предимства и нужди от дебати за този исторически договор.\r\n„Протести имаше  и за споразумението за добросъседство с България, но нито България, нито Македония загубиха от нея,  а само спечелиха“, заяви Заев. Виктор Турмаков", "date": "2018.06.16", "title": "„Прес 24“ (Македония): Зоран Заев заяви, че от споразумението за името ще спечелят и Македония, и Гърция"}
{"url": "http://www.focus-news.net/news/2018/06/16/2534787/radio-svobodna-evropa-prizivi-za-novi-protest-pred-gratskiya-parlament-sreshtu-spora-za-imeto.html", "text": "Нов протест под мотото \"Среща с историята\", организиран от „Комитет за защита на гръцкия характер на Македония“ ще се проведе днес пред гръцкия парламент, предава радио  „Свободна Европа“ в своята македонска редакция.\r\nОрганизаторите призовават \"цяла Гърция“ на централния атински площад „Синтагма“.\r\nМеждувременно в гръцкия парламент се обсъди искането на основната опозиционна партия „Нова Демокрация“ за вот на недоверие срещу правителството , а договорът с Македония е във фокуса на обсъжданията между депутатите. Виктор Турмаков", "date": "2018.06.16", "title": "Радио „Свободна Европа“: Призиви за нови протест пред гръцкия парламент срещу спора за името"}
{"url": "http://www.focus-news.net/news/2018/06/16/2534774/ivaylo-konstantinov-natsionalno-sdruzhenie-na-avtobusnite-prevozvachi-ne-vizhdame-tekst-v-proektozakona-za-avtomobilnata-kamara-koyto-se-bori-sas-sivata-ikonomika.html", "text": "Сдруженията в пътническия транспорт не виждат нито един текст в проектозакона за Автомобилната камара, който се бори със сивата икономика, повишава сигурността на пътя и спомага за избягването на злоупотреби в бранша. Това каза в седмичното обзорно публицистично предаване „Метроном“ на Радио „Фокус“ изпълнителният директор на „Национално сдружение на автобусните превозвачи“ Ивайло Константинов. „В текстовете на закона всъщност се казва, че председателят на Управителния съвет след като получи правомощия от министъра ще отнема, ще издава лицензи, ще контролира предприятията, ще дава оценка за благонадеждността на ръководителите им и за финансовото има състояние“, обясни той. „Това са огромни правомощия и не знам някой от пътническите превозвачи да е казал, че притесненията са от председателя Х или председателя У. Ако ще той да е Z, или аз самият да бъда председателя, винаги всички останали ще имат притеснения от него не по друга причина, а защото са му конкуренти“, допълни Ивайло Константинов. „Такива понятия като „благонадеждност“, като „финансова стабилност“, която се доказва по един милион различни начина, оставени в ръцете на един човек, който е конкурент на останалите, винаги е твърде притеснително\", изтъкна той. Ивайло Константинов уточни, че напрежението в бранша е високо и постоянно нараства и заяви, че ще се постарае да задържи предвидените протести за планираната дата 25 юни, но не обеща, че протести няма да има и по-рано.", "date": "2018.06.16", "title": "Ивайло Константинов, Национално сдружение на автобусните превозвачи: Не виждаме текст в проектозакона за Автомобилната камара, който се бори със сивата икономика"}
{"url": "http://www.focus-news.net/news/2018/06/16/2534809/varna-kampaniyata-izpey-obicham-te-na-balgarski-gostuva-v-grad-beloslav.html", "text": "Кампанията „Изпей „Обичам те!“ на български“ гостува днес в гр.Белослав от 20.00 часа на централния площад. Това каза за Радио „Фокус“ – Варна Валери Славчев фронтменът на група „Хоризонт“. „Най-мащабната кампания в България в подкрепа на българската музика ще се проведе тази вечер под патронажа на кмета на община Белослав“, добави Валери Славчев. Според него наистина е нужна крещяща подкрепа за българския език и неговата естетика в родната поп и рок музика, както и подкрепа за излъчване на повече българска музика в ефир. „Най-естественото нещо е да се пее на родния език. Хитовете, които са останали в българската музика, които се пеят и са обичани от всички, са на български език. Въпреки, че в България на английски език се пее вече от 30 години, няма такава песен, която да е останала като хит и не мисля, че това ще се случи. Вече имаме много приятели и съмишленици във всички точки на страната“, заяви още Валери Славчев.\r\nМножество утвърдени музиканти подкрепят горещо кампанията със своето участие. Като сред тях са Жоро Янакиев (Сигнал), Групите \"Фанданго\", \"Атлас\", \"Спринт\", \"Ренегат\", \"Иво Русев Бенд 69 и много други.\r\nМилена СТОЕВА", "date": "2018.06.16", "title": "Варна: Кампанията „Изпей „Обичам те!“ на български“ гостува в град Белослав"}
{"url": "http://www.focus-news.net/news/2018/06/16/2534810/sputnik-spasitelen-helikopter-v-kitay-se-e-razbil-ubivayki-vsichkite-tri-chlena-na-borda.html", "text": "Спасителен хеликоптер се е разбил в събота в град Кунмин, столицата на югозападната китайска провинция Юнан, убивайки всичките три члена на борда, съобщи китайската централна телевизия, цитирана от Sputnik.\r\nСпоред телевизията, хеликоптерът е бил на спешна спасителна мисия от провинциалната столица Кунмин към болница в град Анин.\r\nПричината за инцидента все още се изяснява. Йонислав Дочев", "date": "2018.06.16", "title": "Sputnik: Спасителен хеликоптер в Китай се е разбил, убивайки всичките три члена на борда"}
{"url": "http://www.focus-news.net/news/2018/06/16/2534812/ministar-boil-banov-kam-dvizhenie-reformi-v-kulturata-zaedno-shte-postignem-poveche.html", "text": "Добре е да има различни гледни точки и те да се споделят, за да повишаваме качеството. Ние с моя екип също желаем нещата да вървят добре. Надявам се да го постигнем заедно. Лично съм готов да участвам в работни групи, с голямо уважение се отнасям към всички Вас и към нещата, които правите. Така министърът на културата Боил Банов се обърна към участниците в първата среща на Гражданско движение „Реформи в културата“, която се провежда в Пловдив. Това съобщиха от пресцентъра на министерството. На срещата присъства и голяма част от директорите във ведомството.\r\nМинистър Банов не се съгласи с голяма част от критиките, които представи във встъпителния си доклад културологът проф. Александър Кьосев. „Нямам самочувствие на човек, който няма визия, надявам се на тези срещи да го доказвам. В рамките на 10 дни тръгват към библиотеките 1 млн. лв. за закупуване на книги. Не казвам че е много, но това не е правено от доста години“, посочи министърът по отношение на твърденията на проф. Кьосев, че културни политики „просто няма“, няма визия за развитие на културата, както и че има законодателен хаос в сферата.\r\nМинистърът напомни, че има увеличение с 0.5 млн. лв. на средствата, които Национален фонд „Култура“ ще разпредели тази година за проекти. Уточни, че в Mинистерството има 6 млн. лв. за проекти, от които в предишни мандати са преразпределяни средства за други цели. „Откакто съм министър, няма един лев от парите за проекти, които да се пренасочат другаде“, категоричен бе той. В отговор на въпрос за Центъра за култура и дебат „Червената къща \"Андрей Николов“ министър Банов уточни, че цени работата, която се върши там, и няма да позволи спирането ѝ. Увери, че ще съдейства за създаването на повече такива центрове. Допълни още, че ще продължи да работи „Националният център за книгата“ в НДК, както и Дворецът като културен център.", "date": "2018.06.16", "title": "Министър Боил Банов към движение \"Реформи в културата\": Заедно ще постигнем повече"}
{"url": "http://www.focus-news.net/news/2018/06/16/2534815/blagovest-dinkov-sdruzhenie-ustremeni-asenovgrad-desetki-sa-vazmozhnostite-i-nachinite-po-koito-turistite-mogat-da-opoznayat-bogatstvata-na-teritoriyata-na-obshtinata.html", "text": "Десетки са възможностите и начините, по които туристите могат да опознаят богатствата на територията на Община Асеновград. Това каза за Радио „Фокус“ – Пловдив Благовест Динков от сдружение „Устремени“, което е съорганизатор на традиционното събитие „Асеновградски върхове и пътеки“. По думите му през цялата година в Асеновград се организират различни по масовост и мащаб събития, които предлагат възможност за близка среща със забележителностите и културно-историческото наследство на общината. „Най-масовото и най-голямо туристическо събитие в Родопите е походът „Асеновградски върхове и пътеки“. През август се провежда ултрамаратонът „Персенк Ултра“, което също е мащабно събитие и изисква голяма организация. Сред останалите възможност за опознаване на красотите на Асеновград са Фестивалът на екстремните спортове „Асеновград – град приключение“, който тази година ще бъде на 30 юни и 1 юли, също „Асеновградски баири“. Наистина има много възможности и начини човек, който иска да опознае природата на Асеновград, да го направи и то в различна форма – бягане, колоездене, парапланеризъм и много други“, каза още Благовест Динков. Той коментира, че е проблем липсата на функционираща хижа на територията на Асеновград. „Това, според нас, е най-големият проблем, защото по никакъв начин Общината не може да накара туристите да останат на територията ѝ, да прекарат хубава вечер, да пият кафе или чай сутринта, а във втория ден отново да разгледат красотите на планините. За съжаление, хижа „Марциганица“ не работи и се наложи участниците в традиционния поход „Асеновградски върхове и пътеки“ да пренощуват на палатки. За момента това е единственият вариант, в който туристите и любителите на природата могат да останат втори ден на територията на общината и да се разхождат“, посочи Динков.\r\nТони МИХАЙЛОВ", "date": "2018.06.16", "title": "Благовест Динков, сдружение „Устремени“ – Асеновград: Десетки са възможностите и начините, по които туристите могат да опознаят богатствата на територията на общината"}
{"url": "http://www.focus-news.net/news/2018/06/16/2534814/gd-granichna-politsiya-ostava-intenziven-trafikat-na-granichnite-punktove-makaza-i-kulata.html", "text": "Остава интензивен трафикът на ГКПП „Маказа“ за леки автомобили на изход и на вход, и на ГКПП „Кулата“ за леки, товарни автомобили и автобуси на изход от страната. Това съобщиха от ГД „Гранична полиция“. Интензивно е движението за леки автомобили на влизане в страната на пунктовете „Дунав мост Видин“, „Дунав мост Русе“ и „Дуранкулак“. Нормално се осъществява движението през пунктовете „Златоград“, „Ивайловград“, „Илинден“ и „Капитан Петко войвода“. По границите с Турция, Сърбия и Македония трафикът е нормален.", "date": "2018.06.16", "title": "ГД „Гранична полиция“: Остава интензивен трафикът на граничните пунктове „Маказа“ и „Кулата“"}
{"url": "http://www.focus-news.net/news/2018/06/16/2534817/kaloyan-pargov-bsp-sofiya-tselta-na-bsp-tazi-godina-e-da-povishi-doverieto-i-reytinga-si.html", "text": "Основната цел на БСП за тази година е да повиши доверието и рейтинга си. Това каза лидерът на БСП - София в предаването \"Бареков & Байрактаров без цензура\" по \"Евроком\", съобщиха от пресцентъра на партията. \"Не развяваме като знаме проблемите на гражданите, за да политиканстваме на техен гръб, а се стараем да принудим управляващите да си свършат работата. Това е ролята на опозицията. Вече е на лице втори вот на недоверие за тази година. Този път е свързан със сигурността, но не националната, а тази на всеки гражданин. Защото българската полиция вече е в ролята на обикновен зрител на онова, което се случва на улицата. Престъпниците се стрелят и се убиват един друг, а полицията само събира гилзите. Има и един законопроект за частната охранителна дейност, който е пълен абсурд. Той е поредното доказателство, че държавата е абдикирала\", коментира той.\r\nКалоян Паргов припомни, че за последната година народните представители от БСП имат над 30 законопроекта, които не са приети. \"Това показва вироглавството и упорството на управляващите. Те искат всичко да е подпечатано с техния печат и да е под тяхното знаме. Този факт понякога води до по-невъздържани действия от страна на нашите депутати. В петък групата на БСП напусна залата, защото управляващите не се съобразиха с наше предложение по отношение на дневния ред. Консенсусът все пак е двустранен процес\", поясни той.\r\nЛидерът на столичните социалисти призна, че решението за стратегически партньор не е лесно. \"БСП вече изпи две горчиви чаши в партньорство с ДПС и това усилено е използвано и от нашите опоненти като мантра. На този етап, а и в бъдеще, не може да говорим и за голяма германски тип коалиция. Всички видяхме, че това не доведе до добро за Германската социалдемократическа партия. Затова ние се стремим да спечелим изборите. Защото въпросът не е ние да се молим на някого да ни партнира на всяка цена. Въпросът е останалите да ни се молят и да са съгласни да приемат това, което ние предлагаме. И тогава ние ще избираме с кого да споделяме удобствата и несгодите от управлението\", каза още той.\r\nПредседателят на групата на БСП в Столичния общински съвет коментира и проблемите в София. \"Стараем се да сме максимално близо до гражданите. Ние сме на всеки протест и полагаме усилия да бъдат разрешени проблемите на гражданите от страна на управляващите. Защото управляващите или са неглижирали проблемите на хората, или са ги забравили, или просто им е по-лесно да не правят нищо. С колегите вече постигаме резултати - след наша намеса в Малашевци проблемът с преминаването на тежкотоварни камиони по улиците в квартала ще бъде разрешен към края на месеца. В Орландовци първият от всички поставени от гражданите въпроси е пред изпълнение, говоря за ДКЦ-то в квартала. В Лозенец беше решен проблемът с обходния маршрут на градския транспорт\", заяви той.\r\nКалоян Паргов засегна и темата здравеопазване. Според него принципът на финансиране на здравната система трябва да бъде променен. \"В момента парите следват пациента. Така е и в образованието - парите следват ученика. Директорите гледат на пациентите и учениците като на стока, която носи пари. А принципът на финансиране трябва да бъде с цел по-високо качество - спрямо показани и доказани резултати и ефективност. А не в зависимост от това кой повече пациенти е събрал\", коментира Паргов.", "date": "2018.06.16", "title": "Калоян Паргов, БСП-София: Целта на БСП тази година е да повиши доверието и рейтинга си"}
{"url": "http://www.focus-news.net/news/2018/06/16/2534819/smolyan-s-blagotvoritelen-turnir-po-tenis-na-kort-i-futbol-za-kupata-na-kmeta-taran-posreshtna-praznika-si.html", "text": "Акцент в Празника на Търън тази година е Благотворителният турнир по тенис на корт и футбол на малки врати за купата на кмета на Търън, който се провежда за първи път. В продължение на седмица на Многофункционалната спортната площадка в селото над 200 души наблюдаваха атрактивните срещи по футбол и тенис. Това съобщиха от пресцентъра на Община Смолян.\r\nКметът Николай Мелемов изгледа днес напрегнатия финал между отборите на Община Смолян и Галактикус –Устово.  Тимът на Устово спечели мача с 4:2 и стана носител на купата на кмета на Търън. Мелемов връчи приза на победителите, както и парична награда от 100 лв. Кметът Явор Говедаров  награди отбора на община Смолян, който се класира втори. Той поздрави победителите и каза, че този турнир ще стане традиционен. \r\n12 тима демонстрираха умения на терена с топката цяла седмица, а спортния празник премина с много емоции. \r\nПо-рано бяха наградени и победителите в спортните дисциплини тенис на корт и силов трибой.  \r\nСъбраните средства от таксите за участие и даренията ще бъдат използвани за подпомагане на спортните дейности в селото, посочи Говедаров.\r\nСлед спортното събитие започна и празника на селото. Мелемов поздрави жителите и гостите на Търън като им пожела здраве, щастие и много настроение. Говедаров благодари на ръководството на община Смолян, защото със съвместни усилия и действия Търън се благоустроява и става все по-привлекателен за живеене. Факт е, че хората не напускат родното си място. \r\nБеше прочетен и поздравителен адрес от областния управител Недялко Славов.    \r\nСъбитието продължи с богата музикална програма. На сцената се изявиха децата на Търън, които с таланта си заслужиха бурните аплодисменти на публиката, както и самодейците от читалище „Светлина”. За доброто настроение допринесоха ансамбъл „Родопа” и клуб „Хоро”.  \r\nВеселието продължи с оркестър „ Родопско настроение”.\r\nОрганизатори на празника са община Смолян, кметство Търън, читалище „Светлина”.", "date": "2018.06.16", "title": "Смолян: С Благотворителен турнир по тенис на корт и футбол за купата на кмета, Търън посрещна празника си"}
{"url": "http://www.focus-news.net/news/2018/06/16/2534813/kathimerini-bivshiyat-ministar-predsedatel-na-gartsiya-andonis-samaras-razkritikuva-dogovora-za-imeto-v-parlamenta.html", "text": "Бившият министър-председател на Гърция Андонис Самарас разкритикува споразумението между Гърция и Македония за името, заради прекалените отстъпки, направени от Атина, пише електронното издание на вестник Kathimerini.\r\nГоворейки по време на дебата за вота на недоверие срещу правителството на премиера Алексис Ципрас, Самарас критикува договора заради признаване на македонска етническа принадлежност и македонски език.\r\nБившият премиер предупреди, че договорът ще подхранва „агресивен иредентизъм“, създавайки нестабилност в региона. „Или договорът няма да издържи много дълго, или ще предизвика размирици“, заяви той.\r\nСамарас нападна и Алексис Ципрас, заявявайки, че той е човек, който „се съгласява на всичко“.\r\n„Аз се борих за македонския въпрос, а ти го предаде“, бяха думите, с които Самарас се обърна към Ципрас. Йонислав Дочев", "date": "2018.06.16", "title": "Kathimerini: Бившият министър-председател на Гърция Андонис Самарас разкритикува договора за името в парламента"}
{"url": "http://www.focus-news.net/news/2018/06/16/2534816/makfaks-makedoniya-blokirayki-parlamenta-na-makedoniya-grupa-grazhdani-protestirat-sreshtu-smyanata-na-imeto.html", "text": "В събота следобед е затворена улица водеща към парламента на Македония, заради група граждани, които протестират против промяна на името и сключване на договор с Гърция, предава македонската информационна агенция „Макфакс“.\r\nСлед като премиерите на Македония и Гърция Зоран Заев и Алексис Ципрас обявиха, че е постигнат договор за десетилетния спор за името, ежедневно има протести в страната, допълва македонската агенция.\r\nВ неделя външните министри на двете страни ще подпишат договора в Преспа на гръцка земя, последвано от обяд на македонска земя. Протести против подписването на договора се организират и в двете страни. Йонислав Дочев", "date": "2018.06.16", "title": "„Макфакс“ (Македония): Блокирайки парламента на Македония, група граждани протестират срещу смяната на името"}
{"url": "http://www.focus-news.net/news/2018/06/16/2534820/dobrich-proliven-dazhd-pridruzhen-s-gradushka-i-silen-vyatar-vali-v-grada.html", "text": "Проливен дъжд вали над града, предаде кореспондентът на Радио „Фокус” – Варна. Дъждът е придружен с градушка и силен вятър. Видимостта е силно намалена, превозни средства са спрели от движение заради безопасност. Много от улиците са залети с дъждовна вода. Температурата на въздуха е около 18 градуса. Малко по-рано днес тя беше около 28 градуса. Дъждът започна около 16:15 часа и продължава да е интензивен и към този момент. \r\nЖулиета НИКОЛОВА", "date": "2018.06.16", "title": "Добрич: Проливен дъжд, придружен с градушка и силен вятър, вали в града"}
{"url": "http://www.focus-news.net/news/2018/06/16/2534811/polk-tsvyatko-lukanov-bivsh-direktor-na-aviootryad-28-aviatsionni-proizshestviya-e-imalo-vinagi-no-e-zhalko-kogato-stavat-poradi-nedostatachna-letatelna-treniranost-na-ekipazhite.html", "text": "Авиационни произшествия винаги е имало и ще има, но е жалко, когато стават поради недостатъчна летателна тренираност на екипажите. Това каза в седмичното обзорно предаване „Метроном“ на Радио „Фокус“ полковник от резерва Цвятко Луканов, бивш директор на „Авиоотряд 28“. „След 1989 г. – 1990 г. изключително много спадна учебно-тренировъчният нальот на пилотите в българската военна авиация, независимо дали за изтребители, бомбардировачи, транспортна авиация, вертолетна авиация. Трябва да се знае, че въздухът не е нормалната среда на виреене на човешкия организъм. Ако той не поддържа непрекъснато тренировка за пространственото си положение във въздуха, в това в каква среда вирее – денем, нощем, в облаци, извън облаци, много бързо се губят тези навици“, обясни той. „И за съжаление авиационни командири с голям стаж пренебрегват тези неща. И оттам водят до грешките на пилотите“, посочи Цвятко Луканов, но уточни, че летците не са виновни, тъй като нямат възможността да поддържат летателната си годност такава, каквато трябва да бъде. \r\nПо отношение на летателната техника бившият директор на правителствения авиоотряд коментира, че според него две изтребителни ескадрили за опазване небето над България ще бъдат предостатъчно. „Една за Централно-западна България и една за централно-източната част на страната. Един полк, може би, пак около две ударни ескадрили изтребително-бомбардировъчни, вертолетна авиация, военно-транспортна авиация. Това за рамките на България в тази ситуация в момента, според мен, е оптималният вариант. Всичко друго е имитация на армия“, обясни той. По думите му преди всичко трябва да се грижим за нашата сигурност и след това да се разчита на други хора. \r\nСпоред него основните предизвикателства пред авиацията ни са недостатъчният брой летателни часове във военната авиация и недостатъчната авиационна техника. „Резервни годни части, произведени под контрола на завода производител – това трябва да се доставя. Иначе всичко друго е риск. Риск е да загубим хора, както онзи ден се случи, и техника, която и без това не ни достига“, добави полк. Луканов. А причината за създалото се положение в авиацията той открива в политиците. „Не може да даваме милиони по най-различни направления и да не си осигурим армията“, каза още той.", "date": "2018.06.16", "title": "Полк. Цвятко Луканов, бивш директор на „Авиоотряд 28“: Авиационни произшествия е имало винаги, но е жалко, когато стават поради недостатъчна летателна тренираност на екипажите"}
{"url": "http://www.focus-news.net/news/2018/06/16/2534822/burgas-s-normalna-intenzivnost-se-osashtestvyava-dvizhenieto-na-motorni-prevozni-sredstva-v-oblastta.html", "text": "С нормална интензивност се осъществява движението на моторни превозни средства в областта. Това каза за Радио „Фокус“-Бургас дежурният в Областно пътно управление. Пътните настилки са сухи, видимостта е отлична. Спокоен е трафикът по автомагистрала „Тракия“, както и по първокласната пътна мрежа. Продължават кърпежите в редица третокласни участъци..\r\nВ града движението също е с нормална интензивност. Затворена за движение е улица „Поморие“ между улица „Велико Търново“ и ул. „Абоба“. Движението се извършва съгласно създадената временна организация, която ще е в сила до 30 юни. Строителни дейности налагат кръстовището на бул. „Демокрация“ с ул. „Богориди“ да бъде затворено за движение до 30 юни т. г. Затворено е и едното платно в отсечката кв. „Ветрен“ – Бургас поради извършването на ремонтни дейности на пътното платно.\r\nНяма образували се задръствания. Пътищата са сухи и нормално проходими. Движението по централните улици се “Булаир”, “Христо Ботев”, “Цар Петър”, “Генерал Гурко” се осъществява нормално, както и по бул. „Стефан Стамболов“ в района на Новата поща. Спокоен е автомобилният трафик в района на кръговото кръстовище “Трапезица” и пред Окръжна болница. Нормална е обстановката в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nВеселина НИКОЛОВА", "date": "2018.06.16", "title": "Бургас: С нормална интензивност се осъществява движението на моторни превозни средства в областта"}
{"url": "http://www.focus-news.net/news/2018/06/16/2534821/sofiya-ima-navodnen-uchastak-v-rayona-na-mosta-na-gara-iskar.html", "text": "Има наводнен участък в района на моста на гара \"Искър\" в София, нивото на водата е около 50 см, съобщи читател на Радио \"Фокус\". Има заседнала кола. Движението е затруднено.", "date": "2018.06.16", "title": "София: Има наводнен участък в района на моста на гара \"Искър\""}
{"url": "http://www.focus-news.net/news/2018/06/16/2534818/zoran-zaev-ot-dogovora-mezhdu-makedoniya-i-gartsiya-pechelyat-vsichki.html", "text": "Няколко часа преди официализирането на договора за името в Преспа, премиерът на Македония Зоран Заев заяви, че смята договора за носещ придобивки и на Македония, и на Гърция, предава македонската телевизия „Канал 5“.\r\nТова изявление Зоран Заев направи по време на срещата си с българския външен министър Екатерина Захариева, която е на двудневно посещение в Македония.\r\nЗахариева заяви, в отговор на въпрос на „Канал 5“, че няма да присъства на подписването на договора в Мала Преспа.  Йонислав Дочев", "date": "2018.06.16", "title": "Зоран Заев: От договора между Македония и Гърция печелят всички"}
{"url": "http://www.focus-news.net/news/2018/06/16/2534827/dafinka-komitova-ch-shte-rodolyubie-asenovgrad-prez-esenta-shte-otbelezhim-podobavashto-145-ata-godishnina-na-chitalishteto-predvidena-e-bogata-programa.html", "text": "През есента ще бъде подобаващо отбелязана 145-ата годишнина на читалище „Родолюбие“ в Асеновград. Това каза за Радио „Фокус“ – Пловдив Дафинка Комитова, секретар на културната институция. По думите й програмата по повод годишнината ще продължи около седмица, като ще бъде наситена с културни мероприятия изцяло и само от страна на читалището. „Програмата ще включва премиера на книга, клавирен концерт, класически балет, като ще завърши с концерт на самото читалище. Представихме го през месец май по време на Майските културни празници на Асеновград, ще го представим и есента. Това е една фолклорна приказка, която правим вече за трета година. Този път е под надслов „Светът е кръчма, да седнем всички на една маса“. Ще бъде интересно за всички, тъй като съчетава песни, танци и театър. Общо взето, всяка една културна форма ще намери място в програмата, за да отбележим подобаващо 145-ата годишнина на читалище „Родолюбие“, каза Комитова.\r\nТя посочи, че читалищния сезон приключва, но през лятото културната институция ще се готви за изпълнението на проект, спечелен след участие в отворената покана за читалищата, обявена от Фондация „Пловдив 2019“. „Става въпрос за събитие, което ще представи характерните сватби за нашия регион – българска, турска и циганска. Лятото ни ще бъде ангажирано с изпълнение на проекта. Представянето му ще бъде на 16 октомври – Деня на толерантността“, каза още Дафинка Комитова.\r\nТони МИХАЙЛОВ", "date": "2018.06.16", "title": "Дафинка Комитова, ч-ще „Родолюбие“-Асеновград: През есента ще отбележим подобаващо 145-ата годишнина на читалището, предвидена е богата програма"}
{"url": "http://www.focus-news.net/news/2018/06/16/2534825/valeri-slavchev-grupa-horizont-nad-30-grada-v-stranata-sa-poseteni-ot-kampaniyata-izpey-obicham-te-na-balgarski.html", "text": "Кампанията „Изпей „Обичам те! на български“ е кампания с продължение, като до сега сме посетили над 30 града. Това каза за Радио „Фокус“ – Варна Валери Славчев, фронтмен на група \"Хоризонт\". „За всички нас това е мисия, кауза, смисъл и цел. Ние сме преди всичко приятели повече от 20 години, и след това съмишленици и съорганизатори на тази кампания. Кампанията вече стартира много успешно концертите за 2018 година“, добави Валери Славчев. По думите му всички концерти, независимо дали са на открито или закрито, с кого, къде и как са организирани, са абсолютно безплатни за публиката, без изключение. По този начин всеки желаещ, обичащ музиката, изпята на български език, може да присъства на тях. „Всеки един концерт, както и публиката във всеки град, са уникални и без аналог. Но по едно нещо си приличат напълно – на площада се събира почти целият град и всички пеят, заедно с група \"Хоризонт\" и гостуващите артисти, любимите си български хитове на групите \"Сигнал\", \"Щурците\", \"Тангра\", ФСБ и др., като групата е получила официалните съгласия на авторите на тези песни“, допълни още Валери Славчев.\r\nМилена СТОЕВА", "date": "2018.06.16", "title": "Валери Славчев, група \"Хоризонт\": Над 30 града в страната са посетени от кампанията „Изпей „Обичам те! на български“"}
{"url": "http://www.focus-news.net/news/2018/06/16/2534824/veliko-tarnovo-gradskiyat-uchenicheski-parlament-otmenya-organiziranoto-za-dnes-tantsovo-sastezanie-poradi-loshite-meteorologichni-usloviya.html", "text": "Градски ученически парламент - Велико Търново Танцово отменя организираното за днес състезание „Make it dance!” поради лошите метеорологични условия. Това съобщиха за Радио „Фокус“ – Велико Търново от младежката организация. Събитието ще се проведе на 30 юни, от 18.00 часа, на сцената до Художествената галерия „Борис Денев“ в града. Поканени са всички, които обичат да танцуват. То ще е отборно, като отборите ще се разпределят на място. „Не се безпокойте, че отборът ви ще е съставен само от аматьори, защото начело на всеки ще стои капитан със завиден опит в танците“, посочват от Градски ученически парламент. Надпреварата ще се проведе в три кръга, като първият кръг ще е под мотото “Just Dance”. Участниците ще  трябва да имитират танц от играта Just dance. Вторият кръг е под надслов „Best performance” като любителите на танците ще трябва да измислят лесна хореография на кратък откъс от песен.  В третия кръг, „Perfect dance memory” участниците ще повтарят няколко стъпки, показани от гост хореограф.\r\nНадежда КРЪСТЕВА", "date": "2018.06.16", "title": "Велико Търново: Градският ученически парламент отменя организираното за днес танцово състезание поради лошите метеорологични условия"}
{"url": "http://www.focus-news.net/news/2018/06/16/2534828/afp-afganistan-obyavi-udalzhenie-na-pravitelstvenoto-primirie-s-talibanite.html", "text": "Президентът на Афганистан Ашраф Гани обяви в събота, че едноседмичното примирие на правителството с талибаните, ще бъде удължено, предава AFP.\r\nКраткосрочното примирие беше сключено заради мюсюлманския празник Рамазан Байрам.\r\nВ рядко телевизионно обръщение към нацията Гани помоли талибаните да удължат примирието, което трябва да приключи в неделя. Йонислав Дочев", "date": "2018.06.16", "title": "AFP: Афганистан обяви удължение на правителственото примирие с талибаните"}
{"url": "http://www.focus-news.net/news/2018/06/16/2534829/veliko-tarnovo-sastavi-ot-pet-darzhavi-na-tri-kontinenta-shte-uchastvat-vav-festivalite-rahovche-v-gorna-oryahovitsa.html", "text": "Състави от пет държави на три континента ще вземат участие във фестивалите „Раховче” в Горна Оряховица. Това съобщи за Радио „Фокус“ – Велико Търново Николай Корчев, хореограф при НЧ „Братя Грънчарови 2002“ и един от организаторите на фестивала. На 19 юни от 20.00 часа в града ще започнат ХІV Международен фолклорен фестивал „Раховче“ и ХVІ Детски фестивал на изкуствата „Раховче“. Те се организират от НЧ „Братя Грънчарови 2002“ и Община Горна Оряховица,  под патронажа на кмета инж. Добромир Добрев. В международната проява участие ще вземат състави от Полша, Украйна, Грузия, Сенегал и България. За първи път в историята на фестивал ще участва група от Сенегал. Те ще впечатлят публиката с атрактивни танци и интересна музика, включваща различни ударни инструменти. България ще бъде представена от Детска фолклорна студия „Раховче“ и Фолклорна компания „Сидер войвода“.\r\nФестивалните вечери започват от 19.00 часа в дните 20, 22 и 23 юни  и от 20.00 часа на 19 и 21 юни на сцената на Летния театър. Гала концертът на участниците и закриването на двата фестивала ще се състои на 23 юни от 19.00 часа. От 20 до 23 юни, всяка вечер от 18.00 часа, на открита сцена пред Градската художествена галерия също ще се провеждат концерти на различни състави, участници във фестивалите.\r\nНадежда КРЪСТЕВА", "date": "2018.06.16", "title": "Велико Търново: Състави от пет държави на три континента ще участват във фестивалите „Раховче” в Горна Оряховица"}
{"url": "http://www.focus-news.net/news/2018/06/16/2534826/tv-21-makedoniya-podpisat-shte-se-postavi-v-selo-nivitsi.html", "text": "В преспанското село Нивици или Псаридис, на гръцки език, изглежда че се готвят за официалното подписване в неделя на договора между Скопие и Атина за новото име на Македония, предава македонската телевизия „ТВ 21“.\r\nВ селото живеят около 60 жители, почти всички от тях говорещи и разбиращи гръцки и македонски език. Селото се готви за голямото събитие, което вероятно ще остане записано в историята на региона.\r\nСтените се боядисват, канализацията се чисти, определя се мястото където ще бъде поставена сцената на събитието в село Нивици, намиращо се в гръцката част на Мала Преспа. \r\nМестното население е разделено в мненията си за подписването на договора. Част от тях се надяват, че това е исторически момент и проблемите около спора за името на Македония ще бъдат решени. Други се опасяват, че Македония ще се върне към територията си според Букурещкия договор, подписан преди повече от 100 години, с който географският регион е бил разделен на четири части. Има и такива, които не искат да говорят публично. Йонислав Дочев", "date": "2018.06.16", "title": "„ТВ 21“ (Македония): Подписът ще се постави в село Нивици"}
{"url": "http://www.focus-news.net/news/2018/06/16/2534823/daily-sabah-redzhep-tayip-erdogan-i-emanyuel-makron-obsadiha-dogovorenata-sas-sasht-patna-karta-za-manbidzh.html", "text": "Президентът на Турция Реджеп Тайип Ердоган и френският му колега Еманюел Макрон са провели телефонен разговор в събота, в който двамата лидери са обсъдили „пътната карта“ за северния сирийски град Манбидж, наскоро договорена със САЩ, в допълнение с редица регионални и двустранни въпроси, заявиха източници от президентството на Турция, предава турският ежедневник Daily Sabah.\r\nЕрдоган е изтъкнал, че споразумението със САЩ за Манбидж може да доведе до по-широко сътрудничество между Анкара и Вашингтон в Сирия.\r\nДвамата лидери също са обсъдили скорошното развитие в Сирия, борбата срещу тероризма и притока на мигранти.\r\nЕрдоган и Макрон са подчертали важността на сътрудничеството между Турция и Франция в сферата на регионалните въпроси и са се съгласили да продължат близкия си контакт след резултатите от президентските и парламентарни избори в Турция на 24 юни.\r\nНа 4 юни беше обявено договарянето на „пътна карта“ в Манбидж, след среща във Вашингтон между турския външен министър Мевлют Чавушоглу и държавния секретар на САЩ Майк Помпео. Йонислав Дочев", "date": "2018.06.16", "title": "Daily Sabah: Реджеп Тайип Ердоган и Еманюел Макрон обсъдиха договорената със САЩ „пътна карта“ за Манбидж"}
{"url": "http://www.focus-news.net/news/2018/06/16/2534830/kyustendil-shofyorite-da-se-dvizhat-s-povisheno-vnimanie-na-tretoklasen-pat-623-bobov-dol-zhedna-ot-km-14800-do-km-15560.html", "text": "Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560, тъй като се изгражда ново трасе и се усвояват нови площи. Това съобщи за Радио ‘‘Фокус’’ – Пирин дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 след Рилски манастир от км 27+600 до км 27+800, поради свличане на скална маса на пътното платно. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места.\r\nНатали СТЕФАНОВА", "date": "2018.06.16", "title": "Кюстендил: Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560"}
{"url": "http://www.focus-news.net/news/2018/06/16/2534834/pazardzhik-natovareno-e-dvizhenieto-po-glaven-pat-i-8-v-uchastaka-plovdiv-pazardzhik-belovo.html", "text": "Натоварено е движението по главен път I-8 в участъка Пловдив - Пазарджик - Белово, предаде репортер на Радио „Фокус“ – Пазарджик. Автомобили се движат интензивно и в двете посоки. Патрул на КАТ „Пътна полиция“ е разположен на разклона за село Мало Конаре. Ограничения са въведени на кръстовищата за селата Мало Конаре, Говедаре и Цалапица. Пътните настилки са мокри след краткотрайния дъжд,който се изсипа над града.\r\nРадослава МУРДЖЕВА", "date": "2018.06.16", "title": "Пазарджик: Натоварено е движението по главен път I-8 в участъка Пловдив - Пазарджик - Белово"}
{"url": "http://www.focus-news.net/news/2018/06/16/2534831/plovdiv-natovareno-e-dvizhenieto-po-am-trakiya-sashto-po-patishtata-plovdiv-asenovgrad-smolyan-i-plovdiv-karlovo.html", "text": "Натоварено е движението по участъка на АМ „Тракия“ в Пловдивска област, също по пътищата Пловдив - Асеновград - Смолян и Пловдив - Карлово. Това съобщиха за Радио „Фокус“ – Пловдив от Областното пътно управление. Интензивен трафик се отчита също по направлението Пловдив - Пещера. По останалите основни пътни артерии движението се осъществява нормално и без затруднения. Пътните настилки са предимно мокри, в планинските райони – мокри и хлъзгави, но нормално проходими. Заради валежите от дъжд е завишена опасността от свличане на земна и скална маса по направленията Асеновград-Смолян, Кричим - Девин и Югово - Лъки, както и в района на проходите Козница и Стражата. Водачите трябва да бъдат особено бдителни, преминавайки по посочените участъци, призовават от Областното пътно управление. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора - Поповица и път І-8 София - Пловдив - Свиленград.\r\nТрафикът на територията на град Пловдив също е интензивен към този час на деня. По-засилено автомобилно движение се отчита по булевардите в централната градска част и по входно-изходните артерии. Пътните настилки на територията на града са предимно мокри. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти.\r\nТони МИХАЙЛОВ", "date": "2018.06.16", "title": "Пловдив: Натоварено е движението по АМ „Тракия“, също по пътищата Пловдив - Асеновград - Смолян и Пловдив - Карлово"}
{"url": "http://www.focus-news.net/news/2018/06/16/2534833/sled-postignatoto-primirie-mezhdu-pravitelstvo-i-talibani-v-afganistan-20-dushi-sa-ubiti-sled-izvarshen-atentat.html", "text": "Самоубийствен атентатор в събота се е взривил в тълпа от афганистански талибани, сили за сигурност и цивилни, празнуващи безпрецедентното примирие, убивайки поне 20 души, заявиха афганистанските власти, цитирани от AFP.\r\nПоне 16 други души са ранени в нападение в област Родат в източната провинция Нангархар, заяви говорителят на провинциалния губернатор Атаулах Хогяни пред AFP. Йонислав Дочев", "date": "2018.06.16", "title": "След постигнатото примирие между правителство и талибани в Афганистан: 20 души са убити след извършен атентат"}
{"url": "http://www.focus-news.net/news/2018/06/16/2534835/blagoevgrad-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки на места в областта. Шофьорите да се движат с повишено внимание на второкласен път 19 Разлог-Банско от км 36+037 до км 39+796, тъй като се провежда колоездачно състезание в интервала от 15,00 до 19,00 часа. Предупреждението важи и за второкласен път 84 Баня-Разлог от км 103+537 до км 104+245, както и за третокласен път 1901 Банско-Баня от км 0+000 до км 4+420. Това каза за Радио „Фокус“ – Пирин дежурният служител в Областно пътно управление-Благоевград. Няма ремонтни дейности по първокласните и второкласните пътища в региона. Нормално интензивно е движението по главен път Е-79 и АМ „Струма“ в участъка от Благоевградска област. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.16", "title": "Благоевград: Мокри и хлъзгави са пътните настилки на места в областта"}
{"url": "http://www.focus-news.net/news/2018/06/16/2534836/the-hill-donald-tramp-pohvali-poddrazhnitsite-si-kato-nay-umnite-silnite-rabotosposobnite-i-loyalni-v-istoriyata.html", "text": "Президентът на САЩ Доналд Тръмп обсипа с похвали своите поддръжници в събота, чрез своя профил в социалната мрежа „Туитър“, наричайки избирателите си „най-умните“ и „най-лоялните“ в историята на американските президенти, пише американският вестник The Hill.\r\nПрезидентът намекна, че колкото повече американци започват да го подкрепят, толкова повече държавата „става по-силна“.\r\n„Моите поддръжници са най-умните, силните, работоспособните и лоялни, които сме виждали в историята на нашата страна. Красива гледка е докато печелим избори и събираме подкрепа от цялата страна. Докато ставаме по-силни, нашата страна също го прави. Най-добрите цифри, които сме виждали“, написа той в социалната мрежа „Туитър“.\r\nНе е ясно чии „числа“ има предвид Тръмп в своя пост, след като в събота бяха оповестени резултати, че рейтингът на одобрение на Тръмп е намалял във всички 50 щата, от встъпването му в длъжност. Йонислав Дочев", "date": "2018.06.16", "title": "The Hill: Доналд Тръмп похвали поддръжниците си като „най-умните, силните, работоспособните и лоялни“ в историята"}
{"url": "http://www.focus-news.net/news/2018/06/16/2534838/pregled-na-mezhdunarodnite-novini-do-18-chasa-agentsiya-fokus.html", "text": "Управляващата партия на Македония СДСМ отговори на критиките на опозиционната партия ВМРО-ДПМНЕ относно естеството на споразумението с Гърция за спора с името.\r\n\"ВМРО-ДПМНЕ трябва да покаже зрялост и отговорност и да подкрепи споразумението, което е в съответствие с държавните и националните интереси и което сложи край на 25-годишния спор. Споразумението не е нито вредно, нито пък е удар върху правото на самоопределение, както фалшиво твърди ВМРО-ДПМНЕ. Напротив, Договорът гарантира и укрепва македонската идентичност и никой вече няма да я отрече. Целият демократичен свят силно подкрепя решаването на този дългогодишен спор“, пише в заявлението\r\n„Дори Европейската народна партия (ЕНП), в която членува ВМРО-ДПМНЕ, приветства споразумението и призовава за конструктивност от всички политически партии. ВМРО-ДПМНЕ трябва да подкрепи Договора, който защитава нашите интереси, гарантира неговата самоличност и отваря перспективите за пълноправно членство в НАТО и началото на преговорите за членство в ЕС. ВМРО-ДПМНЕ трябва да каже \"да\" на македонското бъдеще“, обобщава управляващата партия.\r\n***  Обсъжданията в гръцкия парламент за вота на недоверие срещу правителството на Алексис Ципрас продължават. Фокусът на дискусията на гръцките депутати отново е споразумението с Македония.\r\nДебатът се превърна в ожесточена дискусия и в серия от взаимни обвинения между правителството и опозицията относно споразумението с Македония. Опозиционните партии обвиниха, че договорът е лош, а акцентът се поставят на македонския език и македонската гражданство, докато депутати и министри от управляващата СИРИЗА убеждават своите колеги от другите партии, че договорът е в рамките на гръцката национална линия и защитава интересите на страната.\r\nСпоред гръцките медии външният министър Никос Коцияс ще представи , около 30 поверителни документа, свързани с преговорите за името, водени от предишните правителства, по време на парламентарен дебат.\r\n*** Членовете на Централния комитет на ВМРО-ДПМНЕ решиха, по време на своята сесията проведена през нощта на петък срещу събота, че договорът на премиера на Македония Зоран Заев с премиера на Гърция Алексис Ципрас е изключително вреден и е в абсолютна противоположност на държавните и национални интереси на Република Македония.\r\n„Договорът сам по себе си отразява гръцките максималистични стремежи. Такова споразумение предвижда изменения на конституцията, които ще имат непредвидими последици за идентичността на държавата и народа. Застрашена е идентичността, която сега има по-широко тълкувание. Вместо македонци или македонско, както е в момента, ще има допълнително обяснение, че това се отнася до новото име на което Заев се е съгласил, т.е. Република Северна Македония“, заяви говорителят на ВМРО-ДПМНЕ Димче Арсовски. От партията допълват, че ще използват всички демократични методи, за да се „пречи на този частен договор за капитулация на Заев“.\r\nВМРО-ДПМНЕ организира в 13:00 часа в неделя протестен марш в Битоля против договора за името.\r\n*** Бившият министър-председател на Гърция Атнонис Самарас в събота разкритикува споразумението между Гърция и Македония върху дългогодишния спор за името, заради прекалените отстъпки към балканския съсед.\r\nГоворейки по време на дебата покрай вота на недоверие срещу правителството на гръцкия премиер Алексис Ципрас, Самарас критикува договора, заради признаване на македонска етническа принадлежност и македонски език.\r\nБившият премиер предупреди, че договорът ще подхранва „агресивен иредентизъм“, създавайки нестабилност в региона. „Или договорът няма да издържи много дълго, или ще причини размирици“, заяви той.\r\nСамарас нападна и Алексис Ципрас, заявявайки че той е човек, който „се съгласява на всичко“.\r\n„Аз се борих за македонския въпрос, а ти го предаде“, заяви Самарас към Ципрас.\r\n*** Няколко часа преди официализирането на договора за името в Преспа, премиерът на Македония Зоран Заев заяви, че смята договора за носещ придобивки и на Македония, и на Гърция.\r\nТова изявление Зоран Заев направи по време на срещата си с българския външен министър Екатерина Захариева, която е на двудневно посещение в Македония.\r\nЗахариева заяви, в отговор на въпрос на „Канал 5“, че няма да присъства на подписването на договора в Мала Преспа.\r\n*** В преспанското село Нивици или Псаридис, на гръцки език, изглежда че се готвят за официалното подписване в неделя на договора между Скопие и Атина за новото име на Македония.\r\nВ селото живеят около 60 жители, почти всички от тях говорещи и разбиращи гръцки и македонски език. Селото се готви за голямото събитие, което вероятно ще остане записано в историята на региона.\r\nСтените се боядисват, канализацията се чисти, определя се мястото където ще бъде поставена сцената на събитието в село Нивици, намиращо се в гръцката част на Мала Преспа. \r\nМестното население е разделено в мненията си за подписването на договора. Част от тях се надяват, че това е исторически момент и проблемите около спора за името на Македония ще бъдат решени. Други се опасяват, че Македония ще се върне към територията си според Букурещкия договор, подписан преди повече от 100 години, с който географският регион е бил разделен на четири части. Има и такива, които не искат да говорят публично.\r\n*** ВМРО-ДПМНЕ в събота „бомбардира“ обществеността с изявленията си и заяви, че осъжда договора за името с Гърция и призовава за масови протести в Битоля, докато в същия ден нейната сестринска Европейска народна партия се обяви в подкрепа на решението постигнато между Македония и Гърция.\r\nВМРО-ДПМНЕ съобщиха в събота следобед, че Централният комитет на партията е стигнал до решение, че настоящият договор е изключително вреден и в абсолютна противоположност на държавните и национални интереси на Македония. Комитетът определя договора като акт на поражение и капитулация на македонския премиер Зоран Заев.\r\n„Имаме договор, който те искат да гласуват с обикновено мнозинство, а той изисква промени в конституцията, за които се гласува с мнозинство от две трети. Този капитулантски договор не дава никакви гаранции, че Македония няма да бъде доведена до ситуация както с привременния договор от 1995 година, който Гърция наруши, т.е. дори и Заев да изпълни това, което е обещал, нямаме гаранции че гръцката страна ще се придържа към договора“, заявиха от ВМРО-ДПМНЕ.\r\nОт там допълниха, че ще използват всички демократични методи, за да попречат на реализацията на договора.\r\n„Призоваваме всички граждани, недоволни от капитулацията на Заев, недоволни от договора който е постигнат с Ципрас, недоволни от икономическото цунами и пустош на правителството на СДСМ, да ни подкрепят в протестния марш в Битоля“, апелират от ВМРО-ДПМНЕ.\r\nПо-рано в събота Европейската народна партия приветства постигнатото споразумение между правителствата в Атина и Скопие. ЕНП се надява, че процесът на прилагане на договора ще се осъществи без пречки от двете страни, което ще отвори пътя за влизане на Македония в НАТО и възможността за започване на преговори с Европейския съюз.\r\n„Това е ключов момент за Скопие и ние вярваме, че всички политически партии трябва да се стремят към позитивно и конструктивно поведение за изграждане на европейското бъдеще на страната“, заявиха европейските християндемократи.\r\n*** Самоубийствен атентатор в събота се е взривил в тълпа от афганистански талибани, сили за сигурност и цивилни, празнуващи безпрецедентното примирие, убивайки поне 20 души, заявиха афганистанските власти.\r\nПоне 16 други души са ранени в нападение в област Родат в източната провинция Нангархар, заяви говорителят на провинциалния губернатор Атаулах Хогяни.\r\n*** Президентът на Турция Реджеп Тайип Ердоган и френският му колега Еманюел Макрон са провели телефонен разговор в събота, в който двамата лидери са обсъдили „пътната карта“ за северния сирийски град Манбидж, наскоро договорена със САЩ, в допълнение с редица регионални и двустранни въпроси, заявиха източници от президентството на Турция.\r\nЕрдоган е изтъкнал, че споразумението със САЩ за Манбидж може да доведе до по-широко сътрудничество между Анкара и Вашингтон в Сирия.\r\nДвамата лидери също са обсъдили скорошното развитие в Сирия, борбата срещу тероризма и притока на мигранти.\r\nЕрдоган и Макрон са подчертали важността на сътрудничеството между Турция и Франция в сферата на регионалните въпроси и са се съгласили да продължат близкия си контакт след резултатите от президентските и парламентарни избори в Турция на 24 юни.\r\nНа 4 юни беше обявено договарянето на „пътна карта“ в Манбидж, след среща във Вашингтон между турския външен министър Мевлют Чавушоглу и държавния секретар на САЩ Майк Помпео.\r\n*** В събота следобед е затворена улица водеща към парламента на Македония, заради група граждани, които протестират против промяна на името и сключване на договор с Гърция.\r\nСлед като премиерите на Македония и Гърция Зоран Заев и Алексис Ципрас обявиха, че е постигнат договор за десетилетния спор за името, ежедневно има протести в страната, допълва македонската агенция.\r\nВ неделя външните министри на двете страни ще подпишат договора в Преспа на гръцка земя, последвано от обяд на македонска земя. Протести против подписването на договора се организират и в двете страни.\r\n*** От Мадрид заявиха в събота, че са приели предложение от Франция за прием на мигранти от спасителния кораб „Водолей“, който към момента е на път към Испания с повече от 600 души на борда.\r\n„Правителството на Франция ще работи с испанското правителство, за да се справят с пристигането на мигрантите“, заяви вицепремиерът на Испания Кармен Калво в изявление.\r\n*** Испанската морска спасителна служба е спасила повече от 900 мигранти в периода от петък до събота сутрин във водите на Гибралтарския пролив и остров Алборан.\r\n„Общо 933 души са спасени от вчера до днес“, заяви спасителната служба в съобщение в социалната мрежа „Туитър“.\r\nДопълва се, че в Гибралтарския пролив са били спасени 507 души в 59 лодки, от които четири души са загинали. Във водите около остров Алборан спасителите са успели да помогнат на 426 мигранти в девет лодки.\r\n*** Спасителен хеликоптер се е разбил в събота в град Кунмин, столицата на югозападната китайска провинция Юнан, убивайки всичките три члена на борда, съобщи китайската централна телевизия.\r\nСпоред телевизията, хеликоптерът е бил на спешна спасителна мисия от провинциалната столица Кунмин към болница в град Анин.\r\nПричината за инцидента все още се изяснява.\r\n***", "date": "2018.06.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/16/2534837/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на Радио „Фокус“ – Велико Търново.  Времето е облачно. Температурата е 25 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.16", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/06/16/2534840/gd-granichna-politsiya-intenziven-e-trafikat-na-granitsata-s-gartsiya-turtsiya-i-rumaniya.html", "text": "Интензивен е трафикът на границата с Гърция, Турция и Румъния. Това съобщиха от пресцентъра на ГД „Гранична полиция“. Данните са към 18.00 ч. На българо-гръцката граница трафикът е интензивен на ГКПП „Маказа“ за леки автомобили на вход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-румънската на ГКПП „Дуранкулак“ трафикът е интензивен за леки автомобили на изход. На границата с Македония и Сърбия движението се извършва нормално на всички гранични контролно-пропускателни пунктове.", "date": "2018.06.16", "title": "ГД „Гранична полиция“: Интензивен е трафикът на границата с Гърция, Турция и Румъния"}
{"url": "http://www.focus-news.net/news/2018/06/16/2534839/blagoevgrad-na-19-yuni-bansko-shte-pochete-paisiy-hilendarski-s-bozhestvena-sveta-liturgiya-i-tarzhestvena-programa.html", "text": "На 19 юни Банско ще почете Паисий Хилендарски с Божествена света литургия и тържествена програма. Това каза за Радио „Фокус“-Пирин Светла Барякова, директор на Музеен комплекс-Банско. По думите й Божествената света литургия започва в 08,00 в църквата „Света Троица“. „От 10,30 часа на 19 юни цялата общественост от Банско ще се стече към паметника на Паисий в центъра на града, където ще се поднесат венци и цветя, ще се произнесат речи в чест на Паисий. Отделно от това в Посетителския информационен център в Банско е предвидено и тържество, на което ще припомним за делото на Паисий. Тържеството е под надслов „От Банско през Света гора към бъднините български“, посочи тя. Светла Барякова отбеляза, че в рамките на презентацията ще припомнят за делото на хилендарския монах, за българските Атонски манастири, за тяхната роля в нашето Възраждане, за съхраняването на книжовността и от там вярата и българщината; за връзката на банскалии с Атон; за огромната дарителска дейност на по-големия брат на Паисий – Хаджи Вълчо и други. Директорът на Музеен комплекс-Банско подчерта, че Паисий е канонизиран за светец през 1962 година и от тогава всяка година на този ден българите си спомнят за делото му и свеждат глави в знак на признателност.\r\nНатали СТЕФАНОВА", "date": "2018.06.16", "title": "Благоевград: На 19 юни Банско ще почете Паисий Хилендарски с Божествена света литургия и тържествена програма"}
{"url": "http://www.focus-news.net/news/2018/06/16/2534832/nezavisen-makedoniya-vmro-dpmne-uporito-se-razminava-s-enp-po-otnoshenie-na-dogovora-s-gartsiya.html", "text": "ВМРО-ДПМНЕ в събота „бомбардира“ обществеността с изявленията си и заяви, че осъжда договора за името с Гърция, като същевременно призовава за масови протести в Битоля. В същия ден нейната сестринска Европейска народна партия се обяви в подкрепа на решението, постигнато между Македония и Гърция, пише скопското електронно издание „Независен“.\r\nОт ВМРО-ДПМНЕ съобщиха в събота следобед, че Централният комитет на партията е стигнал до решение, че настоящият договор е изключително вреден и в абсолютна противоположност на държавните и национални интереси на Македония. Комитетът определя договора като акт на поражение и капитулация на македонския премиер Зоран Заев.\r\n„Имаме договор, който те искат да гласуват с обикновено мнозинство, а той изисква промени в Конституцията, за които се гласува с мнозинство от две трети. Тази капитулация не дава никакви гаранции, че Македония няма да бъде доведена до ситуация както с временното споразумение от 1995 година, който Гърция наруши, т.е. дори и Заев да изпълни това, което е обещал, нямаме гаранции, че гръцката страна ще се придържа към договора“, заявиха от ВМРО-ДПМНЕ.\r\nОт партията допълниха, че ще използват всички демократични методи, за да попречат на изпълнението на договора.\r\n„Призоваваме всички граждани, недоволни от капитулацията на Заев, недоволни от договора, който е постигнат с Ципрас, недоволни от икономическото цунами и пустош на правителството на СДСМ, да ни подкрепят в протестния марш в Битоля“, апелират от ВМРО-ДПМНЕ.\r\nПо-рано в събота Европейската народна партия приветства постигнатото споразумение между правителствата в Атина и Скопие. ЕНП се надява, че процесът на прилагане на договора ще се осъществи без пречки от двете страни, което ще отвори пътя за влизане на Македония в НАТО и възможността за започване на преговори с Европейския съюз.\r\n„Това е ключов момент за Скопие и ние вярваме, че всички политически партии трябва да се стремят към позитивно и конструктивно поведение за изграждане на европейското бъдеще на страната“, заявиха европейските християндемократи. Йонислав Дочев", "date": "2018.06.16", "title": "„Независен“ (Македония): ВМРО-ДПМНЕ упорито се разминава с ЕНП по отношение на договора с Гърция"}
{"url": "http://www.focus-news.net/news/2018/06/16/2534842/mvr-dvama-mazhe-sa-zadarzhani-za-otpraveni-zakani.html", "text": "Двама мъже са задържани за отправени закани, съобщиха от пресцентъра на МВР.  Около 14.20 часа на 15 юни в ОДМВР-София на тел. 112 е получен сигнал от водач на лек автомобил \"Шкода\", че в района на 15 км на автомагистрала \"Хемус\" неизвестни лица от движещ се успоредно с него лек автомобил \"Мерцедес\" са го заплашили с пистолет. След незабавни оперативно-издирвателни действия въпросният автомобил е установен и спрян в района на 57 км. Водачът и пътникът, и двамата от град Левски, са задържани за срок до 24 часа. Иззет е и пистолетът, законно притежаван от единия мъж. По случая е образувано досъдебно производство. Уведомена е районната прокуратура в Ботевград.", "date": "2018.06.16", "title": "МВР: Двама мъже са задържани за отправени закани"}
{"url": "http://www.focus-news.net/news/2018/06/16/2534845/predstoyashti-sabitiya-v-stranata-za-17-yuni-agentsiya-fokus.html", "text": "***\r\nОт 09.00 до 12.00 часа в Литературен клуб „Перото“ ще се състои награждаване на победителите в 35-ия Национален конкурс за детско литературно творчество на програма „Христо Ботев“ на БНР - „Искри“ 2018. \r\n***\r\nОт 11.00 до 13.30 в спортен комплекс „Спортна София“ часа ще се състои Третото поредно издание на семейния спортен празник „Татко и аз“, посветен на Деня на бащата. \r\n***\r\nОт 12.00 часа в зала 11 на НДК ще се проведе благотворителен концерт „Дари здраве на Коко“. \r\n***\r\nВ 17.00 часа в зала „Запад“ на Народното събрание ще се проведе среща на председателите на Председателската тройка на КОСАК.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 16.00 часа в Хотел „Милано“ ще бъде представена разработената обща стратегия за развитие на културния туризъм в Странджа и Сакар и тематични туристически маршрути.\r\n***\r\nРегионален исторически музей Бургас се включва за поредна година в националната кампания „Да бъдеш Баща“. \r\n***\r\nОт 18.00 часа в храм „Св. Анастасий“ ще се състои концерт на известния гръцки духовник и църковен певец - архимандрит Никодимос Каварнос.\r\n***\r\nОт 20.00 часа на сцената на Летния театър ще танцуват заедно професионални и самодейни фолклорни състави.\r\n***\r\nОт 09.00 ди 16.00 часа в района на старата автогара ще се проведе благотворителен базар за набиране на средства за бездомни животни.\r\n***\r\nПродължава втория ден от Фестивала на клубовете за народни танци „Хоро край поморийския бряг“.\r\n***\r\nВ 09.00 часа в храм „Св. Димитър” Негово Високопреосвещенство Пловдивският митрополит Николай ще отслужи чина на обновление  и архиерейска света литургия на Трета Неделя след Петдесетница.\r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“. \r\n***\r\nОт 11.00 часа в зала „Патиланчо“ в ДКТ „Васил Друмев“ ще се играе спектакълът „Самохвалко”. \r\n***\r\nОт 10.00 до 14.00 часа в Тракийски и античен град „Кабиле“ ще се състои базар и анимации с представяне на бойни умения, бит, вярвания,  храни и напитки от времето на траки, римляни, средновековна епоха.", "date": "2018.06.16", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2018/06/16/2534846/sofiya-edin-chovek-e-zaginal-pri-katastrofa-mezhdu-lek-avtomobil-i-tir-na-avtomagistrala-hemus.html", "text": "Един човек е загинал при катастрофа между лек автомобил и ТИР на АМ „Хемус“. Това съобщи за Агенция „Фокус“  говорителят на Областната дирекция на МВР-София Мариола Маркова. Сигнал за ПТП между лек автомобил и ТИР на АМ \"Хемус\" при км 43 в посока Варна е подаден в 16.24 часа. В резултат на произшествието е починал пътник от колата, а шофьорът е транспортиран в лечебно заведение. На място има полицейски екипи, които регулират движението. \r\nЦветилена СИМЕОНОВА", "date": "2018.06.16", "title": "София: Един човек е загинал при катастрофа между лек автомобил и ТИР на автомагистрала „Хемус“"}
{"url": "http://www.focus-news.net/news/2018/06/16/2534841/telma-makedoniya-ekaterina-zaharieva-ne-izpuskayte-shansa-za-data-za-pregovori-inache-shte-chakate-oshte-pone-2-godini-i-polovina.html", "text": "„Убедена съм, че ако утре Македония подпише договора с Гърция, ще получи дата за преговори за присъединяване към Европейския съюз по време на срещата на върха на Европейския съвет на 26 юни. В противен случай ще чака близо 2 години и половина.“, заяви министърът на външните работи на България Екатерина Захариева в събота, предава македонската телевизия „Телма“.\r\nЕкатерина Захариева ще бъде председател на срещата на върха на 26 юни. Според думите ѝ, целта на председателстването ѝ е тъкмо да привлече вниманието на Европа към Западните Балкани и до края на месеца Македония да получи зелена светлина за ЕС, а на 11 юли и за влизане в НАТО.\r\n„Нищо не постигнахме с този 27-годишен спор, нищо не получиха гражданите на двете страни преди да подпишем Договора за приятелство и добросъседство. Ако на 26 юни Република Македония започне преговори за членство, само ще спечелим, няма да загубим нищо. С отлагането рискуваме най-ранната следваща възможност да бъде, повтарям най-ранната, в зависимост от това какво ще се случи и какви условия ще има – в края на 2020 година. Не мисля, че македонският народ заслужава да чака още две години и половина за започване на преговори за членство в ЕС. Така окуражавам двамата премиери, храбрите премиери на Македония и Гърция, и двамата външни министри, които водеха преговорите, и съм убедена че договорът ще бъде ратифициран, за да може първо на 26-ти, а после и на 30-ти юни европейските лидери на одобрят стартирането на преговорите. Нашата цел е да започнете преговори за членство на 26-ти и 30-ти юни за ЕС и на 11 юли да станете член на НАТО. Това е нашата цел“, заяви Захариева.\r\nТя няма да присъства на подписването на договора в неделя сутринта. Нейният македонски колега Никола Димитров заяви, че това е единственият начин страната да има евроатлантическо бъдеще. За това, което се случва в Гърция и внесения вот на недоверие към правителството на Алексис Ципрас, Димитров заяви че и в Гърция, както и в Македония, има хора, които гледат само към миналото, но и такива които мислят за бъдещето. Йонислав Дочев", "date": "2018.06.16", "title": "„Телма“ (Македония): Екатерина Захариева: Не изпускайте шанса за дата за преговори, иначе ще чакате още поне 2 години и половина"}
{"url": "http://www.focus-news.net/news/2018/06/16/2534848/dimitris-tsanakopulos-nay-nakraya-se-nameriha-dvama-lideri-s-malko-mozak-v-glavata-si-koito-da-slozhat-kray-na-spora.html", "text": "„Най-накрая се намериха двама лидери с малко мозък в главата си, за да сложат край на спора за името“, заяви говорителят на гръцкото правителство и министър без портфейл Димитрис Цанакопулос по време на изслушването си в гръцкия парламент, предава „Радио Свободна Европа“.\r\nСпоред него с договора се затваря векът на големите идеи, на национализмите, екстремизмите и ескалациите. Колкото до изявленията на опозициите в двете страни, той заяви че ако се сравняват тези на ВМРО-ДПМНЕ и „Нова демокрация“, те са идентични. Йонислав Дочев", "date": "2018.06.16", "title": "Димитрис Цанакопулос: Най-накрая се намериха двама лидери с малко мозък в главата си, които да сложат край на спора"}
{"url": "http://www.focus-news.net/news/2018/06/16/2534844/sofiya-vremenno-dvizhenieto-po-avtomagistrala-hemus-pri-km-43-v-posoka-varna-se-osashtestvyava-v-edna-lenta-poradi-patno-proizshestvie.html", "text": "Временно движението по автомагистрала \"Хемус\" при км 43, в посока Варна, се осъществява в една лента поради пътно произшествие, съобщиха от пресцентъра на Агенция \"Пътна инфраструктура\". От там предупреждават шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.16", "title": "София: Временно движението по автомагистрала \"Хемус\" при км 43, в посока Варна, се осъществява в една лента поради пътно произшествие"}
{"url": "http://www.focus-news.net/news/2018/06/16/2534849/plovdiv-gradskata-hudozhestvena-galeriya-shte-predstavi-samostoyatelna-izlozhba-zhivopis-videniya-na-hudozhnika-vasil-tenev.html", "text": "Градската художествена галерия в Пловдив ще представи самостоятелна изложба живопис „Видения“ на художника Васил Тенев. Това съобщиха за Радио „Фокус“ – Пловдив от културната институция. Изложбата ще се открие в 18.00 часа на 22 юни на втория етаж в Залите за временни експозиции на Градската художествена галерия. В изложбата са включени повече от 25 творби, създадени през последните две години и непоказвани досега пред българска публика. Произведенията са в характерни за автора стил – абстрактна живопис в комбинация с пластични елементи.\r\nВасил Тенев е роден на 5 май 1962 година в град Мадан. Той е магистър по графичен дизайн в Националната художествена академия в София, в класа на проф. Димитър Серезлиев. Възпитаник е на Училището за изящни изкуства в Пловдив. Работи в областта на живописта, графичния дизайн и керамиката. Негови творби могат да се видят в редица частни колекции в България, Италия, Германия, Австрия, Словакия и Дания. Носител е на Първа награда от 10-и Международен конкурс по живопис „Trofeo Arte Nel Mondo“ в Чезенатико, Италия. Васил Тенев е автор на 23 самостоятелни изложби, като участва в множество съвместни изложби в България, Италия и Словакия.", "date": "2018.06.16", "title": "Пловдив: Градската художествена галерия ще представи самостоятелна изложба живопис „Видения“ на художника Васил Тенев"}
{"url": "http://www.focus-news.net/news/2018/06/16/2534843/sitel-makedoniya-dogovorat-za-imeto-shte-bade-podpisan-v-nedelya-sutrinta-v-gratskata-chast-na-prespa-a-zoran-zaev-i-aleksis-tsipras-shte-obyadvat-na-makedonska-zemya.html", "text": "В неделя в 9:30 часа македонско време, в района на гръцката част на Преспа, външните министри на Македония и Гърция Никола Димитров и Никос Коцияс, ще подпишат договора за името между двете страни, предава скопският телевизионен канал „Сител“.\r\nНа събитието ще присъстват и посредникът на ООН Матю Нимиц, европейската двойка Федерика Могерини и Йоханес Хан, както и заместник-генералният секретар на ООН Розмари ди Карло.\r\nВ официалната част след подписването на договора, обръщение ще направят премиерите на двете страни Зоран Заев и Алексис Ципрас, а веднага след това делегациите на двете страни ще се преместят на македонска територия, където двамата премиери ще направят работна среща и общ обяд, който ще се проведе в Отешево. Покрай Заев и Димитров, в македонската делегация ще бъдат и вицепремиерът Буяр Османи, министърът на отбраната Радмила Шекеринска, както и министърът на вътрешните работи Оливер Спасовски.\r\nПодписаният договор най-вероятно ще бъде разгледан на правителствено заседание още в понеделник сутринта, а до средата на следващата седмица ще бъде внесен и в парламента.\r\nПреди да получи зелена светлина на пленарна сесия, договорът ще трябва да премине през парламентарната комисия за външна политика, която се председателства от ВМРО-ДПМНЕ, а дискусиите не са ограничени във времето. След ратификация в парламента, договорът ще трябва да бъде подписан и от президента Георге Иванов, който вече заяви че няма намерение да подпише документа. Йонислав Дочев", "date": "2018.06.16", "title": "„Сител“ (Македония): Договорът за името ще бъде подписан в неделя сутринта в гръцката част на Преспа, а Зоран Заев и Алексис Ципрас ще обядват на македонска земя"}
{"url": "http://www.focus-news.net/news/2018/06/16/2534867/rumyana-panova-sdruzhenie-hora-i-traditsii-tazi-godina-brezhanskiyat-kesten-shte-uchastva-v-svetovnoto-izlozhenie-na-slow-food-v-torino.html", "text": "Тази година брежанският кестен ще участва в световното изложение на Slow Food в Торино. Това каза за Радио „Фокус“ - Пирин Румяна Панова, председател на Сдружение „Хора и традиции“ в село Брежани, община Симитли. Тя посочи, че за съжаление заради слабата реколта миналата година няма достатъчно продукция, която да бъде демонстрирана на изложението. „Местните хора твърдят, че такова нещо не е било никога досега. Даже не можахме да съберем кестени за производството на фиданки миналата година. Фиданките, които засаждаме, се произвеждат в разсадника на Симитли от кестените, които ние и горското събираме, за да произвеждаме тези фиданки. Tоест, се опитваме да не загубим като сорт брежанския кестен, защото той си има своите специфични особености – много е вкусен, не е червив, малко по-дребен е, но има изключителни хранителни качества“, каза още тя.\r\nНатали СТЕФАНОВА", "date": "2018.06.16", "title": "Румяна Панова, Сдружение „Хора и традиции“: Тази година брежанският кестен ще участва в световното изложение на Slow Food в Торино"}
{"url": "http://www.focus-news.net/news/2018/06/16/2534871/pazardzhik-prodalzhavat-yunskite-praznitsi-na-izkustvata-v-panagyurishte.html", "text": "В Панагюрище продължават Юнските празници на изкуствата „Вдъхновение, настроение красота“, съобщи за Радио „Фокус“ – Пазарджик Радка Костуркова от общинската администрация. Тя обясни, че програмата на празниците предвижда концерт-спектакъл на 18 юни, понеделник, в голямата зала на Театър Дом-паметник. „От 19.00 часа, жителите и гостите на Панагюрище ще имат възможността да се насладят на концерт-спектакъл на Калин Вельов, група Tumbaito  и Русенската филхармония.  Концертът „Класика и страсти“ е вторият етап в развитието на проекта на Калин Вельов & Tumbaito, даващ нов живот на големите български шлагери от 60-те, 70-те и 80-те в модерни латино версии“, коментира Костуркова. Тя обясни, че особеният чар на акустичния звук на класическия оркестър е специален атрактивен акцент в концепцията на проекта.\r\nРадослава МУРДЖЕВА", "date": "2018.06.16", "title": "Пазарджик: Продължават Юнските празници на изкуствата в Панагюрище"}
{"url": "http://www.focus-news.net/news/2018/06/16/2534869/reuters-taksi-se-vryaza-v-peshehodtsi-v-moskva-sedem-dushi-sa-raneni.html", "text": "Таксиметров автомобил се вряза в пешеходци близо до Червения площад в Москва, седем души са ранени. Сред тях има мексикански граждани, предава Reuters.\r\nМосковските власти са обявили,че при разпита шофьорът е отрекъл да е извършил деянието умишлено. Виновният водач е задържан. Шофьорската му книжка е издадена в Киргизстан, предимно мюсюлманска бивша съветска република. Пострадалите мексикански граждани са били в Москва за Световното първенство по футбол, което се провежда в момента. В неделя предстои мач между Мексико и Германия в Москва.\r\nСпоред агенция , цитирана от Reuters  водачът на автомобила е бил употребил алкохол и според свидетели се е опитал да избяга от местопроизшествието. Здравните власти съобщават, че никой от хоспитализираните не е сериозно ранен. Юлиян Марков", "date": "2018.06.16", "title": "Reuters: Такси се вряза в пешеходци в Москва, седем души са ранени"}
{"url": "http://www.focus-news.net/news/2018/06/16/2534870/plovdiv-zapochna-izgrazhdaneto-na-tri-novi-ploshtadki-za-striyt-fitnes-na-teritoriyata-na-selata-stryama-belozem-i-chalakovi.html", "text": "Започна изграждането на три нови площадки за стрийт фитнес на територията на селата Стряма, Белозем и Чалъкови. Това съобщиха за Радио „Фокус“ – Пловдив от отдел „Връзки с обществеността“ на Община Раковски. Стойността на спортните съоръжения е около 13 000 лв. и е изцяло финансиранаот местния бюджет. Досега идентични площадки са построени в град Раковски и Момино село. Предстои да започне изграждането на големия спортен комплекс срещу Централния градски парк, разделящ кварталите „Генерал Николаево“ и „Секирово“. Изграждането на съоръжението от спортни площадки ще започне през второто шесмесечие на тази година и ще бъде завършено до 80 дни. Средствата са около 300 000 лв. и също са изцяло от общинската каса.", "date": "2018.06.16", "title": "Пловдив: Започна изграждането на три нови площадки за стрийт фитнес на територията на селата Стряма, Белозем и Чалъкови"}
{"url": "http://www.focus-news.net/news/2018/06/16/2534847/kathimerini-neka-nay-nakraya-da-prodalzhim-napred.html", "text": "Договорът целящ да разреши спора за името на Македония не е дипломатическа победа за Гърция, както се опита да го опише гръцкият премиер Алексис Ципрас в обръщението си към нацията на 12 юни. Той не е и дипломатическа победа за Северна Македония, както колегата на Ципрас, Зоран Заев се опита да го представи.  Kathimerini\r\nОбратното на тези, които вярват че „всяка дипломация е продължение на войната чрез други средства“, в международните споразумения няма победи и загуби. Това, което има, са необходими компромиси, за да може една страна да спре да живее в миналото и да продължи напред в бъдещето, със своите много предизвикателства и дори повече проблеми.\r\nТриумфалният тон на двамата премиери е разбираем. Извън очевидните политически ползи, които те очакват да получат, те апелират към разумната част от своите граждани, които са израснали със символи като сарисата и каските на македонските фаланги, с черно-бяло разбиране за историята, преподавана в училище. Тези хора разбират дипломацията в светлината на военните кампании, преподавани в училищните учебници, в които врагът се съгласява на безусловно предаване – въпреки факта, че безусловното предаване е рядък феномен в историята.\r\nОпростената история, на които всички сме научени, придружена от необходимите митове, в който да бъде облечен наративът, е плодородната почва, в която цъфти националистическият популизъм. Не е лесно да се изкоренят националните митове, с които сме израснали и поради тази причина трябва да имаме ниски очаквания към референдума в Северна Македония. Трябва да имаме предвид, че поне едно поколение е израснало с нелепите теории промотирани от администрацията на Груевски – например тази, че славяномакедонците, пристигнали в района около 6 век пр.хр, са директни наследници на Александър Велики. Тези хора вярват, че отказа от историческото им завещание за сметка на гърците ще бъде акт на капитулация и са готови да поставят бесилка в собствения си двор.\r\nПостигането на временно споразумение беше успех за двамата премиери и те трябва да получат заслуги за това. Доколкото оставащите въпроси, пролуки и сиви полета относно финалното споразумение, те са нормални и животът неизбежно ще поднесе още такива. Въпросът е дали двата народа могат да видят голямата картина зад препятствията, които са изкуствено преувеличени от кариерните националисти.\r\nМъдрите наблюдатели от двете страни трябва да спрат да мърморят. Нека не си фантазираме за победи, загуби, триумфи и разрухи. Споразумението е само стъпка напред, която се бавеше от много време. Има още много да бъде свършено и ние трябва да се фокусираме върху това, за доброто на хората – което е това, за което се предполага че националистите се борят по начало. Йонислав Дочев", "date": "2018.06.16", "title": "Kathimerini: Нека най-накрая да продължим напред"}
{"url": "http://www.focus-news.net/news/2018/06/16/2534873/plovdiv-10-sa-registriranite-sluchai-na-uhapvane-ot-karlezhi-na-teritoriyata-na-oblastta-prez-poslednata-sedmitsa.html", "text": "Регистрираните случаи на ухапване от кърлежи в Пловдивска област през последната седмица са десет, осем от които на територията на града. Това съобщиха за Радио „Фокус“ – Пловдив от Регионалната здравна инспекция. За сравнение, през предходния отчетен период ухапаните от кърлежи, които са потърсили медицинска помощ, са били 15 души, 12 от които на територията на града. Към днешна дата няма случаи на лаймска болест или марсилска треска, сочат данните на Регионалната здравна инспекция. Специалистите съветват при ухапване от кърлеж да се потърси лекарска помощ, тъй като има голяма вероятност от настъпването на животозастрашаващи усложнения.\r\nПрез последната седмица от Регионалната здравна инспекция отчитат намаление в броя на засегнатите от скарлатина, варицела и чревни инфекции. Броят на болните от вирусен хепатит остава непроменен – трима души.\r\nТони МИХАЙЛОВ", "date": "2018.06.16", "title": "Пловдив: 10 са регистрираните случаи на ухапване от кърлежи на територията на областта през последната седмица"}
{"url": "http://www.focus-news.net/news/2018/06/16/2534868/obilni-valezhi-pridruzheni-s-gramotevichni-buri-i-gradushki-prichiniha-problemi-i-lokalni-navodneniya-v-zapadna-balgariya-obzor.html", "text": "Обилни валежи, придружени с гръмотевични бури и градушки, причиниха проблеми и локални наводнения в Западна България. В 24 области бяха в сила предупреждения за опасно време. \r\nВ областите Видин, Враца, Монтана, Ловеч и Габрово кодът бе оранжев, а в София-град, София-области, Перник, Кюстендил, Благоевград, Пазарджик, Смолян, Пловдив, Кърджали, Хасково, Стара Загора, Сливен, Велико Търново, Плевен, Русе, Търговище, Шумен, Разград и Силистра - жълт. \r\nВ столицата три екипа на дирекция \"Аварийна помощ и превенция\" извършваха обходи на място и реагираха на сигнали във връзка с валежите в София. Дъжд валеше във всички райони, а в с. Железница и кв.\"Симеоново\", той бе придружен от  градушка. Екипите са реагирали на няколко сигнала за наводнени мазета и приземни етажи. Терминал 1 на Летище София също е бел наводнен, но не се е стигнало до закъснение на пътниците. \r\n4-5 къщи, мазета и приземни етажи бяха наводнени в Монтана след проливни дъждове снощи. По информация на кмета на Монтана Златко Живков обстановката там постепенно се нормализира. \r\nПороен дъжд и градушка с големина на лешник са унищожили между 60 % и 80 % от земеделската продукция в карловското село Климент. Кметът на населеното място Мано Манов отбеляза, че край село Климент има два язовира, върху които се осъществява стриктен контрол. \"Няма опасност от преливане\", увери Мано Манов.\r\nПо данни на НИМХ през последното денонощие водните нива на реките в Западнобеломорски басейн са се повишили или са останали без съществени изменения. Очаква се валежите да продължат и утре, като за цялата страна е в сила жълт код за интензивни дъждове и гръмотевични бури. Отново ще е има и условия за градушки. Количествата на валежите ще достигат до 30-35 л/кв.м.", "date": "2018.06.16", "title": "Обилни валежи, придружени с гръмотевични бури и градушки, причиниха проблеми и локални наводнения в Западна България (ОБЗОР)"}
{"url": "http://www.focus-news.net/news/2018/06/16/2534850/protothema-v-atina-se-provezhda-mashtaben-protest-sreshtu-dogovora-za-imeto.html", "text": "Мащабен протест се провежда на площад \"Синтагма\" в Атина. Хиляди души протестират срещу договора между Гърция и Македония, насочен към разрешаването на десетилетния спора за името, предава електронното издание Protothema.\r\nХора от всякакъв социален статус и възраст са разгневени от начина, по който гръцкото правителство не само игнорира притесненията на хората, но обижда и всички гърци, които не са съгласни, наричайки ги „националисти“, „екстремисти“ и прочие.\r\nМеждувременно политическите партии обсъждат в парламента вота на недоверие, внесен от основната опозиционна партия „Нова демокрация“.\r\nУчастниците в демонстрацията не се притесниха от проливния дъжд, който се изсипа над гръцката столица. \r\nОчаква се протестът да достигне кулминация около 19:00 часа, тъй като още хора пристигат, допълва още медията. Йонислав Дочев", "date": "2018.06.16", "title": "Protothema: В Атина се провежда мащабен протест срещу договора за името"}
{"url": "http://www.focus-news.net/news/2018/06/16/2534874/rumyana-panova-sdruzhenie-hora-i-traditsii-tselta-ni-za-praznika-na-brezhanskiya-kesten-tazi-godina-e-da-saberem-dostatachno-kesteni-ot-koito-da-proizvedem-razlichni-produkti.html", "text": "Целта ни за празника на брежанския кестен тази година е да съберем достатъчно кестени, от които да произведем различни продукти. Това каза за Радио „Фокус“ - Пирин Румяна Панова, председател на Сдружение „Хора и традиции“ в село Брежани, община Симитли. Тя отбеляза, че от кестените ще бъдат направени най-различни неща: пюрета, кестени с мед и т.н., след което тези продукти трябва да се съхранят, за да имат някакъв икономически резултат, а не само емоционален. „Ще се опитаме всички по една обща рецепта да произведем достатъчно продукти, които да представят лицето на кестена в Брежани“, посочи Панова. По думите й обикновено празникът се организира през втория уикенд от месец октомври. „Още не сме мислили точно за самото съдържание на празника тази година – с какво ще го свържем, какъв акцент ще поставим. Имаме още малко време, но при всички случаи ще има девети празник поред и се надявам тази традиция така да се приеме от местните хора, че в бъдеще да има и 90-о издание на празника“, каза още тя.\r\nНатали СТЕФАНОВА", "date": "2018.06.16", "title": "Румяна Панова, Сдружение „Хора и традиции“: Целта ни за празника на брежанския кестен тази година е да съберем достатъчно кестени, от които да произведем различни продукти"}
{"url": "http://www.focus-news.net/news/2018/06/16/2534876/pazardzhik-zhivotnite-v-zooparka-v-grada-sa-nad-35-vida-i-okolo-200-broya.html", "text": "Животните в зоопарка в Пазарджик са над 35 вида и около 200 броя, като част от тях са дарени от частни лица, а други са отстъпени от зоопаркове в страната със цел размножаване. Това каза за Радио „Фокус“-Пазарджик Петко Куртев, отговорник в зоокъта в града. Той добави, че се стремят колекцията да е попълнена с най-различни екзотични животни, за да бъде по–интересно на посетителите, а децата да могат да се запознаят с животни и птици отблизо. “В скоро време ще се радваме и на новите попълнения от семейство котки, а имеkно така чаканите лъвове“, каза още Куртев.", "date": "2018.06.16", "title": "Пазарджик: Животните в зоопарка в града са над 35 вида и около 200 броя"}
{"url": "http://www.focus-news.net/news/2018/06/16/2534875/kiriyakos-mitsotakis-othvarlyaneto-na-vota-na-nedoverie-oznachava-podkrepa-za-dogovora-za-imeto.html", "text": "Лидерът на опозиционната партия „Нова Демокрация“ Кириякос Мицотакис е заявил от трибуната на гръцкия парламент, че отхвърлянето на вота на недоверие означава подкрепа за договора за името на Македония, пише гръцкото електронно издание Ekathimerini.\r\n„Днес залогът е бъдещето на страната“, заявява Мицотакис. \"Гласуване срещу вота на недоверие е глас в полза на сделката Ципрас-Заев, която предстои да се подпише утре“, добави той.\r\n\"Искам всички гърци да разберат театъра на лицемерието, който е бил организиран\", каза той.\r\n\"Те казват, че няма да ратифицират споразумението, когато то бъде внесено в парламента, но страстно подкрепят министър-председателя и външния министър\", заяви той, имайки предвид  младшия коалиционен партньор – Партията на независимите гърци, чийто представител  в кабинета – министъра на отбраната Панос Каменос обяви, че партията му ще гласува против сделката за името. Юлиян Марков", "date": "2018.06.16", "title": "Кириякос Мицотакис:  Отхвърлянето на вота на недоверие означава подкрепа за договора за името"}
{"url": "http://www.focus-news.net/news/2018/06/16/2534880/", "text": "Благоевград е първата община, получила приз „Град – посланик на българската музика“ по време на Годишните музикални награди на БГ радио, които се провеждат в града, предаде репортер на Радио „Фокус“ – Пирин. Отличието прие лично кметът д-р Атанас Камбитов, който заяви, че е благодарен за приза.  Той отбеляза, че наградата е и признание и чест. \r\nСамите музикални награди се провеждат за поредна година в Благоевград, като от миналата специалната сцена на събитието бива позиционирана в парк „Македония“. В годишните музикални награди участие взеха група АХАТ, Васил Найденов, Ирина Флорин, Мистерията на българските гласове, Михаела Маринова, Михаела Филева, Поли Генова, Рут Колева, Стенли и групата му, СкандаУ, 4Magic, EVA, DARA и Pavell & Venci Venc’ и много други. На същото място на 22 и 23 юни ще се проведе фестивалът „Франкофоли. Благоевград 2018“.\r\nЛивия НИНОВА", "date": "2018.06.16", "title": "Благоевград получи приз „Град – посланик на българската музика“ по време на Годишните музикални награди"}
{"url": "http://www.focus-news.net/news/2018/06/16/2534877/nikos-kotsiyas-dogovorat-e-patriotichen-s-kompromis-ot-dvete-strani.html", "text": "„Договорът е патриотичен и ни помага да концентрираме силите си там, където има проблем\", заяви министъра на външните работи Никос Коцияс, цитиран от македонския телевизионен канал A1.on.\r\nТой добави: „Само ако победиш при война, тогава има договор без компромис“, заяви гръцкият външен министър от трибуната на парламента в Атина по време на дискусията за вота на недоверие, внесен от опозиционната партия „Нова Демокрация“ срещу правителството на Алексис Ципрас заради договора за името на Македония\r\nОтносно декласифицирания документ, той анализира вариантите, предложени от Матю Нимиц за име на Македония : Вардарска Македония, Горна Македония, Македония – Скопие и Северна Македония и заяви, че всички останали имена освен Северна Македония били отхвърлени от предишни гръцки правителства.\r\nТой припомни периода от 2009 година, когато тогавашния външен министър Дора Бакояни в правителството на Константинос Мицотакис е заявила на специалния пратеник за спора за името Матю Нимиц, че „със сигурност си струва да се продължат преговорите за това име“. Юлиян Марков", "date": "2018.06.16", "title": "Никос Коцияс: Договорът е патриотичен, с компромис от двете страни"}
{"url": "http://www.focus-news.net/news/2018/06/16/2534879/a1on-pravitelstvoto-na-aleksis-tsipras-otselya.html", "text": "Правителството на Алексис Ципрас оцеля, предава македонският телевизионен канал A1.on.\r\nСъс 127 гласа „За“ и 153 „Против“ гръцкият парламент отхвърли вота на недоверие, внесен от опозиционната партия „Нова Демокрация“ срещу правителството на Алексис Ципрас заради предвиденото утре подписване на договора за името на Македония.\r\nГласуваха общо 280 от 300 народни представители, като един депутат от Партията „Независими гърци“ – Димитрос Каменос  подкрепи вота на недоверие и беше веднага изключен от партията.  Неговият вот беше посрещнат с аплодисменти от опозицията.\r\nПо време на тридневната дискусия, която продължи общо 38 часа се изказаха 193 народни представители, министри и лидери на политически партии.  Юлиян Марков", "date": "2018.06.16", "title": "A1.on: Правителството на Алексис Ципрас оцеля"}
{"url": "http://www.focus-news.net/news/2018/06/16/2534881/afp-gratskoto-pravitelstvo-otselya-sled-vot-na-nedoverie-na-fona-na-protesti.html", "text": "Гръцкото правителство оцеля след вот на недоверие на фона на протести, предава AFP.\r\n\"Това е най-доброто споразумение, което страната е имала през последните години\", заяви премиерът Алексис Ципрас за сделката, според която в крайна сметка северните съседи на Гърция ще бъдат преименувани на Република Северна Македония.\r\n\"Дали е в наш интерес да запазим ненужен фронт в нашата външна политика?\" той попита в парламента малко преди гласуването, което спечели с  153 гласа от 280 присъстващи депутати.\r\nНяколкостотин протестиращи се събраха пред парламента и полицията използва сълзотворен газ, за да не ги допусне се доближават до сградата. Някои протестиращи хвърлиха запалителни бомби и камъни срещу полицията.\r\n\"Разбирате ли какво правите? Подкрепяте македонския ирдентизъм, \"каза на Ципрас консервативният опозиционен лидер Кирякос Мицотакис. Юлиян Марков", "date": "2018.06.16", "title": "AFP: Гръцкото правителство оцеля след вот на недоверие на фона на протести"}
{"url": "http://www.focus-news.net/news/2018/06/16/2534878/ekathimerini-gratskoto-pravitelstvo-otselya-sled-vota-na-nedoverie.html", "text": "Гръцкото правителство оцеля след вота на недоверие, пише Ekathimerini.\r\nВота на недоверие са подкрепили 127 депутати, а 153 са гласували против. Партията на независимите гърци – коалиционен партньор в правителството гласува в полза на кабинета. \r\nПреди гласуването протестиращите се събраха за втори пореден ден пред парламента, за да се противопоставят на сделката, а гръцката полиция използва сълзотворен газ, за да попречи на демонстрантите да се качат по стълбите.\r\nИмаше напрежение и в парламента, особено когато министърът на външните работи Никос Коциас разгласи  декласифицирани документи на министерството в опит да сравни тактиката на правителството за водене на преговори по въпроса за името с предишната администрация.\r\nОбръщайки се към парламента, министър-председателят Алексис Ципрас  порица  опозицията, заради внесения вот за недоверие, като отбелязва, че \"бъдещите историци ще се мъчат да разберат защо в такъв положителен момент за страната „Нова Демокрация“ реши да се опита да свали правителството\". Юлиян Марков", "date": "2018.06.16", "title": "Ekathimerini: Гръцкото правителство оцеля след вота на недоверие"}
{"url": "http://www.focus-news.net/news/2018/06/16/2534872/reuters-gratskata-politsiya-izpolzva-salzotvoren-gaz-sreshtu-protestirashtite-pred-parlamenta-v-atina.html", "text": "Гръцката полиция използва сълзотворен газ срещу протестиращите пред парламента в Атина, докато вътре се обсъжда вот на недоверие срещу гръцкото правителство заради предстоящото подписване на договора за името на Македония, предава Reuters.\r\nСпоред очевидци, полицията е използвала поне два пъти сълзотворен газ срещу протестиращи, които са се опитали да качат по стълбите на парламента. На площада са се събрали около пет хиляди протестиращи, които скандират „Предатели, предатели“. Юлиян Марков", "date": "2018.06.16", "title": "Reuters: Гръцката полиция използва сълзотворен газ срещу протестиращите пред парламента в Атина"}
{"url": "http://www.focus-news.net/news/2018/06/16/2534882/reuters-gratskiyat-ministar-predsedatel-otselya-sled-vot-na-nedoverie.html", "text": "Гръцкият министър председател Алексис Ципрас  оцеля след вот на недоверие, преди подписването на историческо споразумение с Македония за уреждане на дългогодишния спор за името на бившата югославска република, предава Reuters.\r\nПредложението за вот на недоверие, внесено от опозиционната партия „Нова Демокрация“ получи подкрепата на 127 депутати, а 153 гласуваха против и така вота на недоверие беше отхвърлен.\r\n„Това е договор, който, аз вярвам, всеки министър-председател би искал“, каза преди гласуването премиерът Алексис Ципрас.\r\nАко той беше загубил, кабинетът , избран през 2015 г., трябваше  да се откаже от мандата си пред президента на страната и да насрочи предсрочни избори. Той вече изостава според проучванията от десноцентристката „Нова Демокрация“.\r\nГърция спори с Македония от 1991 г. за името на бившата югославска република, твърдейки, че това име означава териториални претенции за гръцката провинция Македония и претенции за принадлежност към древногръцката култура и цивилизация.\r\nПредметът е дълбоко емоционален за много гърци. В събота протестиращите пред сградата на парламента викаха \"Предател, предател!\", докато депутатите обсъждаха вота на недоверие вътре.\r\n\"Аз съм бесен\", каза Теологос Амботис, на 69 години, монах: \"Признаването на името признава и територията. Македония и Александър Велики са гръцка история и култура и те просто го отдават в Скопие. \"\r\nСпоред условията на споразумението страната ще бъде наричана Република Северна Македония, а Гърция ще оттегли възраженията си към преименуваната държава, за да  се присъедини към Европейския съюз и военния алианс НАТО. Юлиян Марков", "date": "2018.06.16", "title": "Reuters: Гръцкият министър председател оцеля след вот на недоверие"}
