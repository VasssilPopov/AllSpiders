{"url": "http://www.focus-news.net/news/2017/08/26/2429482/sitel-makedoniya-zhitelite-na-gratskiya-ostrov-zakintos-sa-evakuirani-zaradi-gorski-pozhar.html", "text": "Горски пожар избухна в района на село Анафонтия в северната част на гръцкия остров Закинтос и доведе до евакуацията на местните жители, предаде македонската медия „Сител“.\r\nНа място са пристигнали пожарни екипи и коли. Потушаването на огъня се затруднява от силния вятър на място.  Виктор Турмаков", "date": "2017.08.26", "title": "„Сител“ (Македония): Жителите на гръцкия остров Закинтос са евакуирани заради горски пожар"}
{"url": "http://www.focus-news.net/news/2017/08/26/2429449/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa-na-27-avgust.html", "text": "В празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция „Фокус“. Началото е от 9.00 часа. \r\nНикола ПЕТКОВ", "date": "2017.08.26", "title": "Пазарджик: Константийският епископ Яков ще оглави архиерейска света Литургия в катедралния храм \"Успение на Пресвета Богородица\" на 27 август"}
{"url": "http://www.focus-news.net/news/2017/08/26/2429450/tass-angela-merkel-izklyuchi-vazmozhnostta-za-satrudnichestvo-s-dyasnata-alternativa-za-germaniya.html", "text": "Германският канцлер Ангела Меркел напълно изключи възможността за сътрудничество с дясната партия „Алтернатива за Германия“, предава ТАСС, позовавайки се на Welt am Sonntag.\r\n„Абсолютно ясно е, че АзГ не може да ни бъде партньор, нито пък може да имаме каквото и да е сътрудничество. Трябва да се опитаме да отвоюваме гласа на всеки отделен гражданин“, заяви Меркел.\r\nТя призна, че „не всички хора са съгласни с мигрантската политика“ на християндемократите, но добави, че от проблемите не трябва да се бяга.\r\nХристияндемократичният съюз може да разчита на поддръжката на поне 38 % от гласоподавателите, според проучванията, докато „Алтернатива за Германия“ може да има до около 10 % от вота. Симеон Миланов", "date": "2017.08.26", "title": "ТАСС: Ангела Меркел изключи възможността за сътрудничество с дясната „Алтернатива за Германия“"}
{"url": "http://www.focus-news.net/news/2017/08/26/2429451/montanaochakvat-800-uchastnitsi-na-festivala-balkanat-pee-i-tantsuva-v-berkovitsa.html", "text": "Очакват 800 участници на фестивала „Балканът пее и танцува“ в Берковица, съобщиха за Радио „Фокус“ – Видин от читалище „Иван Вазов“ в Берковица. Ще се представят групи от цялата страна, има и гостуващи състави от Македония и Сърбия. Откриването на фестивала е на 2 септември и ще продължи и на следващия ден. В програмата са включени концерти на състави за стари градски песни, духови оркестри, представления на читалищни състави с различни сценки. Това е 59-то издание на фестивала и то ще се проведе в 8 раздела.\r\nАнна ЛОЗАНОВА", "date": "2017.08.26", "title": "Монтана:Очакват 800 участници на фестивала „Балканът пее и танцува“ в Берковица"}
{"url": "http://www.focus-news.net/news/2017/08/26/2429452/sport-tsska-sofiya-pobedi-beroe-s-30.html", "text": "ЦСКА-София и Берое играха мач от 7-ия кръг на Първа професионална лига. ЦСКА победиха домакините от Берое с резултат 3:0. Фернандо Каранга отбеляза втори гол за ЦСКА в 56-тата минута, а Николай Бодуров трети в 67-та.", "date": "2017.08.26", "title": "Спорт: ЦСКА-София победи Берое с 3:0"}
{"url": "http://www.focus-news.net/news/2017/08/26/2429453/ministar-valentin-radev-za-pozhara-v-kresnenskoto-defile-izteglyame-zhandarmeriyata-horata-mogat-da-se-priberat-spokoyno-po-selata-stara-kresna-senokos-i-oshtava.html", "text": "Изтегляме жандармерията, хората могат да се приберат спокойно по селата Стара Кресна, Сенокос и Ощава, където ще останат полицейски екипи за наблюдение и контролът над влизащите в населените места ще продължи. Това каза на брифинг министърът на вътрешните работи Валентин Радев, съобщиха от пресцентъра на МВР. Той добави, че пътят остава под постоянно наблюдение, както и населените места, в които са разпределени полицейските служители в патрули. \r\nПо думите му състоянието на въздуха се е подобрило, възможно е да има леко задимяване в участъка при гара Стара Кресна. Под контрол остава и трасето на главния път Е-79, като апелът на МВР е при забелязана нередност, да се подаде сигнал на тел. 112. \r\nПодробности от оперативната обстановка съобщи главен комисар Николай Николов, директор на ГД „ПБЗН“. \"По предварителна оценка площта на пожара прехвърля 13-15 000 дка. Току-що успяхме да изведем 52 души, пряко застрашени от пожара в района на гара Стара Кресна. Тази вечер ще продължим с организация, подобна на предишните вечери – най-малко 150 души ще дежурят, с превес на състава при последното огнище – край гара Стара Кресна, там допълнително ще  съсредоточим сили. Ще пренасочим техника към Кресненското дефиле, като ще внимаваме да не предизвикаме пътни инциденти и да не запушим пътя. Прогнозите за площта на пожара като цяло са добри и мислим, че ситуацията е овладяна и под контрол, но в района на гара Стара Кресна ще са необходими усилия да ограничим огъня, който гори в боров масив. За утре задачата пред екипите от общо 600 души е наблюдение на останали 4 огнища и наблюдение на пожара в землището на гара Стара Кресна\", обясни главен комисар Николай Николов.", "date": "2017.08.26", "title": "Министър Валентин Радев за пожара в Кресненското дефиле: Изтегляме жандармерията, хората могат да се приберат спокойно по селата Стара Кресна, Сенокос и Ощава"}
{"url": "http://www.focus-news.net/news/2017/08/26/2429454/sofiya-vodachite-da-shofirat-s-povisheno-vnimanie-po-am-lyulin-ot-km-0-do-km-2-v-posoka-stolitsata-poradi-zadimyavane-na-patnoto-platno.html", "text": "Водачите да шофират с повишено внимание по АМ \"Люлин\", от км 0 до км 2, в посока София поради задимяване на пътното платно и намалена видимост. Това съобщиха от пресцентъра на Агенция \"Пътна инфраструктура\".", "date": "2017.08.26", "title": "София: Водачите да шофират с повишено внимание по АМ \"Люлин\", от км 0 до км 2, в посока столицата поради задимяване на пътното платно"}
{"url": "http://www.focus-news.net/news/2017/08/26/2429455/prof-nikolay-ovcharov-razkopkite-na-perperikon-sa-kam-svoya-kray-shte-rabotim-do-kam-10-septemvri.html", "text": "Разкопките на Перперикон са към своя край. Те бяха изключително интересни, както всяка година. Практически вече навлизаме в третия месец, ще работим до към 10 септември. Това каза за Агенция „Фокус“ археологът проф. Николай Овчаров за разкопките в Перперикон. „Разкрихме огромни площи около най-голямата раннохристиянска базилика, която беше разкопана миналата година. Това е 35-метровата базилика в южния квартал на Перперикон“, обясни той. „Вече свързахме базиликата с двореца-светилище, с най-интересното място, което бе разкрито още преди 15 години от нашия екип“, коментира проф. Овчаров. „След като завършихме разкриването на Акропола на Перперикон започнахме да изясняваме и структурата на неговите квартали, в момента по-специално южния квартал“, уточни той. „Това е бил голям площад, който е създаден някъде в Античната епоха, в Римския период, когато е неговият най-голям разцвет. Така през втората половина на 5 век се появява тази грандиозна базилика“, обясни Николай Овчаров. „Наоколо започват да излизат сгради, но имаме още много да работим. Когато се копае град естествено това не може да стане за 1 или 2 години“, каза още той.\r\nБиляна ИВАНОВА", "date": "2017.08.26", "title": "Проф. Николай Овчаров: Разкопките на Перперикон са към своя край, ще работим до към 10 септември"}
{"url": "http://www.focus-news.net/news/2017/08/26/2429456/svetla-tsoneva-roditel-na-dete-s-uvrezhdaniya-lipsata-na-sredstva-e-prichinata-na-teritoriyata-na-velikotarnovska-obshtina-da-nyama-klub-za-horata-s-uvrezhdaniya.html", "text": "Липсата на средства е причината на територията на Великотърновска община да няма Клуб за хората с увреждания и техните близки. Това съобщи в интервю за Радио „Фокус“ – Велико Търново Светла Цонева, родител на дете с увреждания и инициатор на подписката за това услугата „Личен асистент“ да се превърне в професия. Тя уточни, че в общината има около 500 души, които биха посещавали подобен клуб. „Аз съм ходила при адвокат, за да разбера какви са условията да се регистрира Сдружение на близките на хората с увреждания. Оказа се, че изваждането на документи е много скъпо – около 3 хиляди лева, а ние няма как да отделим толкова средства“, категорична бе Светла Цонева. По думите ѝ Община Велико Търново до момента не е предприемала инициатива за създаване на такова сдружение. „Аз многократно съм ходила при кмета г-н Панов и съм му благодарна, че много пъти е осигурявал салони и спортни зали, безвъзмездно, за да можем да правим концерти, с които набираме средства за лечение на сина ми. Но нека това не е само за моя син, нека е за всички“, призова още Светла Цонева.\r\nЛуиза ТРАНЧЕВА", "date": "2017.08.26", "title": "Светла Цонева, родител на дете с увреждания: Липсата на средства е причината на територията на Великотърновска община да няма Клуб за хората с увреждания"}
{"url": "http://www.focus-news.net/news/2017/08/26/2429457/sofiya-bez-ogranicheniya-e-dvizhenieto-po-am-lyulin-ot-km-0-do-km-2-v-posoka-stolitsata.html", "text": "Без ограничения е движението по  АМ \"Люлин\" от км 0 до км 2, в посока София. Това съобщиха от пресцентъра на Агенция \"Пътна инфраструктура\".\r\nТрафикът беше временно затруднен, поради задимяване в района на магистралата.", "date": "2017.08.26", "title": "София: Без ограничения е движението по  АМ \"Люлин\" от км 0 до км 2, в посока столицата"}
{"url": "http://www.focus-news.net/news/2017/08/26/2429458/tass-v-balgariya-napraviha-istorichesko-presazdavane-na-otbranata-na-shipka-ot-predi-140-godini.html", "text": "Български исторически реконструктори  пресъздадоха знаменитото сражение при Шипченския проход от Руско-Турската война от 1877-1878 г. Около 250 участници от военно-патриотичните клубове на страната, преоблекли се в униформи на български опълченци, руски и турски войници демонстрираха в събота ключови моменти от битката, определила изхода от войната за освобождение на България, предаде  ТАСС.\r\nИсторическото пресъздаване става кулминация на празнуването на 140-та годишнина от Шипченската епопея. В събота хиляди души начело с президента Румен Радев пешком се изкачиха на Шипка в Стара планира, за да отдадат почит на българските опълченци и руските войници, загинали за свободата на България. Великотърновският митрополит Григорий  отслужи заупокойна молитва в памет на всички загинали за освобождението на страната. \r\n„Преди 140 години на това място се реши изхода на Руско-турската война и съдбата на България“, заяви Радев на официалната церемония по полагането на венците в подножието на Паметника на свободата. „Изкачвайки се днес на Шипка, аз смятам, как от военна гледна точка е било тежко да се организира доставката на всичко неободимо за руските войни и българските опълченци, за да може те да водят бойните действия. Колко тежко е било да се защитава този връх! Шипка е символ на успех за всички българи. Провървя ни, че имаме връх, с който можем да се гордеем“, отбеляза президентът. \r\n„Шипка е символ на нашето освобождение, символ на единство, символ на почит и уважение към войните, загинали за освобождението на България. На този връх руската армия и нашите опълченци успяха да победят войската на Османската империя и техният успех става решителен за победата“, заяви на свой ред председателят на Народното събрание на България Димитър Главчев.  Той изрази увереност, че победата, която заедно се отбелязва в Русия и в България както и преди ще бъде залог за добри двустранни отношения между държавите. „Българско-руските отношения имат отдавнашна история, но не всичко в тях е гладко, но отношенията между нашите страни остават добри, те се базират на надеждни основи, на обща история. Шипка ще способства за засилването и развитието им“. \r\nНа официалната церемония присъства и посланика на Русия в България Анатолий Макаров и други руски дипломати, видни български политици и общественици, хиляди българи. Виктор Турмаков", "date": "2017.08.26", "title": "ТАСС: В България направиха историческо пресъздаване на отбраната на Шипка от преди 140 години"}
{"url": "http://www.focus-news.net/news/2017/08/26/2429459/prezidentat-rumen-radev-shipka-e-nashata-natsionalna-epopeya-i-kapital-na-istorichesko-dostoynstvo.html", "text": "Шипка със своите урви, орди и викове \"Ура\" е нашата национална епопея. Нейните герои не са родени от някакъв древен мит, а те са хора от плът и кръв - нашите прадеди. Подвигът на опълченците е моралното основание на свободата ни. Шипка е капитал на историческо достойнство, който няколко хиляди доблестни мъже завещават на нас, потомците. Но свободата, суверенитетът, достойнството, единението са задължение на всяко поколение. Ако не го осъзнаваме, ако допускаме да пилеем този исторически капитал, това винаги е в наш собствен ущърб\".Това каза президентът Румен Радев в Габрово, където тази вечер е кулминацията на честванията по повод 140-годишнината от Шипченската епопея, предаде репортер на Агенция \"Фокус\". \r\n\"Преди 140 години в августовските жеги един малоброен отряд опълченци и руски воини преграждат пътя на османската армия към Северна България. Силите са неравни, а битката - предрешена. В Цариград дори информират европейските посланици, че съпротивата е сломена отчита. В Цариград наистина отчитат смазващото числено превъзходство, но не отчитат едно, че нашите бранители знаят, че България цяла сега тях гледа\", заяви Радев. \r\n\"Малобройният отряд ще отблъсне многобройният августовски щурм, ще брани прохода цели 5 месеца, а Шипка ще се окаже ключът към руската победа и към българската свобода\", отбеляза държавният глава.\r\nПо думите му е имало години, в които историята е смущавала политиците и те са говорили с недомлъвки за нея - години, \"в които дори Вазов се определяше като ненужен\". \"Но през всички тези години вие се стичахте от всички краища на България, многобройни, на тези чествания. Изкачвахте историческия връх, както го направите днес, водени от паметта за Шипка, за онова име \"що отговор дава и измива срамът, що отговор дава и на клеветата строшава зъбът\". Към всички вас, достойните е моята благодарност. Поклон пред героите на България.", "date": "2017.08.26", "title": "Президентът Румен Радев: Шипка е нашата национална епопея и капитал на историческо достойнство"}
{"url": "http://www.focus-news.net/news/2017/08/26/2429460/sofiya-pat-i-6-dolno-kamartsi-bunovo-e-pochisten-ot-razlyatoto-varhu-patnoto-platno-gorivo.html", "text": "Път I-6 Долно Камарци-Буново е почистен. Трафикът се осъществява без ограничения. Това съобщиха от пресцентъра на Агенция \"Пътна инфраструктура\".\r\nДвижението беше временно затруднено поради разлив на нефтопродукти и почистване на пътното платно.", "date": "2017.08.26", "title": "София: Път I-6 Долно Камарци-Буново е почистен от разлятото върху пътното платно гориво"}
{"url": "http://www.focus-news.net/news/2017/08/26/2429461/ria-novosti-helikopter-na-yaponskite-vvs-se-e-razbil-po-vreme-na-ucheniya.html", "text": "Хеликоптер   SH-60 на морските сили за самоотбрана на Япония е претърпял катастрофа, докато на борда му се намират четирима души, предаде РИА Новости, позовавайки се на местни медии.\r\nВръзката с хеликоптера е загубена в около 23:00 часа местно време (17:00 часа българско време) по време на учения в пролива Цугару между островите Хоншу и Хокайдо. Един от намиращите се на борда военнослужещи е спасен. В момента се води операция по издирването на другите трима.   Виктор Турмаков", "date": "2017.08.26", "title": "РИА Новости: Хеликоптер на японските ВВС се е разбил по време на учения"}
{"url": "http://www.focus-news.net/news/2017/08/26/2429462/lokalirizan-e-pozharat-v-sakar-planina-obzor.html", "text": "В съботния ден пожарът в Сакар планина бе локализиран. За 24 часа пламъците унищожиха 2500 дка площи със храсти и сухи треви. Общо 100 пожарникари, военни, горски служители и доброволци гасяха на ръка пламъците, тъй като пожарът възникна в силно пресечена местност. Пламъците останаха далеч от най-близките села Филипово, Присадец, Маточина и Варник и не предизвикаха опасност за хората. До вечерта всички противопожарни екипи, военните, горските служители и доброволците останаха на терен, правейки непрекъснати обходи по периметъра на пожара, за да не се позволи повторното му запалване.Агенция „Фокус“ припомня, че само за две денонощия преди седмица огънят в Хасковска област унищожи 10 000 декара площи, заети от широколистна, смесена гора, сухи треви и храсти. Най-мащабният бе между селата Присадец-Маточина-Варник. Пламъците само в този район унищожиха над 7000 декара площ. Изпепелени бяха предимно сухи треви, храсти и лесонепригодни площи. Овладени бяха и огнища край Княжево, Черничино, Сакарци и Хлябово.", "date": "2017.08.26", "title": "Локалиризан е пожарът в Сакар планина (ОБЗОР)"}
{"url": "http://www.focus-news.net/news/2017/08/26/2429463/blagoevgrad-242-prestapleniyata-protiv-sobstvenostta-koito-sa-zavarshili-s-osazhdane-sa-izvarsheni-v-oblastta-prez-2016-godina.html", "text": "242 престъпленията против собствеността, които са завършили с осъждане, са извършени в област Благоевград през 2016 година. Това каза за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. В сравнение с 2015 година броят на престъпленията, завършили с осъждане за този вид престъпления, намаляват с 10.7%. „Лицата, осъдени за тези престъпления, са 273, като спрямо 2015 г. се отбелязва намаление с 17.5%“, каза още Илиева. През 2016 година с осъждане са завършили 150 престъпления против дейността на държавни органи, обществени организации и лица, изпълняващи публични функции, което представлява 8.3% от всички наказани престъпления. За този вид престъпления са осъдени 144 лица, или 9.0% от общия брой осъдени лица. Илиева посочи, че през миналата година се наблюдава намаление с 10.7% спрямо предходната година на престъпленията против стопанството, завършили с осъждане и те достигат до 134. Намаление се наблюдава и при броя на осъдените за този вид престъпления лица – до 144 през 2016 г. , като спада е с 4.6%.\r\nЛивия НИНОВА", "date": "2017.08.26", "title": "Благоевград: 242 престъпленията против собствеността, които са завършили с осъждане, са извършени в областта през 2016 година"}
{"url": "http://www.focus-news.net/news/2017/08/26/2429220/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nПрезидентът на САЩ Доналд Тръмп преценява последствията, от евентуалното премахване на програма, от ерата на Барак Обама, която гарантира убежище на хиляди млади, нелегални мигранти и по този начин те не могат да бъдат депортирани. Това се случва само 10 дни преди крайния срок, който е поставен от 10-членна коалиция, която планира да съди администрацията, ако програмата не бъде махната, пише The Washington Examiner.\r\nПрограмата за отложено действие за деца, под чиято защита, в момента, са близо 800 хиляди нелегални мигранти, от депоратиця. Този проблем причинява сериозен главобол на Тръмп, от началото на мандата му. Той прекара месеци, във вътрешни борби между безкомпромисната му позиция за нелегалната имиграция и съпричастния подход, към т.нар. „Мечтатели“, въпреки обещанията си да спре всички, свързани с нелегалната имиграция, актове на Барак Обама, по време на президентската кампания през 2016 година.\r\n***\r\nВсичко започна с призиви да бъдат премахнати паметници на генералите от Конфедерацията, но след насилието в Шарлътсвил, преди две седмици, ядът на левите сили към монументите и публичните места свързани с Конфедерацията, които са наричани расистки, безчувствени или най-малкото неподходящи, бързо се разрасна, дори към статуи на Кристофър Кълъмбъс, бившето строго ченге на Филаделфия и Кмет – Франк Рицо, в центъра на Бостън, към популярна пешеходна улица в Чикаго и дори към химна на щат Мериленд, на Източния бряг на СААЩ. Дори американец от азиатски произход, който води спортно предаване, на име Робърт Лий, беше изведен, по време на живо предаване на футболен мач в Университета на Вирджиния, за да не наранява чуствата на зрителите, пише The New York Times.\r\nСпоровете относно расисткото минало на Америка и публичните символи, се разпространиха с шеметна скорост, разпространявайки се далеч извън границите на Конфедерацията и вдъхновиха политически акции на малцинствата и политическите прогресисти из цялата страна. Но, по пътя, за някои те станаха пример за факта, че политическата коректност е стигнала прекалено далеч и заплашва да мобилизира дясното и да обиди центристите.\r\nПол Бегала, стратег на Демократическата партия, заяви, че неговите съпартици „са се засилили към капана, който им е заложил Тръмп“, защото президента иска да премести фокуса на обществото, насочен към коментарите, които направи за белите „расисти“, за неговата атака към опонентите, които обвини, че се опитват „да ни откраднат историята“.\r\n„Аз разбирам болката, която причиняват тези паметници“, заяви Бегала, който беше съветник и на президента Бил Клинтън. „Просто си мисля, че в някои отношения тези действия обезчестяват нашата позиция в дебата и това ще позволи на Тръмп да го спечели.“\r\nНови спорове изникват всеки ден.\r\nВ дебатите, които проведе Демократическата партия в Ню Йорк, за предстоящите кметски избори, кметът на града Бил де Блазио не отрече възможността, да бъде премахнат монумента, в Манхатън, на 20-метровия „Кръг на Колумб“, в процеса на разглеждането на „символите на омраза“ в града.\r\nВластите във Филаделфия поставиха барикади и стражи около статуята на Франк Рицо, който е мразен от някои афро-американци, заради грубите си тактики срещу черното население на града, след като група от лица (свързани с „протестиращите“) обградиха бронзовия постамент на статуята, а член на съвета на града, Хелън Джим, написа в Туитър, „Свалете статуята на Рицо!“\r\n***\r\nДипломатическият представител на Турция в Стокхолм е привикан от шведските власти по повод задържането на двама граждани на скандинавското кралство, пише вестник Hurriyet. \r\nАли Гхарави, ИТ консултант, беше задържан на 5 юли в Истанбул, заедно с няколко други активисти по правата на човека, сред които и директорът на „Амнести интернешънъл\" в Турция. Хамза Ялчин, шведско-турски гражданин, който пише за онлайн списание, бе арестуван на 3 август в Барселона на основание заповед, издадена от Анкара.\r\n„Аз и останалата част от [шведското] правителство от дълго време разясняваме пред турските лидери как гледаме на тези случаи и тревожното развитие в Турция\", заяви външният министър на Швеция Маргот Валстрьом в пост, публикуван в социалната мрежа „Фейсбук“. \"Подчертахме, че последните събития имат пряко отражение върху отношенията ни с Турция и ЕС\", добави Валстрьом.\r\n***\r\nГубернаторът на Южна Каролина Хенри МакМасър, от Републиканската партия, поиска от държавните агенции да бъде намалено финансирането на клиниките за аборти, от щатската и федералната хазна, пише The Hill.\r\nЗаповедта ще принуди държавните агенции да спрат да финансират клиниките, независимо дали това става чрез грант, договор, управлявани от щата федерални средства, или „каквато и да е друга форма“.\r\nОсвен това, МакМастър е насочил Държавното отделение по здравеопазване и човешки услуги да потърси отказ от Федералното правителство, което му позволява да изключи клиниките за аборти от мрежата на държавата на доставчиците на медицински услуги.\r\n„Има различни агенции, клиники или други здравоохранителни заведения в Южна Каролина, които получават пари на данъкоплатците, за да предлагат важни здравни услуги за жените и услуги по Семейно планиране, без да извършват аборти \", заяви Макмастър в изявление.\r\n„Доларите на данъкоплатците не трябва да субсидират, директно или индиректно, тези, които предлагат аборт, като Семейното планиране (Planned Parenthood, , е организация с нестопанска цел, която осигурява грижи за репродуктивното здраве в Съединените щати и в световен мащаб – бел. ред.)\r\nПодобно искане, но в щата Тексас, беше блокирано от Федерален съдия. \r\nАгенция „Фокус“ информира, че въпросът, дали трябва да бъдат забранени абортите, е основна разделителна линия в политическия живот на САЩ от повече от 100 години. \r\nЗакон, приет през 1900-ата година, определя извършването на аборт като углавно престъпление, с изключение на случаи, когато животът на майката може да е в опасност. Въпреки това, практиката продължава и през 30-те години на XX век, лекарите извършват средно по 800  хиляди аборта годишно. \r\nБорбата на законодателно ниво продължава, чрез различни маневри, до 22 януари 1972 година, когато операцията е призната за легална. \r\nОбществото се е разделило в два лагера – „за живота“, основно от привърженици на Републиканската партия, а основна движеща сила са евангелистите от средните и южните щати, които са силно обвързани с каузата, а и имат огромно влияние в „Националния Републикански Комитет“ и „за избор“ – прякорът, на тези, които считат, че майките сами трябва да вземат решение дали да родят или да умъртвят плода. Разбира се, основна движеща сила в тази група са Демократите.\r\nТова може да се счита, за откриването на нов фронт, във противопоставянето, което ескалира напоследък в САЩ и вече доведе до човешки жертви в Шарлътсвил.\r\n***\r\nНищо няма да попречи на китайските военновъздушни сили да провеждат учения, отбелязаха от Министерството на обраната на страната, пише  South China Moring Post. \r\nПодобни „нормални“ учения не нарушават международното право и практики и са част от „обикновената нужда“ за увеличаване на бойните умения и засилване на способностите. \r\n„Независимо какви препятствия се появят, китайските военновъздушни сили ще продължат, както до момента“, подчертаха от ведомството. \r\nУченията през последните няколко месеца бяха съсредоточени основно край Тайван и край южната островна верига на Япония.", "date": "2017.08.26", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/08/26/2429221/predstoyashti-sabitiya-v-stranata-za-26-avgust-agentsiya-fokus.html", "text": "***\r\nДържавният глава Румен Радев и председателят на Народното събрание Димитър Главчев ще участват в националното честване на 140 години от Шипченската епопея през Руско-турската освободителна война от 1877-1878г. \r\n***\r\nПрезидентът Румен Радев ще проведе среща с кмета на община Габрово Таня Христова в библиотеката на Техническия университет, а по-късно ще приеме почетния строй на Националната гвардейска част на площад „Възраждане“ и ще произнесе слово.\r\n***\r\nВ парка „Света Троица”  и Западния парк ще бъде закрит третият сезон на кампанията   на Столична библиотека „Зелени библиотеки” в парковете на София.\r\n***\r\nНа площад „Св. Александър Невски“ ще се проведе вторият уикенд на фестивала София Диша 2017.\r\n***\r\nОт  11.00 часа от Музея на съвременното изкуство в Южния парк до Моста на влюбените ще бъде даден стартът на традиционното планинско бягане от центъра на София до Черни връх.\r\n***\r\nОт  20.00 часа на хижа „Алеко” ветерани туристи организират Алекова вечер по повод отбеиязването на 122 години организиран туризъм в България.\r\n***\r\nОт  21.00 часа на откритата сцена до хотел Добруджа, балет „Арабеск“ ще представи предпремиерно своето най-ново заглавие „Ромео и Жулиета“.\r\n***\r\nОт  16.45 часа на стадион \"Г. Бенковски\" кметът на Община Видин Огнян Ценков ще открие тристранен турнир по футбол за ветерани, с участието на отборите на \"Университатя\" - гр. Крайова, Румъния, \"Левски\" - София и \"Бдин\" - Видин.\r\n***\r\nОт 10.00 часа на входа на Морската градина ще се проведе благотворителен Арт базар \"Заедно за Ива\".\r\n***\r\nОт 18.00 часа в Grand Mall „Балкан Фолк Фест 2017“ ще проведат благотворителен концерт в подкрепа на Детската клиника по онкология към УМБАЛ \"Света Марина\".\r\n***\r\nВ парк-хотел „Арте” ще се проведе конкурсът „Мис Велинград 2017”.\r\n***\r\nОт  18.00 часа в крепостта \"Баба Вида\" започва средновековният фестивал \"БъдинЪ\", който се организира от Община Видин.\r\n***\r\nОт  10.00 часа с детски карнавал „Магаренце“ в село Челопек ще бъде закрита Лятната академия „Ваканция на село“\r\n***\r\nОт  11.00 часа мото клубове от цялата страна ще се включат в почетната обиколка на Димитровград по повод празника на града, след която ще започне стънт шоу с мотоциклети и АТВ.\r\n***\r\nОт 21.00 часа в морската зона ще се състои концерт под мотото „Да подкрепим българската музика“.\r\n***\r\nОт 18.30 часа на площада пред читалището ще се състои тържествено откриване на празника на град Баня. Ще има водосвет, фолклорно надиграване и празнични илюминации.\r\n***\r\nОт 10.00 часа  на територията на Мол – Пловдив ще се открие двудневно изложение на дронове, аксесоари и фототехника, ще се провеждат демонстрации и уъркшопове по летене с дрон на открито. Проявите са част от второто издание на  DroneUp International Film Festival в Пловдив.\r\n***\r\nОт  9.30 часа в с. Сандрово ще се проведе традиционният международен фолклорен фестивал „Сандрово пее и танцува“.\r\n***\r\nОт  11.00 часа в местността Карандила над Сливен ще се проведе 26-ият Национален събор на каракачаните.\r\n***\r\nОт  9.00 часа ще се проведе Дванадесети национален тракийски фолклорен събор Богородична стъпка 2017.\r\n***\r\nОт  10.00 часа в центъра на село Черни Вит се проведе традиционният общински събор на народното творчество „От Тимок до Вита”.\r\n***\r\nОт 17.00 часа на Братската могила в ще бъде отслужена панихида за загиналите руски войни при сражението на 24 август 1877 година, а от 18.00 часа на площада ще се състои тържествен концерт и заря, по повод 140-тата годишнина от битката.\r\n***\r\nОТ 18.00 в парка на селото ще се проведе 30-ти  юбилеен празник на динята. \r\n***\r\nОт 18.30 часа на площада в селото ще се състои юбилеен концерт посветен на 135-тата годишнина на НЧ „Съгласие- 1882“.", "date": "2017.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2017/08/26/2429222/tass-bivshiyat-prezident-na-arzhentina-e-bil-prizovan-na-razpit-po-delo-za-prane-na-pari-i-koruptsiya.html", "text": "Бившият президент на Аржентина Кристина Фернандес де Киршнер и нейните деца Максимо Киршнер и Флоренсия Киршнер са били призовани за разпит по дело за пране на пари и корупция, предава  ТАСС. Това съобщиха в петък в Центъра за съдебна информация.\r\nСпоред съдия Хулиан Ерколини „съществуват достатъчно основания“ за провеждане на разследване, във връзка с което те са били извикани на разпит. Бившият държавен глава ще даде показания на 9 ноември, нейният син: на 13 ноември, а дъщеря й: на 15 ноември.  Мария Динкова", "date": "2017.08.26", "title": "ТАСС: Бившият президент на Аржентина е бил призован на разпит по дело за пране на пари и корупция"}
{"url": "http://www.focus-news.net/news/2017/08/26/2429223/bbc-mazhat-napadnal-voennosluzheshti-v-bryuksel-e-izvikal-allah-akbar-po-vreme-na-atakata.html", "text": "Мъжът, който в петък вечерта нападна военнослужещи в Брюксел, е извикал „Аллах Акбар“ („Бог е велик“ на арабски език) по време на атаката, предава BBC. \r\nОт белгийската федерална прокуратура уточниха, че той „не е бил известен\" на властите за извършване на терористична дейност.\r\nНападателят, който е бил на възраст 30г., е бил ранен на мястото на инцидент, като след това е починал в болницата. Един от пострадалите военнослужещи е бил ранен  в лицето, докато другият в ръката. \r\nКъм момента белгийските власти разглеждат случилото се като терористичната атака.  Мария Динкова", "date": "2017.08.26", "title": "BBC: Мъжът, нападнал военнослужещи в Брюксел, е извикал „Аллах Акбар“ по време на атаката"}
{"url": "http://www.focus-news.net/news/2017/08/26/2429224/ekathimerini-povecheto-ot-pozharite-v-gartsiya-sa-ovladeni.html", "text": "В петък пожарникарите в Гърция се опитваха да потушат няколко  пожара в различни части на страната, пише вестник Ekathimerini.  Въпреки че силните ветрове затрудняваха техните усилия, до  падането на нощта по-голямата част от пожарите бяха овладени. \r\nВ западната част на Гърция бушуваха два горски пожара, а още един избухна на остров Саламина. \r\nПламъците достигнаха населени райони, но пожарникарите успяха да ги ограничат, преди да унищожат жилищни сгради.  Мария Динкова", "date": "2017.08.26", "title": "Ekathimerini: Повечето от пожарите в Гърция са овладени"}
{"url": "http://www.focus-news.net/news/2017/08/26/2429225/api-vazstanoveno-e-dvizhenieto-po-pat-i-1-montana-vratsa.html", "text": "Възстановено е движението по път I-1 Монтана-Враца, при входа на гр. Враца.Това съобщиха от пресцентъра на Агенция \"Пътна инфраструктура\".", "date": "2017.08.26", "title": "АПИ: Възстановено е движението по път I-1 Монтана-Враца"}
{"url": "http://www.focus-news.net/news/2017/08/26/2429226/sport-viktoriya-tomova-otnovo-ne-uspya-da-se-klasira-za-osnovnata-shema-na-otkritoto-parvenstvo-na-sasht-po-tenis.html", "text": "За втора поредна година българската тенисистка Виктория Томова не се класира за основната схема на Откритото първенство на САЩ по тенис. Тя загуби от холандката Лесли Керхове с 3:6, 6:4, 3:6. \r\nС достигането си до тази фаза Томова спечели 30 точки за световната ранглиста, където в момента заема 164-та позиция. Съществува минимален шанс българката да влезе в схемата като „щастлива губеща“.", "date": "2017.08.26", "title": "Спорт: Виктория Томова отново не успя да се класира за основната схема на Откритото първенство на САЩ по тенис"}
{"url": "http://www.focus-news.net/news/2017/08/26/2429227/reuters-evroto-dostigna-do-nay-visokite-si-stoynosti-za-poslednite-dve-godini-sled-rechta-na-mario-dragi-v-uayoming.html", "text": "В петък, след като президентът на Европейската централна банка (ЕЦБ) Марио Драги не изрази притеснение във връзка със силната валута на еврозоната,  еврото достигна до най-високите си стойности спрямо долара за последните две години, предава Reuters. \r\nСпоред някои анализатори Драги можеше да използва световната конференция на представителите на централните банки в Уайоминг, за да понижи очакванията за еврото. Когато обаче той не го направи, това се възприе като зелена светлина за купуване на евро. Силното евро ще подпомогне ориентираните към експорт икономики на страните от еврозоната.  \r\nСлед речта на Драги и след като председателят на Федералния резерв Джанет Йелън не коментира монетарната политика на САЩ, индексът на долара падна до най-ниските си стойности за повече от година. От друга страна в своето изказване президентът на ЕЦБ се фокусира върху други въпроси: като стабилното глобално възстановяване.  Мария Динкова", "date": "2017.08.26", "title": "Reuters: Еврото достигна до най-високите си стойности за последните две години след речта на Марио Драги в Уайоминг"}
{"url": "http://www.focus-news.net/news/2017/08/26/2429228/xinhua-irakskite-sili-sa-prevzeli-poveche-ot-polovinata-ot-kvartalite-v-tal-afar.html", "text": "Иракските сили за сигурност да поели контрола над повече от половината от кварталите в град Тал Афар по време на провежданата операция срещу терористичната групировка „Ислямска държава“, предава Xinhua. \r\nВ петък иракските власти съобщиха, че са били освободени общо 16 квартала, заемащи територия от 16,1 кв. км. Освен това силите за сигурност са успели да изтласкат екстремистите от град Махалабия, намиращ на 35 км югоизточно от Тал Афар.  Мария Динкова", "date": "2017.08.26", "title": "Xinhua: Иракските сили са превзели повече от половината от кварталите в Тал Афар"}
{"url": "http://www.focus-news.net/news/2017/08/26/2429229/tass-severna-koreya-e-izvarshila-novo-raketno-izpitanie.html", "text": "В събота сутринта Северна Корея е извършила ново ракетно изпитание: първото след размяната на заплахи със САЩ, предава ТАСС. \r\nСевернокорейските власти, цитирани от Yonhap,  съобщават, че е изстреляна „ракета от неопределен тип“. Японската информационна агенция Kyodo посочва, че става дума за балистична ракета. \r\nСитуацията на Корейския полуостров се изостри след като Пхенян и Вашингтон размениха остри изказвания помежду си. Северна Корея обеща да изстреля балистична ракета срещу американската тихоокеанска територия Гуам. От своя страна американският президент Доналд Тръмп се закани, че ако севернокорейският лидер Ким Чен Ун „направи нещо срещу Гуам, то със Северна Корея ще се случи нещо невиждано“.  Мария Динкова", "date": "2017.08.26", "title": "ТАСС: Северна Корея е извършила ново ракетно изпитание"}
{"url": "http://www.focus-news.net/news/2017/08/26/2429230/trima-dushi-zaginaha-a-edin-be-ranen-vsledstvie-na-voltova-daga-v-sklad-za-boyleri-obzor.html", "text": "Трима души загинаха, а един бе ранен вследствие на волтова дъга в склад на фирма за бойлери в софийското село Хераково. Инцидентът е станал в петък сутринта. Трима от мъжете са загинали на място, а четвъртият е настанен в реанимацията на УМБАЛСМ \"Н.И.Пирогов\" в тежко състояние. Сред загиналите е и собственикът на фирмата. След инцидента работници са се барикадирали за кратко в цеха и не са допуснали представители на Инспекцията по труда и разследващите, преди на мястото да дойдат роднини на собственика. По случая е образувано следствено дело към Софийска окръжна прокуратура.", "date": "2017.08.26", "title": "Трима души загинаха, а един бе ранен вследствие на волтова дъга в склад за бойлери (ОБЗОР)"}
{"url": "http://www.focus-news.net/news/2017/08/26/2429231/afp-uraganat-harvi-uvelichi-silata-si-dostigayki-chetvarta-kategoriya.html", "text": "В петък само часове преди да удари крайбрежието на американския щат Тексас, ураганът „Харви“ увеличи своята сила, достигайки четвърта категория, съобщиха американските метеоролози, предава AFP. \r\nОт Националния ураганен център на САЩ допълниха, че скоростта на вятъра вече е 215 км/ч.  Мария Динкова", "date": "2017.08.26", "title": "AFP: Ураганът „Харви“ увеличи силата си, достигайки четвърта категория"}
{"url": "http://www.focus-news.net/news/2017/08/26/2429232/the-telegraph-severna-koreya-e-izstrelyala-nyakolko-neidentifitsirani-raketi-koito-sa-preleteli-250-km.html", "text": "Южна Корея съобщи, че Северна Корея е изстреляла няколко неидентифицирани ракети в морето, като това е последното изпитание за страната, която бързо развива своите ядрени оръжия и ракетни програми, пише британският вестник The Telegraph. \r\nВластите в Сеул уточниха, че ракетите са били изстреляни от район, намиращ се на източното крайбрежие на Северна Корея и са прелетели около 250 км. \r\nКъм момента военните на Южна Корея и САЩ анализират извършеното ракетно изпитание. \r\nПрез юли Пхенян проведе успешни тестове на междуконтинентални балистични ракети, които според експертите ще могат да достигнат до континенталната част на САЩ, ако бъдат усъвършенствани.  Мария Динкова", "date": "2017.08.26", "title": "The Telegraph: Северна Корея е изстреляла няколко неидентифицирани ракети, които са прелетели 250 км"}
{"url": "http://www.focus-news.net/news/2017/08/26/2429233/daily-express-es-preduprezhdava-velikobritaniya-da-ne-izpolzva-severna-irlandiya-kato-razmenna-moneta-v-pregovorite-za-brekzit.html", "text": "Европейският съюз е отправил предупреждение към британския преговорен екип за Брекзит да не използват мирния процес в Северна Ирландия като „разменна монета“, пише вестник Daily Express. \r\nИзточници от ЕС отбелязаха, че са „притеснени“ от плановете на правителството относно бъдещето на северноирландската граница след Брекзит. \r\nБританският премиер Тереза Мей настоя, че Обединеното кралство ще защитава Споразумението от Разпети петък от 1998г., с което се установява мир в Северна Ирландия. \r\nНо от Брюксел твърдят, че Лондон се опитва да свърже деликатния въпрос с разговорите за бъдещата търговска сделка с блока. \r\n„Ние сме малко притеснение от съчетаването в британския документа между запазването на мирния процес и бъдещето на търговските отношения между ЕС и Великобритания“, коментира източник, започнат със ситуацията. Той допълни: „Много е важно мирният процес да не се превърне в разменна монета в тези преговори“.\r\nНапрежението между двете страни се увеличи, след като през юни започнаха официалните преговори за излизането на Обединеното кралство от ЕС.  Мария Динкова", "date": "2017.08.26", "title": "Daily Express: ЕС предупреждава Великобритания да не използва Северна Ирландия като разменна монета в преговорите за Брекзит"}
{"url": "http://www.focus-news.net/news/2017/08/26/2429234/sport-pari-sen-zhermen-pobedi-sent-etien-s-30.html", "text": "Пари Сен Жермен победи на свой терен Сент Етиен с 3:0 в мач от четвъртия кръг на Лига 1. Срещата се проведе на стадиона „Парк де Пренс“.  \r\nЕдинсон Кавани отбеляза две точни попадения в 20-та минута и в 89-та минута. За успеха на домакините допринесе и Тиаго Мота в 51-та минута. \r\nСлед този двубой Пари Сен Жермен оглавява класацията с 12 точки, докато Сент Етиен заемат 3-та позиция с 9 точки.", "date": "2017.08.26", "title": "Спорт: Пари Сен Жермен победи Сент Етиен с 3:0"}
{"url": "http://www.focus-news.net/news/2017/08/26/2429235/balgariya-podkrepya-predlaganite-ot-makron-promeni-v-obshtoto-trudovo-zakonodatelstvo-a-frantsiya-chlenstvoto-ni-v-shengen-i-evrozonata-obzor.html", "text": "България подкрепя предлаганите от Макрон промени в общото трудово законодателство, а Франция - членството ни в Шенген и еврозоната. Това стана ясно при посещението на френския президент Еманюел Макрон, по време на което той се срещна с президента Румен Радев и премиера Бойко Борисов в двореца „Евксиноград“ във Варна. Макрон и съпругата му Бриджит кацнаха в България късно в четвъртък вечерта и бяха посрещнати на летището във Варна от премиера Бойко Борисов и вицепремиера и министър на външните работи Екатерина Захариева. В петък държавните глави на България и Франция бяха посрещнати в двореца „Евксиноград“ под звуците на Духовия оркестър на Военноморските сили. Последва обща снимка на двамата президенти и техните съпруги, след което Макрон и Радев проведоха среща на „четири очи“. След края ѝ стана ясно, че двамата са постигнали съгласие по четири основни въпроса - командироване на работници, отбрана, миграция, както и бъдещите проекти за развитието и подема на ЕС. Президентът на Франция заяви, че иска България да участва пълноценно в дискусиите за преначертаването на нова Европа и отбеляза, че страната ни трябва да стане пълноправен член на шенгенското пространство. Еманюел Макрон и Румен Радев се обединиха около позицията, че само единен Европейски съюз може да отговори на очакванията на гражданите и на съвременните предизвикателства и единственото средство за постигане на това е чрез преодоляване на различията между държавите-членки на ЕС. „България е готова да предприеме нови стъпки за задълбочаване на своята европейска интеграция“, заяви Румен Радев и изрази очакването на страната ни за приемане в Шенгенското пространство, готовност за влизане в „преддверието“ на еврозоната и присъединяване към Организацията за икономическо сътрудничество и развитие. Румен Радев призова за спазване на установените критерии за членство в различни обединения и недопускане на тяхната промяна, което може да доведе до разколебаване в европейската идея. По думите му одисеята ни с приема в шенгенското пространство е пример за негативния ефект от смяната на правилата и критериите по време на играта. Президентът Макрон потвърди подкрепата на Франция за присъединяването на България към Шенген, както и за това, страната ни да бъде част от дискусиите, посветени на реформирането на Шенген. По време на срещата между държавните глави бяха подчертани усилията на България и Франция за справяне с миграционните потоци към Европа, като президентът Макрон подчерта необходимостта от реформа на европейската политика за предоставяне на убежище. „Сигурността на европейските граждани започва от сигурността на българските граници“, посочи президентът Радев и призова за подкрепа на внесения от България в Съвета на ЕС и в Европейската комисия Общ оперативен план за действие при рязко увеличаване на миграционния натиск. \r\nОбща бе оценката, че ЕС се нуждае от нов импулс в процеса на европейска интеграция. Многобройните кризи в съседните на ЕС региони изискват общ отговор, подчертаха и Румен Радев, и Еманюел Макрон и откроиха значението на изграждането на обща европейска отбрана. В рамките на Българското председателство на ЕС предстои да бъдат определени и критериите за участие на държавите-членки в бъдещите проекти в рамките на Европейския фонд за отбрана. „Те ще бъдат решаващи за това малки и средни предприятия и научно-изследователските институти от по-малки държави като България също да бъдат част от общите проекти“, подчерта българският президент. Държавният глава отбеляза отличното сътрудничество между Въоръжените сили на България и Франция и благодари за френската подкрепа в процеса на трансформация и модернизиране на Българската армия. От своя страна президентът Макрон потвърди готовността на Франция да продължи да подпомага изграждането на отбранителни способности от България, като фактор на стабилност в регион, в близост до който протичат редица кризи. Запазването на Кохезионната политика като реален фактор за икономически растеж и сближаване на България с по-развитите държави-членки на ЕС, е от ключово значение за страната ни, посочи по време на срещата Румен Радев. Държавният глава призова темата за реформата на европейската директива, която регулира временното командироване на работници в ЕС и т.нар. „социален дъмпинг“ да стане част от големия дебат за изграждането на социална Европа. „България е против измамите със социални осигуровки и заобикалянето на правилата“, подчерта българският президент и призова за засилено сътрудничество и контрол от страна на социалните служби за запазване на правата на работниците, подобряване на условията на труд и повишаване стандарта на живот. По думите на Румен Радев икономическото и социалното сближаване между европейските държави е начинът за постигането на дългосрочно стабилно решение. Българският президент подчерта също така, че т.нар. социален дъмпинг не се изчерпва с въпроса за командироване на работници в други държави-членки, но следва да бъдат обсъдени и темите, свързани с корпоративния и данъчен дъмпинг, както и с неколкократно по-ниското заплащане на работници от новите страни-членки, в едни и същи европейски компании, банкови институции и търговски вериги, при същото качество и количество на техния труд. Потвърждаването на европейската перспектива за държавите от Западните Балкани е от изключително значение не само за България и региона, но и за Европа, заяви Румен Радев. Държавният глава добави, че ако тази перспектива не бъде представена, рано или късно държавите от Балканите ще представят балканска перспектива за Европа. Българският президент подчерта, че за България партньорството с Франция има стратегически характер и страната ни разчита на експертна френска подкрепа за успешната реализация на предстоящото Българско председателство на Съвета на ЕС. Румен Радев и Еманюел Макрон дадоха висока оценка на двустранното икономическо и инвестиционно сътрудничество и изразиха готовност за последващо насърчаване на деловите среди в България и Франция за реализацията на общи проекти. През 2016 г. двустранният стокообмен достига 1.9 млрд. евро и двамата президенти отбелязаха, че този показател може да бъде увеличен значително. \r\nСлед срещата си с президента Радев Еманюел Макрон разговаря насаме и с премиера Бойко Борисов. След срещата им българският министър-председател заяви, че страната ни има редкия шанс от тази визита в следващите месеци да станат взаимно изгодни договори и политики, които заедно да бъдат отстоявани в Европейския съюз. Борисов изтъкна, че за България е изключително важно да има подкрепата на френския президент за „чакалнята“ на Еврозоната, Шенген, за индустриалното сътрудничество и за влизането на страната ни в активните кръгове на сътрудничество с Франция“. Според него е важно, когато в Европа има ясни критерии, всяка държава-членка да се стреми да ги спазва. Борисов подчерта, че България е изпълнила всички критерии по отношение на приема в Шенген. „Надявам се да направим този нов Шенген и България, като доказала се надеждна граница, да си заеме мястото там“, добави премиерът. Борисов благодари също така за подкрепата за „чакалнята“ на еврозоната, като посочи, че страната ни „си е направила домашното“, така че да не сме никакъв риск за нея – банковата система е издържала стрес тестовете, бюджетът е на излишък, имаме един от най-ниските външни дългове, стабилен фискален резерв, Валутен борд и огромен резерв в БНБ. \r\nВ сферата на отбраната премиерът Борисов посочи, че в корабостроенето и относно сухопътните машини има реален шанс да бъде свършена много работа. Министър-председателят благодари за подкрепата за европейския газов хъб „Балкан” и интерконекторите. Акцентира също върху Западните Балкани, като отбеляза, че на тези страни трябва да бъде дадена по-конкретна европейска перспектива. Борисов изрази благодарност към президента на Франция и за подкрепата за подписания договор между България и Република Македония. \r\nПо темата за директивата за командироване на работници премиерът Бойко Борисов заяви, че тя трябва да бъде разделена от въпросите за транспортните работници, където има много детайли за изчистване. Според българския министър-председател трябва да бъдат изслушани всички страни и този проблем да бъде поправен. „Убеден съм, че с разум, толерантност, разбиране и отстояване на интересите на всяка една от държавите ще постигнем по-добър, по-силен, по-присъединен ЕС“, добави Борисов. \r\nЩе подкрепя волята на министър-председателя Бойко Борисов България да бъде приета в „чакалнята“ на еврозоната в резултат на положените от нея усилия, заяви от своя страна френският президент Еманюел Макрон. Според него така ще се постигне конвергенция и сближаване в областта на икономиката и финансите. „Трябва да сложим край на границата, която се поставя между Изтока и Запада, между тези от еврозоната и тези, които не са от нея, а България като пълноправен член на ЕС да се бори срещу социалния дъмпинг и за по-силна интеграция в икономиката и финансите“, добави Макрон. Той изтъкна, че страната ни е изпълнила всички критерии за Шенген и по думите му вече трябваше да е неин член. „Тази зона ще бъде обект на реформа, като България ще участва във вземането на решения по нея, така че когато бъде приета в шенгенското пространство, тя да бъде член на един нов Шенген“, добави френският президент. Той изрази желание до края на годината България да започне да участва във всички инициативи, които се предвиждат в рамките на ЕС и на еврозоната, така че да има повече интеграция. \r\nБългария е последната спирка на Еманюел Макрон от първата му обиколката в Централна и Източна Европа като президент на Френската република. Преди да пристигне у нас държавният глава на Франция посети Австрия, където се срещна с канцлера Кристиан Керн. След това той разговаря с министър-председателите на Словакия и Чешката република – Роберт Фицо и Бохуслав Соботк. В четвъртък Макрон бе в Румъния, където проведе срещи с президента Клаус Йоанис и с министър-председателя Михай Тудосе. При обиколката си в Централна и Източна Европа френският президент заобиколи Полша и Унгария, които не подкрепят идеята му за промяна в директивата за командированите работници. Еманюел Макрон използва посещението си в България за да отправи остри критики към Полша, заявявайки, че Варшава се противопоставя на европейските интереси. Макрон предупреди, че Полша рискува да се озове „в периферията“ на Общността. От своя страна българският премиер Бойко Борисов заяви, че Полша и Унгария са не само наши приятели, но и важна част от ЕС. По думите му е пагубно отношенията между държавите в ЕС да преминават във фаза на открита конфронтация. Борисов обяви, че предстои посещение на полския премиер Беата Шидло у нас, по време на което ще има възможност за обсъждане на много теми. Борисов изрази своята увереност, че проблемът с командированите работници ще бъде разрешен, след като бъдат изслушани всички страни. \r\nМалко след изявлението на Макрон в България последва и реакция от страна на Полша. Полският министър на външните работи Витолд Вашчиковский заяви, че мнението на президента на Франция, че страната му често нарушава основните принципи на общността е грешно. „Полша не е в изолация“, заяви той. Вашчиковски напомни, че във Варшава се е провела среща на министрите на външните работи на Полша, Румъния и Турция, а на посещение бе приет и главния секретар на НАТО Йенс Столтенберг. „В момента провеждаме важна среща, а президента Макрон не следи внимателно пресата и не знае какво се случва в нашата част на Европа“, коментира Вашчиковски.\r\nВизитата на Макрон у нас е първото посещение на френски президент в страната за последните 10 години. Последният държавен глава на Франция, който е идвал в България, беше Никола Саркози през есента на 2007 г.", "date": "2017.08.26", "title": "България подкрепя предлаганите от Макрон промени в общото трудово законодателство, а Франция - членството ни в Шенген и еврозоната (ОБЗОР)"}
{"url": "http://www.focus-news.net/news/2017/08/26/2429236/afp-severna-koreya-e-izstrelyala-tri-balistichni-raketi-s-malak-obseg-saobshtiha-amerikanskite-vlasti.html", "text": "Американските военни съобщиха, че в събота Северна Корея е изстреляла три балистични ракети с малък обсег, като две от тях са избухнали по време на полета, докато третата се е взривила „почти веднага“, предава AFP. \r\nАмериканските власти подчертаха, че нито една от ракетите не представлява заплаха за Северна Америка или за тихоокеанската територия на САЩ Гуам. \r\n„Първата и третата ракета... са се взривили по време на полета. Втората ракета... изглежда тя е избухнала почти веднага“, отбеляза командир Дейв Бенъм. Той допълни, че ракетите са били изстреляни през интервал от 30 минути.  Мария Динкова", "date": "2017.08.26", "title": "AFP: Северна Корея е изстреляла три балистични ракети с малък обсег, съобщиха американските власти"}
{"url": "http://www.focus-news.net/news/2017/08/26/2429237/balkan-insight-balgariya-rumaniya-i-turtsiya-razedinenite-i-uyazvimi-sayuznitsi-ot-nato.html", "text": "Дисхармония и противопоставяне се усеща между три от държавите членки на НАТО: България, Румъния и Турция по отношение на военното присъствие на Алианса в Черно море, предава Balkan Insight. \r\nРумъния подкрепя присъствието на военноморски сили на НАТО в Черно море още от началото на 2016 г. \r\nБългария обаче не иска да провокира Русия, въпреки че миналата година София се съгласи да изпрати 400 военнослужещи към мултинационалната бригада в Румъния. \r\nМеждувременно Турция проявява предпазливост. Анкара подкрепя ограничено присъствие на сили на Алианса в Черно море, при условие че не се нарушава нейната интерпретация на Конвенцията от Монтрьо, подписа през 1936г.  Мария Динкова", "date": "2017.08.26", "title": "Balkan Insight: България, Румъния и Турция: разединените и уязвими съюзници от НАТО"}
{"url": "http://www.focus-news.net/news/2017/08/26/2429238/yoshihide-suga-novite-raketni-izpitaniya-na-severna-koreya-ne-predstavlyavaha-neposredstvena-zaplaha-za-yaponiya.html", "text": "След новите ракетни изпитания на Северна Корея министър-председателят на Япония Шиндзо Абе е наредил на правителството и на всички съответни ведомства и структури да бъдат бдителни и готови за всякакво развитие на ситуацията, за да защитят живота и имуществото на гражданите, предава ТАСС. Това заяви в събота говорителят на кабинета Йошихиде Суга. \r\n„Министър-председателят нареди да се поддържа високо  ниво на бдителност и наблюдение, а също така да сме готови да реагираме при всяка ситуация“, уточни Суга. Това е стандартна процедура при ракетни изпитания от страната на Пхенян. \r\nСуга допълни, че изстреляните ракети не са представлява непосредствена опасност за сигурността на страната.  Мария Динкова", "date": "2017.08.26", "title": "Йошихиде Суга: Новите ракетни изпитания на Северна Корея не представляваха непосредствена заплаха за Япония"}
{"url": "http://www.focus-news.net/news/2017/08/26/2429239/cnn-donald-tramp-pomilva-bivshiya-sherif-dzho-arpayo.html", "text": "Американският президент Доналд Тръмп  помилва бившия шериф Джо Арпайо във връзка с обвинението в престъпно неуважение, съобщиха в петък от Белия дом, предава CNN. \r\nАрпайо, който беше шериф в окръг Марикопа, Аризона, миналия месец беше признат за виновен по обвинението в престъпно неуважение за незачитане на съдебно решение в дело за расовото профилиране. Присъдата на бившия шериф трябваше да бъде обявена на 5 октомври. Мария Динкова", "date": "2017.08.26", "title": "CNN: Доналд Тръмп помилва бившия шериф Джо Арпайо"}
{"url": "http://www.focus-news.net/news/2017/08/26/2429240/balgariya-komentari-v-svetovnite-medii-vse-poveche-germanski-pensioneri-se-ustanovyavat-v-balgariya-sofiya-ne-namira-obsht-ezik-s-chernomorskite-sayuznitsi-ot-nato-evroins-rumaniya-namali-svoya-dyal-v-balgarskata-kompaniya-delta-kredit-agentsiya-fokus.html", "text": "***\r\nБългария е най-бедната държава в Европейския съюз. Въпреки това все повече възрастни германци се местят на живеят в балканската страна – рай на Черноморското крайбрежие, коментира националният ежедневник Die Welt.\r\nДоскоро Тайланд бе любимата алтернатива за германските пенсионери, 30 хил. от които вече са избрали да прекарат остатъка от живота си в екзотичната азиатска страна. Но и установяването в България също има своите предимства – тя е част от ЕС, а разболее ли се някой германец, може да използва за лечение здравните осигуровки от родината си. \r\nСъгласно официалните данни, 500 пенсионери от Германия са избрали да прекарат старините си в балканската страна. В действителност обаче техният брой е много по-голям. С какво обаче ги привлича животът в страна, чиито език и традиции не познават?\r\nВ България германските пенсионери се справят добре – поне от финансова гледна точка. С пенсия от 816 евро те могат да си позволят наем на тристаен апартамент и да пазаруват, без да гледат цените на етикетите. Но животът в България си има недостатъци – езикът се учи трудно, което води до ограничаване на комуникацията.\r\n***\r\nДисхармония и противопоставяне се усеща между три от държавите членки на НАТО: България, Румъния и Турция по отношение на военното присъствие на Алианса в Черно море, предава Balkan Insight. \r\nРумъния подкрепя присъствието на военноморски сили на НАТО в Черно море още от началото на 2016 г. \r\nБългария обаче не иска да провокира Русия, въпреки че миналата година София се съгласи да изпрати 400 военнослужещи към мултинационалната бригада в Румъния. \r\nМеждувременно Турция проявява предпазливост. Анкара подкрепя ограничено присъствие на сили на Алианса в Черно море, при условие че не се нарушава нейната интерпретация на Конвенцията от Монтрьо, подписа през 1936г.\r\n***\r\nВ петък държавният глава на Франция Еманюел Макрон, който е на първо официално посещение в България, разкритикува консервативното правителство на Полша, заявявайки, че Варшава се противопоставя на европейските интереси, предава AFP.\r\nМакрон предупреди, че Полша рискува да се озове „в периферията“ на Общността. \r\n„Днес Полша не е страна, която може да покаже на Европа пътя, това е страна, която реши да се противопостави на европейските интереси в много области\", заяви Макрон на пресконференция в крайбрежния български град Варна.\r\n„Страната се поставя в периферията на бъдещата история на Европа\", добави френският президент.\r\n***\r\nРумънският дял на „Евроинс“ е намалил своето участие в българската „Делта Кредит“ от 46,54% на 34,60%, предава SeeNews.\r\nИнформацията е обявена в съобщение на българската компания. Сделката е финализирана на 22 август, но не са представени допълнителни детайли за нея.\r\nОт сайта напомнят, че „Евроинс“ е част от българската финансова група „Еврохолд“.\r\n***\r\n Жена от Словакия бе блокирана два дни на летището в Бургас, след като е загубила документите си за самоличност, съобщава вестник The Slovak Spectator. \r\nЖената е отпътувала от Кошице към България на 20 август, но е била задържана на летището в черноморския град Бургас по заповед на граничните власти до вечерта на 22 август, когато \r\nТя е взела полет от гр. Кошице към България на 20 август, но е трябвало да остане там по заповед на граничните власти до вечерта на 22 август, когато пристига изпратеният от близките й международен паспорт.\r\n„Тя е решила да продължи ваканцията си“, казаха от словашката туристическа агенция. \r\nЖената е разполагала с шофьорска книжка, но това не е официален пътен документ. От посолството на Словакия коментираха, че ако все пак не се бе сдобила с паспорта си, пътуващата е могла да се върне обратно на техни разноски или за сметка на туристическата компания. От дипломатическата мисия на Словакия в България поясниха, че може да издадат документи за напускане на страната, но не и за влизането в нея.", "date": "2017.08.26", "title": "България - коментари в световните медии: Все повече германски пенсионери се установяват в България,  София не намира общ език с черноморските съюзници от НАТО, „Евроинс Румъния“ намали своя дял в българската компания „Делта Кредит“ (Агенция „Фокус“)"}
{"url": "http://www.focus-news.net/news/2017/08/26/2429241/sport-chehiya-pobedi-slovakiya-s-31-v-mach-ot-evropeyskoto-parvenstvo-po-voleybol-za-mazhe.html", "text": "Чехия  победи Словакия с 3:1 в мач от  Европейското първенство по волейбол за мъже, което се провежда в Полша. То започна на 24 август и ще продължи до 3 септември, като общо 16 отбора ще вземат участие в състезанието. \r\nРезултати от други срещи: \r\nХоландия - Турция\t1:3\r\nФранция - Белгия\t2:3\r\nГермания - Италия\t3:2", "date": "2017.08.26", "title": "Спорт: Чехия  победи Словакия с 3:1 в мач от  Европейското първенство по волейбол за мъже"}
{"url": "http://www.focus-news.net/news/2017/08/26/2429242/the-times-zapadat-promeni-politikata-si-po-otnoshenie-na-grazhdanskata-voyna-v-siriya.html", "text": "Великобритания и нейните западни съюзници най-накрая се отказаха от искането си сирийският президент Башар Асад да се оттегли, пише вестник The Times. Това бележи значителна промяна в политиката по отношение на гражданската война в близкоизточната страна и може дори да означава, че Западът ще приеме избори, в които Асад се включи. \r\nВ петък министрите потвърдиха промяната в политиката спрямо Сирия, позиция, която Великобритания поддържаше от началото на конфликта през 2011г. Оттогава поне 400 хил. души бяха убити, като по-голямата част от тях станаха жертва на силите на Асад и неговите съюзници. \r\nТази седмица в Рияд, столицата на Саудитска Арабия, лидерите на сирийската опозиция нямаха особен избор освен да приемат факта, че Асад ще остане в Дамаск. Мария Динкова", "date": "2017.08.26", "title": "The Times: Западът промени  политиката си по отношение на гражданската война в Сирия"}
{"url": "http://www.focus-news.net/news/2017/08/26/2429243/sky-news-zamestnik-pomoshtnikat-po-natsionalna-sigurnost-na-donald-tramp-e-napusnal-beliya-dom.html", "text": "Заместник-помощникът на американския президент Себастиън Горка е напуснал Белия дом, предава Sky News. \r\nСлужител от Белия дом коментира, че експертът по национална сигурност и борба с тероризма не е напуснал, а „вече не работи тук“, което подсказва, че може да е бил уволнен. \r\nГорка отказа да коментира причините, поради които се оттегля от Белия дом, но подчерта неудовлетвореността си от администрацията на Доналд Тръмп. Мария Динкова", "date": "2017.08.26", "title": "Sky News: Заместник-помощникът по национална сигурност на Доналд Тръмп е напуснал Белия дом"}
{"url": "http://www.focus-news.net/news/2017/08/26/2429244/afp-donald-tramp-obyavi-rezhim-na-prirodno-bedstvie-v-shtata-teksas.html", "text": "В петък американският президент Доналд Тръмп обяви режим на природно бедствие е щата Тексас, който скоро ще бъде ударен от урагана „Харви“, предава AFP.\r\nТака федералната помощ по-бързо ще достига до най-силно засегнатите области. \r\n„По молба на губернатора на Тексас, подписах документ за обявяване на природно бедствие“,написа Тръмп в социалната мрежа „Туитър“. Мария Динкова", "date": "2017.08.26", "title": "AFP: Доналд Тръмп обяви режим на природно бедствие в щата Тексас"}
{"url": "http://www.focus-news.net/news/2017/08/26/2429245/the-guardian-vse-oshte-e-rano-da-se-ustanovi-dali-napadenieto-pri-bakingamskiya-dvorets-e-svarzano-s-terorizam.html", "text": "В петък вечерта мъж, въоръжен с нож, беше арестуван пред Бъкингамския дворец след сблъсъци с органите на реда, при които двама полицейски служители са получили леки наранявания, пише The Guardian. \r\nИнцидентът се е случил, след като мъжът е спрял колата си на светофар до полицейски автомобил. Служителите са забелязали, че в превозното средство има голям нож. Когато полицаите са се опитали да задържат и разпитат мъжа, се е стигнало до сблъсъци и двамата служители са получили  „леки наранявания“ по ръцете. \r\nЗаподозреният е бил арестуван за нанасяне на тежко телесно увреждане и за нападение срещу органите на реда. Той е бил откаран в болница за лечение, а след това ще бъде заведен в полицейското управление за разпит, отбелязаха властите. \r\nОт полицията допълниха, че все още е рано да се установи дали става дума за терористично нападение.  \r\n„Мъж на около 25 г. беше арестуван, след като полицията е видяла нож в автомобила му“, отбеляза полицейски служител. „Бързата и смела реакция на двамата полицаи помогна за незабавното задържане на заподозрения“, уточни служителят, допълвайки, че органите на реда продължават с разследването по случая. Мария Динкова", "date": "2017.08.26", "title": "The Guardian:  Все още е рано да се установи дали нападението при Бъкингамския дворец е свързано с тероризъм"}
{"url": "http://www.focus-news.net/news/2017/08/26/2429246/interfaks-raketni-izpitaniya-na-severna-koreya-ne-sa-povliyali-na-radiatsionniya-fon-v-ruskiya-primorski-kray.html", "text": "Проведените в събота ракетни изпитания от Северна Корея не са повлияли на радиационния фон в Приморския край, предава Интефакс. \r\nСпециалистите правят измервания на всеки час, тъй като това е единствената област на Русия, граничеща със Северна Корея. Агенциа „Фокус“ припомня: \r\nВ събота сутринта Пхенян извърши ново ракетно изпитание. Американските военни съобщиха, че са били изстреляни три балистични ракети с малък обсег, като две от тях са избухнали по време на полета, докато третата се е взривила „почти веднага“. \r\n „Първата и третата ракета... са се взривили по време на полета. Втората ракета... изглежда тя е избухнала почти веднага“, отбеляза командир Дейв Бенъм. Той допълни, че ракетите са били изстреляни през интервал от 30 минути.\r\nВластите в Сеул от своя страна уточниха, че ракетите са били изстреляни от район, намиращ се на източното крайбрежие на Северна Корея и са прелетели около 250 км. \r\nКъм момента военните на Южна Корея и САЩ продължават да анализират извършеното ракетно изпитание. \r\nПрез юли Пхенян проведе успешни тестове на междуконтинентални балистични ракети, които според експертите ще могат да достигнат до континенталната част на САЩ, ако бъдат усъвършенствани. Мария Динкова", "date": "2017.08.26", "title": "Интерфакс: Ракетни изпитания на Северна Корея не са повлияли  на радиационния фон в руския Приморски край"}
{"url": "http://www.focus-news.net/news/2017/08/26/2429247/pregled-na-mezhdunarodnite-novini-do-6-chasa-agentsiya-fokus.html", "text": "Мъжът, който в петък вечерта нападна военнослужещи в Брюксел, е извикал „Аллах Акбар“ („Бог е велик“ на арабски език) по време на атаката. \r\nОт белгийската федерална прокуратура уточниха, че той „не е бил известен\" на властите за извършване на терористична дейност.\r\nНападателят, който е бил на възраст 30г., е бил ранен на мястото на инцидент, като след това е починал в болницата. Един от пострадалите военнослужещи е бил ранен  в лицето, докато другият в ръката. \r\nКъм момента белгийските власти разглеждат случилото се като терористичната атака.\r\n*** В петък вечерта мъж, въоръжен с нож, беше арестуван пред Бъкингамския дворец след сблъсъци с органите на реда, при които двама полицейски служители са получили леки наранявания.\r\nИнцидентът се е случил, след като мъжът е спрял колата си на светофар до полицейски автомобил. Служителите са забелязали, че в превозното средство има голям нож. Когато полицаите са се опитали да задържат и разпитат мъжа, се е стигнало до сблъсъци и двамата служители са получили  „леки наранявания“ по ръцете. \r\nЗаподозреният е бил арестуван за нанасяне на тежко телесно увреждане и за нападение срещу органите на реда. Той е бил откаран в болница за лечение, а след това ще бъде заведен в полицейското управление за разпит, отбелязаха властите. \r\nОт полицията допълниха, че все още е рано да се установи дали става дума за терористично нападение.  \r\n„Мъж на около 25 г. беше арестуван, след като полицията е видяла нож в автомобила му“, отбеляза полицейски служител. „Бързата и смела реакция на двамата полицаи помогна за незабавното задържане на заподозрения“, уточни служителят, допълвайки, че органите на реда продължават с разследването по случая.\r\n***  В петък американският президент Доналд Тръмп обяви режим на природно бедствие е щата Тексас, който скоро ще бъде ударен от урагана „Харви“.\r\nТака федералната помощ по-бързо ще достига до най-силно засегнатите области. \r\n„По молба на губернатора на Тексас, подписах документ за обявяване на природно бедствие“,написа Тръмп в социалната мрежа „Туитър“.\r\n*** Великобритания и нейните западни съюзници най-накрая се отказаха от искането си сирийският президент Башар Асад да се оттегли. Това бележи значителна промяна в политиката по отношение на гражданската война в близкоизточната страна и може дори да означава, че Западът ще приеме избори, в които Асад се включи. \r\nВ петък министрите потвърдиха промяната в политиката спрямо Сирия, позиция, която Великобритания поддържаше от началото на конфликта през 2011г. Оттогава поне 400 хил. души бяха убити, като по-голямата част от тях станаха жертва на силите на Асад и неговите съюзници. \r\nТази седмица в Рияд, столицата на Саудитска Арабия, лидерите на сирийската опозиция нямаха особен избор освен да приемат факта, че Асад ще остане в Дамаск.\r\n*** Американският президент Доналд Тръмп  помилва бившия шериф Джо Арпайо във връзка с обвинението в престъпно неуважение, съобщиха в петък от Белия дом.\r\nАрпайо, който беше шериф в окръг Марикопа, Аризона, миналия месец беше признат за виновен по обвинението в престъпно неуважение за незачитане на съдебно решение в дело за расовото профилиране. Присъдата на бившия шериф трябваше да бъде обявена на 5 октомври.\r\n*** Американските военни съобщиха, че в събота Северна Корея е изстреляла три балистични ракети с малък обсег, като две от тях са избухнали по време на полета, докато третата се е взривила „почти веднага“. \r\nАмериканските власти подчертаха, че нито една от ракетите не представлява заплаха за Северна Америка или за тихоокеанската територия на САЩ Гуам. \r\n„Първата и третата ракета... са се взривили по време на полета. Втората ракета... изглежда тя е избухнала почти веднага“, отбеляза командир Дейв Бенъм. Той допълни, че ракетите са били изстреляни през интервал от 30 минути.\r\n*** Европейският съюз е отправил предупреждение към британския преговорен екип за Брекзит да не използват мирния процес в Северна Ирландия като „разменна монета“.\r\nИзточници от ЕС отбелязаха, че са „притеснени“ от плановете на правителството относно бъдещето на северноирландската граница след Брекзит. \r\nБританският премиер Тереза Мей настоя, че Обединеното кралство ще защитава Споразумението от Разпети петък от 1998г., с което се установява мир в Северна Ирландия. \r\nНо от Брюксел твърдят, че Лондон се опитва да свърже деликатния въпрос с разговорите за бъдещата търговска сделка с блока. \r\n„Ние сме малко притеснение от съчетаването в британския документа между запазването на мирния процес и бъдещето на търговските отношения между ЕС и Великобритания“, коментира източник, започнат със ситуацията. Той допълни: „Много е важно мирният процес да не се превърне в разменна монета в тези преговори“.\r\nНапрежението между двете страни се увеличи, след като през юни започнаха официалните преговори за излизането на Обединеното кралство от ЕС.", "date": "2017.08.26", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/26/2429248/mazh-vaorazhen-s-nozh-napadna-voennosluzheshti-v-bryuksel-obzor.html", "text": "В петък вечерта мъж, въоръжен с нож, беше убит, след като рани военнослужещ в центъра на Брюксел.  Белгийските власти определиха инцидента като „терористична атака“. \r\nОт федералната прокуратура съобщиха, че мъжът е извикал „Аллах Акбар“ („Бог е велик“ на арабски език), като уточниха, че той „не е бил известен\" на властите за извършване на терористична дейност.\r\n„Ние смятаме, че това е терористична атака“, коментираха от прокуратурата, допълвайки, че нападателят „е мъртъв“.\r\nМестните медии съобщават, че нападателят е бил от сомалийски произход и е бил около 30-годишен. \r\n„Нашата подкрепа е с военнослужещите“, написа в „Туитър“ министър-председателят на Белгия Шарл Мишел. „Нашите сили за сигурност остават бдителни, ние следим ситуацията отблизо с Кризисния център“, допълни премиерът. \r\nИнцидентът се случва, след като терористичната групировка „Ислямска държава“ пое отговорност за атаките в Испания миналата седмица, при които 15 души загинаха, и за нападението във Финландия, при което двама души бяха убити.  Мария Динкова", "date": "2017.08.26", "title": "Мъж, въоръжен с нож, нападна военнослужещи в Брюксел (ОБЗОР)"}
{"url": "http://www.focus-news.net/news/2017/08/26/2429249/afp-uraganat-harvi-e-dostignal-kraybrezhieto-na-amerikanskiya-shtat-teksas.html", "text": "Късно в петък вечерта ураганът „Харви“ е достигнал крайбрежието на американския щат Тексас, съобщиха метеоролозите, предава AFP. \r\nСпециалистите предупредиха, че се очакват „катастрофални наводнения“ заради проливните дъждове. \r\n„Харви“, който вече е ураган от четвърта категория, е достигнал град Рокпорт в 22 ч. местно време (6 ч. българско време), отбелязаха от Националния ураганен център на САЩ. Експертите допълниха, че скоростта на вятъра достига 215 км/ч.   Мария Динкова", "date": "2017.08.26", "title": "AFP: Ураганът „Харви“ е достигнал крайбрежието на американския щат Тексас"}
{"url": "http://www.focus-news.net/news/2017/08/26/2429250/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "***\r\nЕвропейският съюз е отправил предупреждение към британския преговорен екип за Брекзит да не използват мирния процес в Северна Ирландия като „разменна монета“, пише вестник Daily Express. \r\nИзточници от ЕС отбелязаха, че са „притеснени“ от плановете на правителството относно бъдещето на северноирландската граница след Брекзит. \r\nБританският премиер Тереза Мей настоя, че Обединеното кралство ще защитава Споразумението от Разпети петък от 1998г., с което се установява мир в Северна Ирландия. \r\nНо от Брюксел твърдят, че Лондон се опитва да свърже деликатния въпрос с разговорите за бъдещата търговска сделка с блока. \r\n„Ние сме малко притеснение от съчетаването в британския документа между запазването на мирния процес и бъдещето на търговските отношения между ЕС и Великобритания“, коментира източник, започнат със ситуацията. Той допълни: „Много е важно мирният процес да не се превърне в разменна монета в тези преговори“.\r\nНапрежението между двете страни се увеличи, след като през юни започнаха официалните преговори за излизането на Обединеното кралство от ЕС.\r\n***\r\nЮжна Корея съобщи, че Северна Корея е изстреляла няколко неидентифицирани ракети в морето, като това е последното изпитание за страната, която бързо развива своите ядрени оръжия и ракетни програми, пише британският вестник The Telegraph. \r\nВластите в Сеул уточниха, че ракетите са били изстреляни от район, намиращ се на източното крайбрежие на Северна Корея и са прелетели около 250 км. \r\nКъм момента военните на Южна Корея и САЩ анализират извършеното ракетно изпитание. \r\nПрез юли Пхенян проведе успешни тестове на междуконтинентални балистични ракети, които според експертите ще могат да достигнат до континенталната част на САЩ, ако бъдат усъвършенствани.\r\n***\r\nБъкингамският дворец е отцепен, след като свидетели, съобщиха, че мъж е нападнал с нож полицейски служител, пише британският вестник The Independnet. \r\nСнимки, публикувани в социалните мрежи, показват тежко въоръжени полицаи на мястото на инцидента и разположен кордон в района пред двореца. \r\nДвама полицейски служители са получи леки наранявания, докато са задържали мъжа, заподозрян за нанасяне на тежко телесно увреждане и за нападение срещу органите на реда.Няма информация за други пострадали. \r\nСпоред първоначалната информация мъжът е бил въоръжен с меч, но от полицията описаха оръжието като нож.\r\n***\r\nВеликобритания и нейните западни съюзници най-накрая се отказаха от искането си сирийският президент Башар Асад да се оттегли, пише вестник The Times. Това бележи значителна промяна в политиката по отношение на гражданската война в близкоизточната страна и може дори да означава, че Западът ще приеме избори, в които Асад се включи. \r\nВ петък министрите потвърдиха промяната в политиката спрямо Сирия, позиция, която Великобритания поддържаше от началото на конфликта през 2011г. Оттогава поне 400 хил. души бяха убити, като по-голямата част от тях станаха жертва на силите на Асад и неговите съюзници. \r\nТази седмица в Рияд, столицата на Саудитска Арабия, лидерите на сирийската опозиция нямаха особен избор освен да приемат факта, че Асад ще остане в Дамаск.\r\n*** \r\n В петък вечерта мъж, въоръжен с нож, беше арестуван пред Бъкингамския дворец след сблъсъци с органите на реда, при които двама полицейски служители са получили леки наранявания, пише The Guardian. \r\nИнцидентът се е случил, след като мъжът е спрял колата си на светофар до полицейски автомобил. Служителите са забелязали, че в превозното средство има голям нож. Когато полицаите са се опитали да задържат и разпитат мъжа, се е стигнало до сблъсъци и двамата служители са получили  „леки наранявания“ по ръцете. \r\nЗаподозреният е бил арестуван за нанасяне на тежко телесно увреждане и за нападение срещу органите на реда. Той е бил откаран в болница за лечение, а след това ще бъде заведен в полицейското управление за разпит, отбелязаха властите. \r\nОт полицията допълниха, че все още е рано да се установи дали става дума за терористично нападение.  \r\n„Мъж на около 25 г. беше арестуван, след като полицията е видяла нож в автомобила му“, отбеляза полицейски служител. „Бързата и смела реакция на двамата полицаи помогна за незабавното задържане на заподозрения“, уточни служителят, допълвайки, че органите на реда продължават с разследването на случая.", "date": "2017.08.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/26/2429251/aktualna-patna-obstanovka.html", "text": "нформация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес времето ще е слънчево. Ще духа слаб до умерен предимно източен вятър. В сутрешните часове ще е хладно, но през деня температурите ще се повишават и максималните ще са между 29° и 34°, в София около 29°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\nАвтомагистралите; \r\n-път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г;\r\nобласт Шумен: от км 338+520 до км 362+600 Белокопитово-Каспичан посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 28.08.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 28.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - от 9:00 ч. до 22:00 ч. се ограничава движението в двете посоки за транзитно преминаващите МПС по път I-5 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация.; \r\nЗабранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация.;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 31.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът II-53 от км 16+500 до км 28+000 – ремонт на настилката. Движението се осъществява в една лента с последователно пропускане в двете посоки. Срок до 28.08.2017г.; път III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4403 Габрово-Рязковци от км 2+150 до км 3+770 – ремонтни дейности на асфалтовата настилка. Движението се осъществява двупосочно в свободната лента. Срок до 27.08.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-357 Орешак-Дебнево от км 6+000 до км 14+900 движение с повишено внимание – машинно и ръчно косене на банкети. Срок до 28.08.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 в с. Изгрев от км 3+400 до км 3+600 – попълване на банкети. Срок до 28.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 28.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.; \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.; \r\nпът ІІІ-8683 Арда - Горна Арда, при км 29+130 – облицоване на укрепителна стена. Движение с повишено внимание в свободната лента, съобразно създадената организация на движение. Срок до 26.08.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.26", "title": "Актуална пътна обстановка"}
{"url": "http://www.focus-news.net/news/2017/08/26/2429252/severna-koreya-izvarshi-novi-raketni-izpitaniya-obzor.html", "text": "В събота сутринта Пхенян извърши нови ракетни изпитания. Американските военни съобщиха, че са били изстреляни три балистични ракети с малък обсег, като две от тях са избухнали по време на полета, докато третата се е взривила „почти веднага“. Американските власти подчертаха, че нито една от ракетите не представлява заплаха за Северна Америка или за тихоокеанската територия на САЩ Гуам.\r\n„Първата и третата ракета... са се взривили по време на полета. Втората ракета... изглежда е избухнала почти веднага“, отбеляза командир Дейв Бенъм. Той допълни, че ракетите са били изстреляни през интервал от 30 минути. \r\nВластите в Сеул от своя страна уточниха, че ракетите са били изстреляни от район, намиращ се на източното крайбрежие на Северна Корея и са прелетели около 250 км. \r\nЯпонските власти също предприеха незабавни действия. Министър-председателят Шиндзо Абе нареди да се поддържа високо ниво на бдителност, така че правителството и всички ведомства да бъдат готови за всякакво развитие на ситуацията и да могат да защитят живота и имуществото на гражданите. Това е стандартна процедура за Япония при ракетни изпитания от страната на Пхенян. Говорителят на кабинета Йошихиде Суга подчерта, че изстреляните ракети не са представлява непосредствена опасност за сигурността на страната. \r\nРуските специалисти съобщиха, че ракетни изпитания не са повлияли на радиационния фон в Приморския край, който граничи със Северна Корея. \r\nПрез юли Пхенян проведе успешни тестове на междуконтинентални балистични ракети, които според експертите ще могат да достигнат до континенталната част на САЩ, ако бъдат усъвършенствани. Мария Динкова", "date": "2017.08.26", "title": "Северна Корея извърши нови ракетни изпитания (ОБЗОР)"}
{"url": "http://www.focus-news.net/news/2017/08/26/2429253/predstoyashti-sabitiya-v-stranata-za-26-avgust-agentsiya-fokus.html", "text": "***\r\nДържавният глава Румен Радев и председателят на Народното събрание Димитър Главчев ще участват в националното честване на 140 години от Шипченската епопея през Руско-турската освободителна война от 1877 - 1878 г. \r\n***\r\nПрезидентът Румен Радев ще проведе среща с кмета на Община Габрово Таня Христова в библиотеката на Техническия университет, а по-късно ще приеме почетния строй на Националната гвардейска част на площад „Възраждане“ и ще произнесе слово.\r\n***\r\nВ парка „Света Троица” и Западния парк ще бъде закрит третият сезон на кампанията на Столична библиотека „Зелени библиотеки” в парковете на София.\r\n***\r\nНа площад „Св. Александър Невски“ ще се проведе вторият уикенд на фестивала София Диша 2017.\r\n***\r\nОт 11.00 часа от Музея на съвременното изкуство в Южния парк до Моста на влюбените ще бъде даден стартът на традиционното планинско бягане от центъра на София до Черни връх.\r\n***\r\nОт 20.00 часа на хижа „Алеко” ветерани туристи организират Алекова вечер по повод отбеиязването на 122 години организиран туризъм в България.\r\n***\r\nОт 21.00 часа на откритата сцена до хотел Добруджа, балет „Арабеск“ ще представи предпремиерно своето най-ново заглавие „Ромео и Жулиета“.\r\n***\r\nОт 16.45 часа на стадион \"Г. Бенковски\" кметът на Община Видин Огнян Ценков ще открие тристранен турнир по футбол за ветерани, с участието на отборите на \"Университатя\" - гр. Крайова, Румъния, \"Левски\" - София и \"Бдин\" - Видин.\r\n***\r\nОт 10.00 часа на входа на Морската градина ще се проведе благотворителен Арт базар \"Заедно за Ива\".\r\n***\r\nОт 18.00 часа в Grand Mall „Балкан Фолк Фест 2017“ ще проведат благотворителен концерт в подкрепа на Детската клиника по онкология към УМБАЛ \"Света Марина\".\r\n***\r\nВ парк-хотел „Арте” ще се проведе конкурсът „Мис Велинград 2017”.\r\n***\r\nОт 18.00 часа в крепостта \"Баба Вида\" започва средновековният фестивал \"БъдинЪ\", който се организира от Община Видин.\r\n***\r\nОт 10.00 часа с детски карнавал „Магаренце“ в село Челопек ще бъде закрита Лятната академия „Ваканция на село“\r\n***\r\nОт 11.00 часа мото клубове от цялата страна ще се включат в почетната обиколка на Димитровград по повод празника на града, след която ще започне стънт шоу с мотоциклети и АТВ.\r\n***\r\nОт 21.00 часа в морската зона ще се състои концерт под мотото „Да подкрепим българската музика“.\r\n***\r\nОт 18.30 часа на площада пред читалището ще се състои тържествено откриване на празника на град Баня. Ще има водосвет, фолклорно надиграване и празнични илюминации.\r\n***\r\nОт 10.00 часа на територията на Мол – Пловдив ще се открие двудневно изложение на дронове, аксесоари и фототехника, ще се провеждат демонстрации и уъркшопове по летене с дрон на открито. Проявите са част от второто издание на DroneUp International Film Festival в Пловдив.\r\n***\r\nОт 9.30 часа в с. Сандрово ще се проведе традиционният международен фолклорен фестивал „Сандрово пее и танцува“.\r\n***\r\nОт 11.00 часа в местността Карандила над Сливен ще се проведе 26-ият Национален събор на каракачаните.\r\n***\r\nОт 9.00 часа ще се проведе Дванадесети национален тракийски фолклорен събор Богородична стъпка 2017.\r\n***\r\nОт 10.00 часа в центъра на село Черни Вит се проведе традиционният общински събор на народното творчество „От Тимок до Вита”.\r\n***\r\nОт 17.00 часа на Братската могила в ще бъде отслужена панихида за загиналите руски войни при сражението на 24 август 1877 година, а от 18.00 часа на площада ще се състои тържествен концерт и заря, по повод 140-ата годишнина от битката.\r\n***\r\nОТ 18.00 в парка на селото ще се проведе 30-ти юбилеен празник на динята. \r\n***\r\nОт 18.30 часа на площада в селото ще се състои юбилеен концерт посветен на 135-ата годишнина на НЧ „Съгласие - 1882“.", "date": "2017.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2017/08/26/2429254/nimh-dnes-vremeto-nad-stranata-shte-bade-slanchevo-maksimalnite-temperaturi-shte-sa-mezhdu-30-i-35.html", "text": "Атмосферното налягане през деня слабо ще се понижи, но ще се задържи по-високо от средното за месеца. Днес времето над страната отново ще бъде слънчево. Ще духа слаб до умерен, предимно източен вятър. В сутрешните часове ще е хладно, но дневните температури още малко ще се повишат и максималните ще са между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция “Фокус“ дежурният синоптик Христо Христов.\r\nНад Черноморието ще бъде слънчево. Ще духа слаб до умерен североизточен вятър. Максималните температури ще са 25-28°. Температурата на морската вода е 24°-25°. Вълнението на морето ще е около 2 бала.\r\nНад планините също ще бъде слънчево. Ще духа слаб до умерен вятър от изток-североизток. Максималната температура на височина 1200 метра ще бъде около 22°, на 2000 метра – около 16°.", "date": "2017.08.26", "title": "НИМХ: Днес времето над страната ще бъде слънчево, максималните температури ще са между 30° и 35°"}
{"url": "http://www.focus-news.net/news/2017/08/26/2429255/otbelyazvame-140-godini-ot-shipchenskata-epopeya.html", "text": "Тържествено отбелязване на 140-годишнината от Шипченската епопея през Руско-турската освободителна война от 1877 - 1878 г. ще се състои на връх Шипка в присъствието на държавния глава Румен Радев и председателя на Народното събрание Димитър Главчев. Честванията ще започнат с литургия в храм-паметника „Рождество Христово“ в град Шипка и туристически поход към върха, който ще тръгне от двора на църквата. По обяд ще се състои официалната церемония пред Паметника на свободата на връх Шипка, с която ще бъде тържествено отбелязана 140-тата годишнина от Шипченската епопея. По-късно ще бъде отслужена заупокойната молитва в криптата на Паметника на свободата и ще се състои възстановка на епичните боеве. Вечерта държавният глава ще приеме почетния строй на Националната гвардейска част на площад „Възраждане“ в Габрово в чест на 140-годишнината от Шипченската епопея. Официалната програма ще приключи със слово на президента и тържествена проверка-заря.", "date": "2017.08.26", "title": "Отбелязваме 140 години от Шипченската епопея"}
{"url": "http://www.focus-news.net/news/2017/08/26/2429256/prezidentat-rumen-radev-shte-uchastva-v-natsionalnoto-chestvane-na-140-godini-ot-shipchenskata-epopeya.html", "text": "Държавният глава Румен Радев ще участва днес в тържественото отбелязване на 140-годишнината от Шипченската епопея през Руско-турската освободителна война от 1877 - 1878 г. Това съобщиха от прессекретариата на държавния глава. Президентът ще се включи в туристическия поход, който ще достигне до връх Шипка. \r\nПрезидентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което Великотърновският митрополит Григорий ще отслужи заупокойна молитва. Държавният глава ще произнесе слово и ще положи венец пред Паметника на свободата. \r\nМалко по-късно ще се състои възстановка на шипченските боеве от дружество „Традиция“. \r\nПо-късно президентът Румен Радев ще проведе среща с кмета на Община Габрово Таня Христова в библиотеката на Техническия университет в града. \r\nВечерта държавният глава ще приеме почетния строй на Националната гвардейска част на площад „Възраждане“ в Габрово в чест на 140-годишнината от Шипченската епопея, след което ще произнесе слово. \r\nТържествена заря-проверка ще се проведе от 21.10 часа.", "date": "2017.08.26", "title": "Президентът Румен Радев ще участва в националното честване на 140 години от Шипченската епопея"}
{"url": "http://www.focus-news.net/news/2017/08/26/2429257/haskovo-kolona-ot-tovarni-avtomobili-s-dalzhina-ot-1-km-se-e-obrazuvala-na-gkpp-kapitan-petko-voyvoda-na-vhod-v-stranata.html", "text": "На българо-гръцката граница на ГКПП „Капитан Петко войвода” има образувана 1 км колона от леки автомобили на вход. Това съобщиха от пресцентъра на ГД „Гранична полиция”. Информацията за трафика на граничните пунктове е към 6.00 часа. На ГКПП „Маказа” трафикът е интензивен за леки автомобили на изход. На българо-сръбската граница трафикът е интензивен на ГКПП „Калотина” за леки автомобили на изход. На българо-турската граница трафикът е интензивен на всички контролно-пропускателни пунктове за леки автомобили на вход. На българо-македонската и българо-румънската граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.26", "title": "Хасково: Колона от товарни автомобили с дължина от 1 км се е образувала на ГКПП „Капитан Петко войвода” на вход в страната"}
{"url": "http://www.focus-news.net/news/2017/08/26/2429258/mazh-napadna-s-nozh-politseyski-sluzhiteli-pred-bakingamskiya-dvorets-obzor.html", "text": "В петък вечерта мъж, въоръжен с нож, беше арестуван пред Бъкингамския дворец след сблъсъци с органите на реда, при които двама полицейски служители са получили леки наранявания. Дворецът беше отцепен, а тежко въоръжени полицаи бяха разположени в района. \r\nИнцидентът се е случил, след като мъжът е спрял колата си на светофар до полицейски автомобил. Служителите са забелязали, че в превозното средство има голям нож. Когато полицаите са се опитали да задържат и разпитат мъжа, се е стигнало до сблъсъци и двамата служители са получили „леки наранявания“ по ръцете. \r\nЗаподозреният е бил арестуван за нанасяне на тежко телесно увреждане и за нападение срещу органите на реда. Той е бил откаран в болница за лечение, а след това ще бъде заведен в полицейското управление за разпит, отбелязаха властите. \r\nОт полицията допълниха, че все още е рано да се установи дали става дума за терористично нападение. \r\n„Мъж на около 25 г. беше арестуван, след като полицията е видяла нож в автомобила му“, отбеляза полицейски служител. „Бързата и смела реакция на двамата полицаи помогна за незабавното задържане на заподозрения“, уточни служителят, допълвайки, че органите на реда продължават с разследването на случая. Мария Динкова", "date": "2017.08.26", "title": "Мъж нападна с нож полицейски служители пред Бъкингамския дворец (ОБЗОР)"}
{"url": "http://www.focus-news.net/news/2017/08/26/2429259/predsedatelyat-na-narodnoto-sabranie-dimitar-glavchev-shte-uchastva-v-natsionalnoto-chestvane-na-140-godini-ot-shipchenskata-epopeya.html", "text": "Председателят на Народното събрание Димитър Главчев ще участва в националното честване на 140 години от Шипченската епопея. Това съобщиха от пресцентъра на Народното събрание. Председателят на парламента ще присъства в 8.30 часа на литургия в храм-паметника „Рождество Христово“ в град Шипка. Димитър Главчев ще поднесе цветя пред костницата, в която се съхраняват костите на близо 9000 руски и български воини, загинали в България по време на Освободителната война. В 9.00 часа той ще се включи в похода към връх Шипка, който ще тръгне от двора на църквата. \r\nВ 12.00 часа председателят на Народното събрание ще бъде на официалната церемония пред Паметника на свободата на връх Шипка, с която ще бъде тържествено отбелязана 140-тата годишнина от Шипченската епопея. Димитър Главчев ще присъства на заупокойната молитва в криптата на Паметника на свободата и ще наблюдава възстановка на епичните боеве.", "date": "2017.08.26", "title": "Председателят на Народното събрание Димитър Главчев ще участва в националното честване на 140 години от Шипченската епопея"}
{"url": "http://www.focus-news.net/news/2017/08/26/2429260/afp-mazhat-koyto-napadna-politsai-kray-bakingamskiya-dvorets-e-arestuvan-po-zakona-za-predotvratyavane-na-terorizma.html", "text": "Мъжът, който в петък нападна с нож полицаи пред Бъкингамския дворец, е бил арестуван по Закона за предотвратяване на тероризма, съобщиха британските власти, предава AFP.  \r\n„Детективите от отдела за борба с тероризма (към полицията) в момента разследват инцидента, който се случи край Бъкингамския дворец“, коментираха органите на реда. Мария Динкова", "date": "2017.08.26", "title": "AFP: Мъжът, който нападна полицаи край Бъкингамския дворец, е арестуван по Закона за предотвратяване на тероризма"}
{"url": "http://www.focus-news.net/news/2017/08/26/2429261/haskovo-pozharat-v-sakar-vse-oshte-ne-e-lokaliziran.html", "text": "Пожарът в Сакар все още не е локализиран. Това съобщиха от пресцентъра на Областна администрация-Хасково. Заради падането на температурите през нощта, пожарът временно утихна. Сега няма вятър и гасенето е по-ефективно. Заради силно пресечената местност пожарът се гаси основно на ръка. На терен от сутринта работят около 100 човека. Вече пристигна тежката верижна машина от РДБПЗН Бургас, която ще прави просеки и ще разширява пътища, за да пресече разпространението на огъня. Военните от формирование 52 740 в Хасково също се включват в гасенето на пожара между селата Филипово,  Присадец, Маточина и Варник. Пламъците обхванаха терени в две общини, затова и доброволните формирования на Свиленград и Тополовград се включват днес в работата по овладяване на пожара. През цялата нощ там работеха 5 противопожарни екипа и 3 екипа от Държавното горско стопанство със съответната техника. От вчера на обяд до тази сутрин пламъците унищожиха 2000 декара сухи треви, нискостеблена растителност и лесонепригодни площи. Няма преки загуби за селските стопани, няма имуществени загуби. Пожарът е далече от селата и няма застрашени хора.", "date": "2017.08.26", "title": "Хасково: Пожарът в Сакар все още не е локализиран"}
{"url": "http://www.focus-news.net/news/2017/08/26/2429262/ria-novosti-kitay-zabranyava-na-grazhdanite-i-kompaniite-ot-severna-koreya-da-otkrivat-v-stranata-novi-firmi.html", "text": "Във връзка с резолюцията на Съвета за сигурност към ООН Пекин забрани на компании и граждани на Северна Корея да откриват нови фирми в Китай или да разширяват вече съществуващите, предава РИА Новости. \r\n„На компаниите и гражданите от Северна Корея се забранява да създават в Китай нови фирми с китайско и чуждестранно участие фирми с чуждестранен капитал, а също така се забранява разширяването на вече съществуващите предприятия“, съобщиха от китайското Министерство на търговията. Мария Динкова", "date": "2017.08.26", "title": "РИА Новости: Китай забранява на гражданите и компаниите от Северна Корея да откриват в страната нови фирми"}
{"url": "http://www.focus-news.net/news/2017/08/26/2429263/sofiya-zapochva-remont-na-fugi-na-mostovoto-saorazhenie-na-p-v-simeonovsko-shose-na-okolovrastniya-pat.html", "text": "От днес до 1 септември ще се ремонтират фуги на мостовото съоръжение на п. в. „Симеоновско шосе“ на Околовръстния път на София. Това съобщиха от пресцентъра на Агенция \"Пътна инфраструктура\". Агенция „Пътна инфраструктура“ изиска от изпълнителя на обекта „ГБС Инфраструктурно строителство“ АД графика на предвидените аварийни дейности, разрешени от Столична община. Ремонтът на този участък от Южната дъга на СОП е в урбанизирана територия и поради това временната организация на движение се утвърждава и въвежда от Общината.\r\nСтроителният график предвижда: \r\n- От 14.00 часа на 26 август до 14.00 часа на 27 август да се извършват ремонтни дейности в двете ленти на движение в южното платно в посока Пловдив. Движението ще се осъществява в крайна лява лента.\r\n- От 10.00 часа на 28 август до 14.00 часа на 1 септември ремонтните дейности ще са в крайната лява лента за движение в южното платно в посока Пловдив. Трафикът ще е в другите две ленти.\r\nНеобходимо е шофьорите да карат внимателно и да спазват стриктно пътната сигнализация, указваща временната организация на движение при извършваните ремонтни дейности, и разпоредбите на „Пътна полиция“.", "date": "2017.08.26", "title": "София: Започва ремонт на фуги на мостовото съоръжение на п. в. „Симеоновско шосе“ на Околовръстния път"}
{"url": "http://www.focus-news.net/news/2017/08/26/2429264/predstoyashti-mezhdunarodni-sabitiya-za-26-avgust-agentsiya-fokus.html", "text": "Варна. Френският президент Еманюел Макрон ще разговаря с българските лидери относно свободното движение на работна ръка. \r\n***\r\nДрач. Министър-председателите на държавите от Западните Балкани ще проведат неформална среща, за да обсъдят регионалното сътрудничество в икономиката и търговията. \r\n***\r\nМосква. В Москва ще се състои протест срещу увеличаващия се правителствен контрол върху интернет. \r\n*** \r\nТунис. Лидерът на опозиционната в Турция Републиканска народна партия ще проведе специален „конгрес на справедливостта“ във връзка с нарушенията, извършени от президента Реджеп Тайип Ердоган.", "date": "2017.08.26", "title": "Предстоящи международни събития за 26 август /Агенция „Фокус“/"}
{"url": "http://www.focus-news.net/news/2017/08/26/2429265/denyat-26-avgust-v-balgarskata-istoriya.html", "text": "През 1867 г. в периода 22 - 26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене”. Две години по-късно, 1869 г. - Васил Левски се прехвърля във Влашко през Никопол и Турну Мъгуреле. 1877 г. - боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход. 1886 г. - княз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров.  През 1916 г. в хода на Първата световна война настъпателните действия на Българската армия на Солунския фронт са преустановени и войските преминават към позиционни действия. През 1922 г. в България е обнародван Закон за подпомагане на розопроизводството, а през 1923 г. – в Прага Йордан Цицонков (Асен Николов) от ВМРО застрелва Райко Даскалов. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор.\r\n1926 г. - българската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа. На 26 август са родени: Ванче Михайлов, участник в националнореволюционното движение на македонските българи, художникът Александър Жендов, композиторът Лазар Николов...\r\n2005 г.\r\nНародното събрание излъчва наблюдатели в Европейския парламент. Те са 18 – 6 от Коалиция за България, 4 от НДСВ, 3 от ДПС, 2 от ОДС, по един наблюдател излъчват коалиция “Атака”, ДСБ и БНС. В текста на Закона е заложено периодично да информират парламента.\r\n2003 г.\r\nАрхеолози откриват следи от най-старата металургия в Европа при разкопки край димитровградското село Ябълково. Находката представлява парче от медна шлака и датира от шестото хилядолетие преди Христа. Сред другите открити от археолозите предмети има уникален съд във формата на бик, предмет, в който вероятно са били съхранявани опиати, амулети, богата колекция от каменни сечива.\r\n2000 г.\r\nНа връх Рожен в Родопите от 26 до 27 август се провежда събор, на който президентът Петър Стоянов кани българи в чужбина на разговор за бъдещето на България.\r\n1996 г.\r\nВърховният съд отменя присъдата на Народния съд по дело № 1 от 1 февруари 1945 г., по която са осъдени на смърт царските регенти, министри и съветници.\r\n1994 г.\r\nПрезидентът Желю Желев прави изявление във връзка с отказа си да оглави обществен комитет за честване на 50-годишнината от 9 септември 1944 г. Мотивът му е, че тогава законното българско правителство е свалено с преврат и с чужда помощ.\r\n1990 г.\r\nПодпален е Партийният дом на БСП в центъра на София.\r\nПожарът започва след предупреждение на Пламен Станчев - член на движение \"Инициатива за гражданско недоволство\", че ще се самозапали, ако от Партийния дом не се махне петолъчката - символ на чужда държава. Преговорите на поета Радой Ралин и депутата Йосиф Петров на площада с него са безрезултатни. Председателят на КТ \"Подкрепа\" д-р Константин Тренчев дава ултиматум до един час знамето и петолъчката да бъдат свалени, в противен случай сградата ще бъде щурмувана. В 21,30 ч. събралите се хора с крясъци и закани се втурват към входа на клуба на БСП. Радио София излъчва призив на президента Желю Желев до всички политически сили за въздържане от насилие. Към полунощ целият партиен дом е обхванат от пламъци. Долните етажи са опожарени. Напълно опожарени са 40 помещения. Изцяло е унищожено и разграбено имущество в 94 помещения. Жертви няма.\r\n1971 г.\r\nБългария и Румъния подписват протокол за разширяване на икономическото и научно- техническото сътрудничество до 1975 г.\r\n1978 г.\r\nВ метрото в Париж е извършен опит за покушение върху журналиста Владимир Костов. До 1977 г. Костов е офицер от Държавна сигурност, но през същата година търси политическо убежище във Франция. От 1978 г. е коментатор в българската програма на Радио \"Свободна Европа\". Впоследствие се установява, че при опита за покушение срещу него е използвана малка сачма с отровата рицин, с каквато след броени дни е убит друг български емигрант - Георги Марков.\r\n1977 г.\r\nТодор Живков изпраща докладна записка до Политбюро на ЦК на БКП за усъвършенстване на организацията на труда и плановото ръководство на икономиката.\r\n1966 г.\r\nОт 26 август до 1 септември в София се провежда Първи международен конгрес по балканистика с участието на над 1 170 учени.\r\n1950 г.\r\nЗавършва вторият съдебен процес срещу стопански дейци, обвинени в \"саботажи\" и \"вредителство\". Седем от тях са бивши заместник-министри (един от тях - Боню Петровски, който е бивш заместник-министър на външната търговия, получава доживотна присъда), а петима са директори на държавни стопански обединения.\r\n1947 г.\r\nВеликото народно събрание приема Закон за забрана и разтурване на БЗНС “Никола Петков” и на Земеделския младежки съюз към него. Разтуря се парламентарната група на съюза и имуществата на двете организации се конфискуват. В чл. 5 се предвижда, че \"който опита да възстанови под каквато и да е форма организациите\", се наказва по Наредбата-закон за защита на народната власт.\r\n1926 г.\r\nБългарската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа.\r\nДочо Михайлов (Д. М. Драганов) е политически деец, един от ръководителите на добруджанското националноосвободително движение. Роден е на 29 октомври 1895 г. в с. Бабук, Силистренско. Завършва гимназия в Свищов. Участва в Първата световна война (1914–1918 г.), по време на Войнишкото въстание (1918 г.) е избран за председател на войнишки революционен комитет. След войната става учител в с. Ходжакьой (днес Нова Попина), Силистренско. Член е на Румънската комунистическа партия, съдейства за възстановяването на Окръжния комитет на Румънската КП в Силистра и става негов секретар. През 1920 г. е изпратен в Одеса, където завършва курс за пропагандисти. След една година се завръща в България и се установява във Варна. Там заедно с Д. Дончев работи за създаването на Вътрешната добруджанска революционна организация (ВДРО). На учредителния и конгрес през 1923 г. е избран за член на ЦК на организацията и за гл. войвода на четите в Южна Добруджа. Участва в подготовката на Септемврийското въстание (1923 г.) и ръководи бойна група при щурма на казармите във Варна. След разгрома на въстанието продължава да работи за укрепването на добруджанското революционно движение. През 1924 г. е избран за член на Висшия съвет на ВДРО. През 1925 г. взема активно участие в изграждането на Добруджанската революционна организация (ДРО). Загива на 26 август 1926 г. в сражение с полицията при с. Дживел (днес Никола Козлево), Шуменско.\r\n1923 г.\r\nВ Прага Йордан Цицонков (Асен Николов) от ВМРО застрелва Райко Даскалов, деец на БЗНС. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор.\r\nУмира Райко Даскалов - политически и държавен деец, един от ръководителите на Българския земеделски народен съюз. Роден е на 9 декември 1886 г. в гр. Бяла черква, Великотърновско. Завършва Търговска гимназия в Свищов, Школата за запасни офицери в София и финансови науки - в Берлин. През 1913 г. влиза в редовете на БЗНС и се отдава на активна съюзна дейност. Във връзка с т. нар. Деклозиерова афера, чрез която съглашенските сили се опитват да привлекат България на своя страна в избухналата през 1914 г. Първа световна война, Даскалов е осъден и през 1916 г. върнат от фронта и е затворен в Софийския централен затвор, където остава до есента на 1918 г. Пуснат е на свобода след избухването на Войнишкото въстание (1918 г.). Той е изпратен заедно с други министри и депутати при въстаналите войници със задача да ги уговорят да спрат настъплението си към София. Делегацията стига до Кюстендил. Виждайки безизходността на положението, Райко Даскалов се отделя от делегацията и се отправя за Радомир, където след полученото от Ал. Стамболийски предварително съгласие прокламира Радомирската република (27 септември 1918 г.). Става главнокомандващ на въстаническите войски и поема ръководството на по-нататъшното им настъпление към столицата. В хода на въстанието проявява колебание и нерешителност, което довежда и до неговото бързо потушаване. След поражението на въстанието преминава в лагера на съглашенските войски в Солун. Амнистиран е през декември 1918 г., след което се завръща в страната и се включва активно в дейността на БЗНС. Избран е за член на неговия Управителен съвет и на Постоянното му присъствие. Заедно с Ал. Стамболийски застава начело на лявото течение в съюза, което взема връх в организацията. Избиран е за депутат в XVIII и XIX Народно събрание. Участва и в двата кабинета на Александър Стамболийски като министър на земеделието и държавните имоти (октомври 1919 - май 1922 г.), министър на търговията, промишлеността и труда (май 1920 - януари 1922 г.) и министър на вътрешните работи и народното здраве (януари 1922 - февруари 1923 г.). Има големи заслуги в разработването на най-важните реформи на земеделското правителство - за трудовата повинност и трудовата поземлена собственост. Инициатор е за създаването на Оранжевата гвардия и председател на конгреса на цвеклопроизводителите в Търново (септември 1922 г.), по време на който е разгромена акцията на Конституционния блок, насочена към свалянето на земеделското правителство. След изваждането му от кабинета през февруари 1923 г. е изпратен за български пълномощен министър в Прага, където получава и известието за държавния преврат на 9 юни 1923 г. Предприема незабавни дипломатически стъпки за спасяване на събореното земеделско правителство, но без успех. По негова инициатива се създава Задгранично представителство на БЗНС в Прага и се пристъпва към издаване на печатния му орган в. \"Земеделско знаме\" (август 1923 г.). Скоро след това пада убит от наемен убиец, изпратен специално в Прага от сговористкото правителство.\r\n1922 г.\r\nВ България е обнародван Закон за подпомагане на розопроизводството\r\n1916 г.\r\nВ хода на Първата световна война настъпателните действия на Българската армия на Солунския фронт са преустановени и войските преминават към позиционни действия.\r\n1886 г.\r\nКняз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров.\r\nКняз Александър I Батенберг управлява в периода 1879 г. – 1886 г. Племенникът на руската императрица е роден във Верона, Италия на 5 април 1857 г. Батенберг участва като доброволец в Руско-турската освободителна война през 1877-1878 г. 22- годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Но този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей.\r\n1877 г.\r\nВ хода на Руско-турската освободителна война боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход.\r\nВойната между Русия и Османската империя довежда до освобождаването на по-голямата част от българския народ от османско иго и до възстановяването на българската държава. Войната е предизвикана от подема на националноосвободителните движения на Балканите (въстанието в Босна и Херцеговина – 1875 - 1878 г., с което започва т. нар. Източна криза, Старозагорското въстание – 1875 г. и Априлското въстание – 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853 - 1856).\r\n1869 г.\r\nВасил Левски се прехвърля във Влашко през Никопол и Турну Мъгуреле.\r\n1867 г.\r\nВ периода 22-26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене” (където вероятно е имало и хан).\r\nПанайот Иванов Хитов е деец на националноосвободителното движение, спомагателен член на Българската академия на науките (БАН). Роден е през 1830 г в Сливен. През 1858 г. се присъединява към хайдушката дружина на Георги Трънкин, като след смъртта на войводата сам я оглавява. Под въздействието на Георги Стойков (Сава) Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Георги Стойков (Сава) Раковски Върховно народно българско тайно гражданско началство. Ръководи чета, която през април 1867 г. преминава река Дунав и навлиза в България. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на Българския революционен централен комитет (БРЦК) (април-май 1872 г.) е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война (1876 г.) ръководи голяма чета. През Руско-турската освободителна война (1877-1878 г.) организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението (1885 г.) в Сливен. Участва в Сръбско-българската война (1885 г.). След войната се установява да живее в Русе. Развива активна обществена дейност – депутат в VI Народно събрание (1890-1892 г.), председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". Умира на 22 февруари 1918 г.\r\nИван Попхристов Кършовски е деец на националноосвободителното движение. Роден е на 12 август 1839 г. в гр. Елена. Образование получава в родния си град и в Свищов. Включва се в националнореволюционната борба под влияние на Георги Стойков (Сава) Раковски. Участва в Дядо-Николовото въстание (1856 г.), след което учителства в различни градове – Елена, Елхово, Добрич и др. От 1861 г. до 1878 г. е емигрант във Влашко и в Сърбия. Като участник в Първата българска легия (1862 г.) се сближава с Васил Левски и Панайот Хитов. През 1867 г. влиза в четата на Панайот Хитов, след което участва и във Втората българска легия (1868 г.). През 1876 г. подпомага образуването на четата на Христо Ботев, в която постъпва брат му Йордан. След Освобождението работи като журналист и се занимава с активна обществена дейност. Участва като депутат в работата на Учредителното събрание (1879 г.), става близък другар и съмишленик на Стефан Стамболов и пр. Умира на 1 март 1914 г.На тази дата са родени:\r\n1939 г.\r\nРоден е актьорът Тодор Колев, създал едни от най-убедителните и зрели образи на ексцентрици в българското кино. Филмография: “Няма нищо по-хубаво от лошото време” (1971 г.), “Козият рог” (1972 г.), “Иван Кондарев” (1974 г.), “Последният ерген” (1974 г.), “Началото на деня” (1975 г.), “Топло” (1978 г.), “Двойникът” (1980 г.), “Неочаквана ваканция” (1981 г.), “Някъде пее авлига” (1982 г.), “Господин за един ден” (1983 г.), “Опасен чар” (ТВ, 1984 г.), “Смъртта може да почака” (1985 г.), “Човек на паважа” (1987 г.), “Поверие за белия вятър” (1990 г.), “Бина” (ТВ, 1991 г.), “Испанска муха” (1997 г.). Участва активно в ТВ шоупрограми - “Добър ден, довиждане!” (1979 г.), “На гости у Константин Коцев” (1980 г.), “Ретро буфофест” (1983 г.), в постановки на ТВ театър - “Над морското равнище” (1977 г.), “Мадам Сан Жен” (1986 г.) и др. От началото на 1995 г. е автор и водещ на ТВ шоу “Как ще ги стигнем… с Тодор Колев”, което по-късно преминава във “Вход свободен” (1998-1999 г.). Доцент е в НАТФИЗ. Изявява се и като певец. Албуми: “Тодор Колев” (1983 г.), “Немам нерви” (1990 г.), “Фалшив герой” (1995 г.), “The Best” (1999 г.), “Най-доброто от Тодор Колев.” (2002 г.). Автор е на автобиографичната книга “Варненското софиянче от Шумен: житие и страдание грешнаго Тодора” (1999 г.) и др.\r\n1922 г.\r\nРоден е Лазар Костов Николов - български композитор. През 1946 г. завършва Музикалната академия, специалност \"Пиано\" при проф. Д. Ненов и \"Композиция\" при проф. П. Владигеров. Преподава в СМУ, София, работи в БНР и в НАТФИЗ. Професор е в Музикалната академия \"П. Владигеров\" по четене на партитури. В периода 1994-1999 г. е председател на Съюза на българските композитори (СБК). Носител е на награда на СБК и на Международната академия за изкуства в Париж; удостоен е с ордени \"Св. св. Кирил и Методий\" и \"Република България\". Автор е на творбите: \"Прикованият Прометей\", камерна опера оратория по Есхил; \"Чичовци\", комична опера по Ив. Вазов; 5 симфонии; \"Концерт за пиано и оркестър 1 и 2\", \"Концерт за цигулка и оркестър\", \"Концертино за виолончело и оркестър\", творби за камерен оркестър, вокално-инструментални творби, камерна музика (цикъл \"Метаморфози\" за различни инструменти), на хорова, филмова и театрална музика.\r\n1901 г.\r\nРоден е художникът Александър Жендов (1901 - 1953). Илюстратор и карикатурист, автор на разкази и фейлетони. Следва в Художествената академия в София в годините между 1923 г. и 1925 г. Учи графика и декоративно изкуство в Германия от 1925 г. до 1927 г. През 1930 г. завършва Висшия художествено-технически институт в Москва. В България той е един от създателите и ръководителите на Съюза на трудово-борческите писатели. Сътрудничи на всички леви издания, редактира в. \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Христо Смирненски. Автор е на творбите: \"Албум от репродукции\" (1959), \"Антихрист. Илюстрации от автора\" (1962), \"Разкази и фейлетони\" (1963). Умира на 29 октомври 1953 г. в София.\r\n 1896 г.\r\nРоден е Иван (Ванче, Ванчо) Михайлов - участник в националнореволюционното движение на македонските българи, един от ръководните дейци на Вътрешната македонска революционна организация. Първоначално учи в София и Солун, след което завършва сръбска гимназия в Скопие. Още като ученик се включва в борбата на своите сънародници за освобождението им от турска, а после и от сръбска и гръцка власт. След края на Първата световна война (1914-1918 г.) записва право в Софийския университет \"Св. Климент Охридски\" и участва в основаването на студентското дружество \"Вардар\". Активно участва и в живота на възстановената ВМРО. Той е близък сподвижник и доверено лице на Тодор Александров. След убийството на Тодор Александров (август 1924 г.) е включен в състава на ЦК и скоро се налага като фактически ръководител на организацията. По негово нареждане се извършва ликвидирането на редица дейци на ВМРО, сред които П. Михайлов, ген. Ал. Протогеров и др. След разцеплението на организацията през лятото на 1928 г. оглавява течението, подкрепяно от тогавашния министър-председател Андрей Ляпчев и военния министър ген. Ив. Вълков, във външната си политика ориентирано към сближение с фашистка Италия. Забраната на ВМРО от режима на деветнадесетомайците (1934 г.) го принуждава да премине в нелегалност, а не много след това и да емигрира заедно със съпругата. Първоначално се установява в Турция, после живее в някои европейски страни. Годините на Втората световна война (1939-1945 г.) прекарва в обкръжението на хърватския поглавник Анте Павелич. В началото на септември 1944 г. е прехвърлен с немски самолет в Скопие с цел да образува правителство, подкрепяно от хитлеристите, но не успява. След Втората световна война се установява трайно в Италия, откъдето направлява дейността на македонските патриотични организации в САЩ и Канада. Като участник в националнореволюционното движение и като ръководен деец на ВМРО Михайлов до края на живота си се придържа към схващането за българската етническа принадлежност на славянското население в Македония. След като застава начело на ВМРО, издига лозунга за независима Македония не вече като тактика, а като стратегия на възглавяваната от него организация. Умира на 5 септември 1990 г. в Италия.На тази дата умират:\r\n1925 г.\r\nУмира Филип Симидов (1852 - 1925) - историограф, участник в националноосвободителното движение, журналист, публицист. Роден е на 25 май 1852 г. във Велико Търново. Учи в класното училище в родния си град. Като ученик в Земеделското училище в Букурещ установява контакт с българската революционна емиграция в Румъния. Участва в подготовката на Априлското въстание (1876). По време на Руско-турската освободителна война (1877 - 1878) подпомага руските войски като разузнавач. След Освобождението заема административни длъжности в редица градове, служи като училищен инспектор и други. През 1890 г. открива своя фабрика за производство на червен восък и мастило, която обаче скоро след това фалира. Депутат в Народното събрание. Като журналист участва в редактирането на последния Ботев вестник \"Нова България\" (1876 - 1877), автор е на стихове и мемоарни съчинения.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.26", "title": "Денят 26 август в българската история"}
{"url": "http://www.focus-news.net/news/2017/08/26/2429266/api-vavezhdat-se-ogranicheniya-v-dvizhenieto-po-pat-i-5-gabrovo-shipka-kazanlak-vav-vrazka-s-otbelyazvaneto-na-140-godini-ot-shipchenskata-epopeya.html", "text": "Днес, от 9.00 часа до 22.00 часа, за честванията на 140-ата годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от пресцентъра на Агенция \"Пътна инфраструктура\". Транзитният трафик ще се пренасочва по път II-55 Проход на Републиката, както следва:\r\n- за пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас;\r\n- за пътуващите от Южна към Северна България през Гурково - Проход на Републиката - Дебелец за Велико Търново и Русе.\r\nЛокалният трафик и идващите от запад превозни средства ще бъдат пренасочвани за Габрово през с. Поповци и с. Донино, обходния път на град Трявна – с. Белица – с. Вонеща вода – Проход на Републиката и обратно.\r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6).\r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт.", "date": "2017.08.26", "title": "АПИ: Въвеждат се ограничения в движението по път I-5 Габрово - Шипка - Казанлък във връзка с отбелязването на 140 години от Шипченската епопея"}
{"url": "http://www.focus-news.net/news/2017/08/26/2429267/afp-uraganat-harvi-katsna-v-teksas.html", "text": "Ураганът „Харви“ пристигна на брега на Тексаския залив. Според американските метеоролози той може да причини „катастрофално наводняване, тъй като предизвика проливни дъждове, придружени от гигантска буря, предаде AFP.\r\n“Харви“, който е от 4-та категория е кацнал на брега около 10 вечерта (5:00 българско време), близо до град Рокпорт, като скоростта на вятъра е била около 215 километра в час, според Националния център за урагани на САЩ.\r\nПревод и редакция:", "date": "2017.08.26", "title": "AFP: Ураганът „Харви“ кацна в Тексас"}
{"url": "http://www.focus-news.net/news/2017/08/26/2429268/sofiya-razkriva-se-dvuposochna-spirka-po-marshruta-na-avtobus-66.html", "text": "Разкрива се двупосочна спирка по маршрута на автобус №66. Това съобщиха от пресцентъра на Столична община. От 26 август 2017 г. се разкрива двупосочна спирка „Заслон бай Кръстьо“ по маршрута на автобусна линия №66 при подхода към междинна лифтова станция съответно: \r\n- с код 2699 в посока хотел „Морени“; \r\n- с код 2698 в посока Зоопарка.", "date": "2017.08.26", "title": "София: Разкрива се двупосочна спирка по маршрута на автобус №66"}
{"url": "http://www.focus-news.net/news/2017/08/26/2429269/veliko-tarnovo-zatvarya-se-tsyalostno-ulitsa-vasil-levski-zaradi-dovarshvaneto-na-patnata-markirovka.html", "text": "Главната улица „Васил Левски“ във Велико Търново ще бъде затворена през уикенда заради довършването на пътната маркировка. Това съобщиха от пресцентъра на Община Велико Търново. Движението ще бъде ограничено от 7.00 до 17.00 часа във всеки от двата дни (събота и неделя). Това важи и за градските автобуси. В централната част на Велико Търново те ще се движат по улиците „Христо Ботев”, „Седми юли” и „Бачо Киро”. Спирките до МДТ „Константин Кисимов” и срещу Общината няма да бъдат обслужвани.\r\nПри полагането на надлъжната хоризонтална маркировка се използва по-дълготрайна пластична боя, чието нанасяне се извършва ръчно. Разчертаването обхваща осевите линии на платната и лентите за движение, указателните стрелки за посоките, локациите за спиране на автобусите от обществения транспорт. \r\nЗоните за паркиране и престой също следва да бъдат освободени от автомобили, докато трае временната организация. При необходимост и по преценка на органите на МВР, последните могат да ограничат или спрат движението и извън посочените времеви периоди.\r\nУлица „Васил Левски“ бе цялостно преасфалтирана в началото на месеца. Положена бе нова настилка с обща площ над 5900 кв. м.", "date": "2017.08.26", "title": "Велико Търново: Затваря се цялостно улица „Васил Левски” заради довършването на пътната маркировка"}
{"url": "http://www.focus-news.net/news/2017/08/26/2429270/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. От 8.00 до 14.00 часа днес се забранява престоят и паркирането на пътни превозни средства, с изключение на колите на снимачния екип на ул. „Цар Шишман”, между ул. Ген. Гурко” и ул. „Иван Вазов”.", "date": "2017.08.26", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/26/2429271/denyat-26-avgust-v-svetovnata-istoriya.html", "text": "През 1812 г. се състои  битката край с. Бородино по време на войната между Франция и Русия (1812 г.). 1847 г. - обявена е независимостта на Либерия. Президент на държавата е Джоузеф Робъртс. 1916 г. - Румъния се включва в Първата световна война на страната на Съглашението. Срещу нея обаче незабавно се отправят обединените сили на Германия, Австро-Унгария, Турция и България и за кратко време тя е принудена да капитулира. На 26 август е роден мореплавателят Христофор Колумб.На тази дата умира Йохан Франц Енке – германски астроном.\r\n2016 г.\r\nОсем турски полицаи са убити и 40 са ранени при бомбена атака над полицейски контролно-пропускателен пункт в град Цизре.\r\n2015 г.\r\nВ Дамаск Русия и Сирия подписват споразумение за безсрочно военното присъствие на руските въоръжени сили в страната.\r\n2014 г.\r\nПри престрелка между граничари на Киргизия и Таджикистан са ранени няколко човека.\r\n2011 г.\r\nМинистър председателят на Япония Наото Кан подаде оставка като лидер на Демократическата партия на Япония поради насрочените избори за ново ръководство на партията които ще се проведат на 29 август. На 12 юли Наото Кан обяви, че Япония ще се откаже от производството на атомна енергия. В настоящият момент от 54 реактора в Япония работят само 19.\r\n2006 г.\r\nСтраните от ЕС постигат съгласие за участието си в мироопазващата мисия на ООН в Ливан. Общата численост на войските, които Европа решава да изпрати в Близкия Изток е 6 900 души.\r\n2001 г.\r\nОфициално е обявено обвинението \"престъпления срещу човечеството\" срещу Алберто Фухимори президент на Перу от 10 юни 1990 г. до 20 ноември 2000 г. Националният конгрес (парламент) на Перу обвинява Фухимори в престъпления срещу човечеството заради масовите убийства на симпатизанти на крайнолеви партизани, извършени през 1991 г. и 1992 г. по негова заповед от \"ескадроните на смъртта\". На 21 ноември 2000 г. по време на посещението си в Япония Фухимори обявява, че подава оставка от поста президент на Перу и за решението си да остане там (като етнически японец той има японско гражданство). Оставката е свързана със скандала около Владимиро Мотесинос, замесен заедно с президента в пране на пари, нелегална търговия с наркотици и оръжие. На 3 август 2001 г. е издадена международна заповед за арестуването му. На 14 юни 2002 г. правителството на Перу одобрява молба за екстрадирането на Фухимори. На 8 март 2003 г. ИНТЕРПОЛ издава заповед за арестуването му, на 26 март 2003 г. го обявява за международно издирване. На 7 ноември 2005 г. Фухимори е арестуван в Чили.\r\n1936 г.\r\nПодписан е Англо-египетски договор, с който Великобритания формално прекратява окупацията на Египет (от 13 септември 1882 г.).\r\n1883 г.\r\nИзригва вулканът Кракатау в Индонезия. Това е най-силното вулканично изригване, известно в историята. Загиват над 200 000 души. Взривовете се чуват на разстояние 4000 км. Изхвърлените газове и пепел замърсяват цялата земна атмосфера.\r\n1847 г.\r\nОбявена е независимостта на Либерия. Президент на държавата е Джоузеф Робъртс.\r\nРепублика Либерия е държава в Западна Африка с териториална площ от 111 369 кв. км и население около 2 600 000 жители. Столицата на държавата е Монровия. Законодателен орган е двукамарен парламент. Начело на правителството и държавата стои президент. Административно Либерия е разделена на 9 графства и 6 територии.\r\nКрайбрежието на Либерия е открито от португалците през XV в. От 1822 г. Либерия е американско колонизационно дружество, където се заселват освободени роби и негри от САЩ. През 1837 г. започва обединението на отделните поселища на федеративни начала. През 1980 г. в Либерия е извършен държавен преврат. В края на 1989 г. в страната избухва гражданска война, която довежда до масови репресии над мирното население, глад и огромен срив на икономиката. Десетки хиляди са принудени да напуснат домовете си. С цел прекратяване на кръвопролитията, през месец август 1990 г., с решението на Икономическата общност на страните от Западна Африка, в Либерия влизат чуждестранни въоръжени сили. През септември 1993 г. е учредена Мисия от наблюдатели на ООН. Постигнато е мирно споразумение между враждуващите групировки. Либерия е член на Организацията за африканското единство от 1963 г. и на ООН от 1945 г.\r\n1789 г.\r\nУчредителното събрание на Франция приема \"Декларация за правата на човека и гражданина\". Декларацията утвърждава свободата и равнопоставеността на личността, произлизането на властта от народа и дефинира свободата като \"...възможност да се прави всичко онова, което не нанася вреда на някой друг\".\r\n1346 г.\r\nАнглийската армия на крал Едуард ІІІ разбива французите при Креси. Това е едно от най-важните сражения в първия етап на Стогодишната война.\r\n1071 г.\r\nВ решителната битка при Манцикерт (Мала Азия) войските на селджукските турци нанасят тежко поражение на византийската армия, начело с император Роман ІV Диоген.На тази дата са родени:\r\n1880 г.\r\nРоден е френският поет Гийом Аполинер (1880 - 1918). Създател на термина \"сюрреализъм\". Автор на \"Алкохоли\".\r\n1873 г.\r\nРоден е американският радиоинженер Ли Форест (1873 - 1961). Завършва Йейлския университет, ръководи редица радиотехнически предприятия в САЩ. Изобретява триелектродната лампа (триод) (1906 г., патент от 1907 г.) и създава лампов детектор и усилвател. Разработва система за радиотелеграфни съобщения, приета в армията и флота на САЩ. Работи в областта на радиотелефонията; осъществява първите музикални предавания по проводници (1910). Създава система за звукозапис, наречена “фонофилм” (1916). Автор е на много изобретения в областта на радиотехниката и звуковото кино. Умира на 30 юни 1961 г. в Холивуд.\r\n1743 г.\r\nРоден е френският химик Антоан-Лоран Лавоазие (1743 - 1794). От 1768 г. е член и впоследствие - от 1785 г., председател на Парижката Академия на науките. Един от създателите на модерната химия, основана върху закона за съхранението на материята и на термохимията. Определя състава на въздуха и открива ролята на кислорода при дишането и при горенето. Участва в научната комисия, натоварена да изработи метрична система. Автор е на класическия курс \"Начален учебник по химия\" (1789). Осъден е на смърт по време на Великата френска революция и е гилотиниран в Париж на 8 май 1794 г. Реабилитиран е през 1796 г. Автор е на трудовете: \"Върху потенето на животните\", \"Върху естеството на водата\", \"Опити с диаманта\", \"Върху горенето на фосфора и на сярата\", \"Върху въглеокиса\", \"Опити върху платината\", \"Опити върху етера\" и др.\r\n1740 г.\r\nРоден е Жозеф-Мишел Монголфие (1740 - 1810). Френски изобретател, построил и демонстрирал заедно със своя брат Жак-Етиен първия балон, пълен с горещ въздух.\r\n1676 г.\r\nРоден е Робърт Уолпоул (1676 - 1745) - първият министър-председател на Великобритания.\r\n1451 г.\r\nРоден е мореплавателят Христофор Колумб (1451 - 1506). През 1492 г. в търсене на западния път към Индия, достига бреговете на Америка. До края на живота си през 1506 г. Колумб смята, че е достигнал Азия.На тази дата умират:\r\n1929 г.\r\nУмира опернят певец Иван Вульпе(1876 - 1929). Роден е на 1 септември 1876 г. в Болград. Завършва гимназия в родния си град, след това Московската консерватория (солово пеене). Преподава в Музикалното училище в Иркутск (Сибир). Установява се в България през 1908 г. Заедно със Ст. Михайлов и Д. Казаков основава Оперната дружба, от която по-късно е създадена Народната опера, в която Иван Вульпе пее до 1926 г. От 1912 г. почти до края на живота си преподава в Музикалното училище (по-късно Академия). Изпълнява ролите на Мефистофел (\"Фауст\"), Марсел (\"Хугеноти\"), Радамес (\"Аида\"). Участва и в множество други опери.\r\n1921 г.\r\nГерманският политик Матиас Ерцбергер (1875 - 1921) е убит от офицери националисти. Роден е на 20 септември 1875 г. в Бутенхаузен. През 1903 г. е избран в Райхстага от партията на центъра и скоро се превръща в лидер на нейното ляво криво. След обрата в световната политика в края на 1916-1917 г., когато загубва надежда за победа на Германия във войната, Ерцбергер е един от първите, които се обявяват за подписването на компромисен мир. Инициатор е на т. нар. \"мирна резолюция\" от Райхстага през юли 1917 г., изискваща от правителството сключването на \"мир по съглашение\". Министър без портфейл в правителството на Макс Баденски (3 октомври - 9 ноември 1918 г.). На 11 ноември 1918 г. като ръководител на германската делегация подписва Компиенското примирие. Във Ваймарското национално събрание се обявява за приемане на Версайския мирен договор. Критикуван е от страна на представителите на крайно милитаристичните кръгове. В периода 1919-1920 г. е министър на финансите; провежда финансова реформа.\r\n1865 г.\r\nУмира Йохан Франц Енке – германски астроном. Роден е на 23 септември 1791 г. в Хамбург. Завършва Гьотингенския университет. От 1816 г. работи в обсерваторията в Гота. През 1825-1863 г. е директор на Берлинската обсерватория. От 1828 г. до 1863 г. е издател на Берлинския астрономичен ежегодник. Изследва движенията на кометите през 1818 г., при които открива ускорение на средното движение за период от 100 години. Определя значението на слънчевия паралакс от наблюдение върху пътя на Венера по слънчевия диск.\r\n1723 г.\r\nУмира холандският естественик Антони ван Льовенхук (1632 - 1723). Създател на микроскопията. Пръв описва еритроцитите и движението на кръвта в капилярите, открива сперматозоидите.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.26", "title": "Денят 26 август в световната история"}
{"url": "http://www.focus-news.net/news/2017/08/26/2429272/21-tvmakedoniya-sreshtata-nikola-dimitrov-ivitsa-dachich.html", "text": "Външният министър на Македония Никола Димитров се срещна със сръбския си колега Ивица Дачич, за да обсъдят какви мерки трябва да бъдат предприети за излизането от дипломатическата криза, в която се забъркаха двете страни предаде македонската телеизия „21 ТВ“.\r\n„Това беше изненада за нас. Първо, още не знаем какво се е случило. И ако искаме да направим едно нещо в региона, това е нова Македония, родена след 27 април, тя е твърдо убедена, че иска да върви напред, но не можем да вървим сами, няма логика да отидем сами, време е да се премести целия регион напред“, съобщи Димитров.\r\n„Посочих на моя колега констатациите на нашите закони за сигурността, те не засягат правителството, а само секторите на сигурността. Дали това е чрез включване на чуждестранен фактор, не е нашата идея да говорим. Тоест, нека не бъдем съпътстващи щети на глобалните политически международни отношения. Сърбия не иска да бъде обвинявана за нещо, което тя никога не е направила срещу Македония“, изтъкна Дачич.\r\nПревод и редакция:", "date": "2017.08.26", "title": "„21 ТВ“(Македония): Срещата Никола Димитров – Ивица Дачич"}
{"url": "http://www.focus-news.net/news/2017/08/26/2429273/stara-zagora-blizo-4-000-izpalniteli-shte-uchastvat-v-natsionalniya-trakiyski-folkloren-sabor-bogorodichna-stapka-koyto-shte-se-provede-v-selo-starozagorski-bani.html", "text": "Близо 4 000 участници от над 60 по-близки и по-далечни общини в България - Силистра, Кнежа, Девня, Добрич, Смолян, Стражица, Гоце Делчев, Белослав, София, Генерал Тошево, Горна Оряховица, Харманли, Кърджали и др. ще вземат участие на Старозагорските бани на Дванадесетото издание на националния тракийски фолклорен събор „Богородична стъпка“, съобщиха от пресцентъра на Община Стара Загора. Събитието, което ще се проведе на три сцени, днес и утре (27 август), е посветено на 50-годишнината от обявяването на населеното място за курорт с национално значение и се очаква да бъде посетено и от още толкова гости от цялата страна.\r\nПрограмата и в двата дни на събора ще започва в 9.00 часа, като днес ще продължи до 18.30 часа, след което на първа сцена от 19.00 часа публиката ще се наслади на концерта на Общински фолклорен ансамбъл „Загоре“ и гайдарски състав „Приятели“ с ръководител Николай Балабанов. Традиционната демонстрация на нестинарски танц е от 21.00 часа, а последният автобус от Старозагорските бани за Стара Загора тръгва в 22.00 часа от центъра на курорта.\r\nЖурито, което ще оценя изпълнителите е в състав: доц. д-р Наталия Рашкова и доц. д-р Валентина Райчева, Институт за етнология и фолклористика с етнографски музей при БАН, Мария Градешлиева, директор на Националното училище за фолклорни изкуства „Филип Кутев“ Котел, акад. Крум Георгиев, член на Международната академия за традиционно изкуство, носител на световен Оскар за фолклор, акад. Кирил Тодоров – гл. худ. ръководител на Ансамбъл „Зорница“ и Христо Иванов – гл. худ. ръководител на Общински фолклорен ансамбъл „Загоре“. Ще бъдат присъдени 50 плакета за принос в съхраняване и популяризиране на традиционната ни култура. Най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество и Наградата на „Зонта клуб“ Стара Загора.\r\nАтрактивни демонстрации и апетитни дегустации от читалищата в Преславен, Малка Верея и Малко Кадиево, весели хоротеки, концерти на Общински духов оркестър и традиционни за бита обичаи и ритуали, ще могат да се видят в селския двор „Добра среща“ и в двата дни между 10.00 и 15.00 часа. \r\nРазвлечения има предвидени и за най-малките – творчески работилници и детски пленер, организирани от Центъра за подкрепа на личностното развитие и Регионалния исторически музей Стара Загора, както и демонстрации на древни обреди и умения от старинния бит на траки и прабългари на школата „Бага тур“. От Габрово ще гостува и Етнографския музей на открито „Етър“. Всеки може да запечата своите емоции от пребиваването си на подготвения от домакините фото кът.\r\nЗа желаещите да посетят природния феномен „Богородична стъпка“ организаторите предвиждат безплатен превоз, тръгващ от центъра на Старозагорските бани. \r\nТуристически информационен център Стара Загора подготвя томбола с награди, а сръчните майсторки от Тракийско дружество „Одринска епопея“ и самодейките от читалищата в Сулица, Лозен и Казанка ще приготвят вкусни ястия от характерната за региона кухня. Гостите ще бъдат почерпени и с ароматен билков чай и сладко ръжено кафе.\r\nНад 50 занаятчии от страната ще подредят свои щандове на „Улицата на занаятите“ с художествена керамика, икони от дърво и сувенири, ленени покривки, плетени изделия от хартия, минерали, детски плетива, накити от мъниста, пчелни продукти и др.\r\nСъборът се организира от Община Стара Загора, Съюз на Тракийските дружества в България, Тракийско дружество „Одринска епопея“ – Стара Загора, Кметство Старозагорски минерални бани, Общество за фолклор, НЧ „Христо Ботев - 1952“ Старозагорски минерални бани.\r\nНеговото официално откриване е от 11.00 часа днес на първа сцена.", "date": "2017.08.26", "title": "Стара Загора: Близо 4 000 изпълнители ще участват в Националния тракийски фолклорен събор „Богородична стъпка“, който ще се проведе в село Старозагорски бани"}
{"url": "http://www.focus-news.net/news/2017/08/26/2429274/sofiya-vavezhda-se-organizatsiya-na-dvizhenieto-za-provezhdaneto-na-maraton-po-planinsko-byagane.html", "text": "Въвежда се организация на движението за провеждане на маратон във връзка с провеждане на традиционното състезание по планинско бягане днес. Това съобщиха от пресцентъра на Столична община. Сборният пункт на участниците в състезанието по планинско бягане е на алеята при хотел „Хилтън”. Стартът на състезанието ще бъде даден в 9.00 часа на 26 август 2017 г. от сборния пункт по следния маршрут: през парка, пресича ул. „Бяла черква”, преминава по централната алея на Южен парк, пресича ул. „Хенрих Ибсен”, по ул. „Никола Крушкин-Чолака”, пресича Околовръстен път”, ул. „Чемшир” - кв. „Драгалевци”, навлиза в парк Витоша, по трасето на лифта „Бай Кръстьо”, горна лифтова станция „Голи връх”, Платото, финал на Черни връх. Столична дирекция на вътрешните работи осигурява охрана на мероприятието и постове за контрол и регулиране на движението на възловите кръстовища.", "date": "2017.08.26", "title": "София: Въвежда се организация на движението за провеждането на маратон по планинско бягане"}
{"url": "http://www.focus-news.net/news/2017/08/26/2429275/veliko-tarnovo-operata-selska-chest-i-baletat-delvata-shte-badat-predstaveni-na-halma-tsarevets.html", "text": "Държавна опера - Стара Загора ще представи днес, от 21.00 часа, в рамките на Летния сезон на българските оперни театри „Сцена на вековете 2017“ две едноактни творби – операта „Селска чест“ и балета „Делвата“ на италианските съвременници Пиетро Маскани и Алфредо Казела. Това съобщиха от пресцентъра на Община Велико Търново. Двете сицилиански истории ще оживеят на хълма Царевец във Велико Търново в една вечер. Спектаклите са дело на изцяло италиански творчески екип. Великолепието на сценичната визия и на костюмите е заслуга на именития италиански художник Салваторе Русо. Драматичната история в операта „Селска чест“ ще бъде представена в автентичната сицилианска атмосфера, костюмите са исторически верни на времето, в което се развива действието - края на 19-ти век. Майсторът – сценограф и костюмограф Салваторе Русо вписва в сценичната визия  архитектурните символи на Сицилия, използва типичните за региона битови съоръжения и атрибути, облича героите в характерни костюми с колоритни етно елементи. Режисьорът  Игнацио Окипинти съзнателно търси една различна и още по-въздействаща интерпретация на изпълнената с емоции и южняшки страсти драма. На 26 август операта „Селска чест“ ще дирижира главният диригент на Старозагорската опера Ивайло Кринчев. В ролята на Туриду за първи път гостува топ тенорът със световна кариера Зоран Тодорович. Сопраното Елена Баръмова ще се представи в ролята на Сантуца, а Ивайло Джуров ще е Алфио. Дългогодишният солист на Държавна опера - Стара Загора Евдокия Здравкова - Хорозова участва в ролята на Мама Лучия, а Петя Петрова ще бъде в ролята на очарователната Лола. Участват солисти, оркестър и хор на Държавна опера - Стара Загора. Диригент на хора Младен Станев.\r\nВ балетната постановка на „Делвата“ сицилианската картина е коренно противоположна като цветове и настроение. Алфредо Казела създава тази едноактна  танцова комедия през 1924 година. Композиторът сам не е предполагал, че балетът „Делвата“  ще му донесе толкова много успехи. В своята сюита, оп. 41 Казела използва много сицилиански фолклорни музикални елементи, дори включва тенорово соло на сицилиански диалект. Поучителната комична притча на Пирандело ще бъде разказана в танцова версия сред искрящи и бликащи от нюанси багри – в декорите, в костюмите, в хореографията. Зрителите ще се срещнат за първи път с „Делвата“ на Алфредо Казела през погледа на големия италиански хореограф Флавио Бенати. Декорите и костюмите са отново на родения в Сицилия Салваторе Руссо. Танцов театър, смесени танцови техники, пантомима в един наситен с комични ситуации спектакъл. Зад забавната и наивна наглед история прозира вечното мъдро послание на сицилианеца Луиджи Пирандело: Трябва да се мисли преди да се прави каквото и да е….\r\nВ балетния спектакъл „Делвата“ участват оркестър, солисти и кордебалет на Държавна опера-Стара Загора. В ролята на Нела ще дебютира Кремена Костова, а в ролята на нейния годеник ще ѝ партнира Даниел Тичков. Александър Желев ще бъде в ролята на Дон Лоло, а Петя Вънева ще пресъздаде колоритния образ на Дзи Дима. На диригентския пулт ще застане за първи път Владимир Бошнаков.", "date": "2017.08.26", "title": "Велико Търново: Операта „Селска чест“ и балетът „Делвата“ ще бъдат представени на хълма Царевец"}
{"url": "http://www.focus-news.net/news/2017/08/26/2429276/aleksandar-vuchich-badeshteto-ni-zavisi-ot-vzaimniya-dialog.html", "text": "Президентът на Сърбия Александър Вучич заяви, че „бъдещето на страната зависи, в голяма доза, от вътрешния диалог за Косово“. В своето изказване той посочи също, че „няма краен срок за завършването на вътрешния диалог, независимо от бъдещето ни, предаде белградското радио В92.\r\n„Никой не поставя крайни срокове, това е са глупости. Ние не сме поели ангажименти и най-вероятно няма да приемаме закони. Страхуваме се от бъдещето, от реалистичния и рационален подход. Ако има дори един процент шанс да се направи нещо и да се реши проблема, то аз ще се боря с цялата си сила. Не са поставени конкретни крайни срокове“, заяви сръбският президент.\r\nОсвен това, Вучич говори и за това „как ще изглежда вътрешния диалог. \r\n„Ще продължим да водим вътрешния диалог, ще има разговори в гражданския сектор и сред правителствените служби, Църквата, парламента, парламентарни комисии... Навсякъде, където можем да го обсъждаме. Този въпрос се отнася до всички нас, отчасти, понеже бъдещето ни зависи от него. Не се страхувам за икономическото бъдеще на Сърбия, но съм доста по-малко оптимистично настроен, от опонентите ми. Дали ще бъде прието нещо конкретно и какво, зависи от решението, което ни и дали ще можем да достигнем до консенсус в цялата страна. Не е възможност да бъде постигнат абсолютен консенсус, така че, ако повечето политически субекти достигнат до съгласие, то ние ще приемем предложенията“, каза Вучич.\r\nОсвен това, той посочи, че „чужденците не знаят и не разбират всичко“ и попита „как могат те да изоставят решенията си от преди девет години“ и „как могат да ги захвърлят, след като,  както казват те самите, се глезят от 20 години.“\r\nПревод и редакция:", "date": "2017.08.26", "title": "Александър Вучич: Бъдещето ни зависи от взаимния диалог"}
{"url": "http://www.focus-news.net/news/2017/08/26/2429277/komisar-toshko-barzilov-pbzn-s-okolo-400-dekara-se-e-razrasnal-pozharat-v-kresnenskoto-defile-prez-izminalata-nosht.html", "text": "С около 400 декара се е разраснал пожарът в Кресненското дефиле през изминалата нощ. Това каза за Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов за пожара, който вече трети ден бушува в Кресненското дефиле. „Продължават действията по ограничаването на пожара в района на Стара Кресна-Влахи-Ощава. На мястото в момента работят 30 пожарни автомобила, 150 пожарникари, 85 служители на българската армия, горски работници, служители на Регионалната дирекция по горите, Югозападното предприятие – 230 човека. Също така сме с готовност да включим два хеликоптера, които всеки момент ще бъдат повикани на място на най-критичните точки. Предприети са действия за ограничаване на фронтовете, по които се развива пожарът. Те са 3“, обясни комисар Бързилов. По думите му по периметъра се работи постоянно и не се дава възможност да бъде развит огънят, особено към населените места. \r\n„Няма загинали и пострадали хора към настоящия етап. Създадена е необходимата организация и взаимодействие между институциите. На този етап през нощта има малко разрастване на пожара – около 150-200 декара на единия участък, на другия също около 200 декара. Надалеч е, извън периметъра на къщите. Нещата са под контрол. Работи се постоянно с булдозери, правят се просеки, прокарват се пътища за придвижване на техниката“, допълни комисар Бързилов. Той увери, че няма никаква опасност за хората. „Евакуираните се върнаха по къщите си. Засега всичко е спокойно. Има специален режим, записват се кой влиза и кой излиза, но просто искаме да знаем колко души има и къде са, защото ако бъде застрашен животът им, да ги изведем“, каза още комисар Тошко Бързилов.\r\nЛюба АЛЕКСИЕВА", "date": "2017.08.26", "title": "Комисар Тошко Бързилов, ПБЗН: С около 400 декара се е разраснал пожарът в Кресненското дефиле през изминалата нощ"}
{"url": "http://www.focus-news.net/news/2017/08/26/2429278/treti-den-balgarskata-armiya-pomaga-v-pogasyavaneto-na-pozharite-v-stranata.html", "text": "Военнослужещи със специализирана техника продължават и днес да оказват помощ в гасенето на големия горски пожар в Кресненското дефиле над село Мечкул, община Симитли. Това съобщиха от пресцентъра на Министерство на отбраната. От 6.30 часа тази сутрин на терен действат 50 военнослужещи с 5 броя техника от военно формирование 54 060 – Благоевград и 37 военнослужещи с 6 бр. специализирана техника от състава на военно формирование 28 610 – София. \r\nДва хеликоптера Ми-17 от състава на ВВС от 7.00 часа са в готовност да се включиха в овладяване на огнената стихия. След анализ на обстановката ще бъде взето решение за тяхното използване.\r\nВ потушаването на нововъзникнал пожар в района на селата Филипово и Варник, област Хасково, от 07.00 часа се включиха 31 военнослужещи с 5 броя специализирана техника от състава на военно формирование 52 740 – Хасково.", "date": "2017.08.26", "title": "Трети ден Българската армия помага в погасяването на пожарите в страната"}
{"url": "http://www.focus-news.net/news/2017/08/26/2429279/albanian-daily-news-komisaryat-po-ugolemyavaneto-na-es-pristiga-v-duras-za-da-prisastva-na-neformalna-sreshta-na-vanshnite-ministri-na-zapadnite-balkani.html", "text": "Комисарят по европейска политика за съседство и преговори за разширяване Йоханес Хан ще пристигне в Дуръс днес, за да присъства на неформалната среща на страните от Западните Балкани, предаде албанската електронна агенция Albanian Daily News.\r\nФокусът на срещата ще падне върху ускоряването на въвеждането на задълженията, поети в Триест, на срещата на върха, през юли 2017 година, особено планът за действие за регионалната икономическа интеграция. Регионалния икономически регион се разбра, в Триест, да осигури нов възможности за бизнес дейности, както и за гражданите и да се постарае да увеличи растежа и предлагането на работа. Следващата конкретна стъпка включва взаимното признаване на професионалната квалификация, идентифициране и премахване на бюрокрацията и регулативните бариери, които пречат на търговията и инвестициите в региона. Да се започне регионален диалог за дигитална трансформация и да започнат преговори за установяването на механизъм за решаването на неразрешените спорове.\r\nОт ЕК дават пълната си подкрепа за регионалните усилия за взаимодействие в Западните Балкани и ги считат за интегрална част от процедурата за приемане в ЕС, чрез сериозни инвестиции в свързващата инфраструктура, икономиката, хората в региона, както и между Региона и ЕС.\r\nПревод и редакция:", "date": "2017.08.26", "title": "Albanian Daily News: Комисарят по уголемяването на ЕС пристига в Дуръс, за да присъства на неформална среща на външните министри на Западните Балкани"}
{"url": "http://www.focus-news.net/news/2017/08/26/2429280/sofiya-vavezhda-se-vremenna-organizatsiya-na-dvizhenieto-po-ul-solunska-vav-vrazka-s-rekonstruktsiya-na-ulichen-kanal.html", "text": "Въвежда се временна организация на движението във връзка с реконструкция на уличен канал по ул. „Солунска“. Това съобщиха от пресцентъра на Столична община. От 8.00 часа днес до 24.00 на 15 септември се забранява влизането на пътни превозни средства в двете посоки по ул. „Солунска“ в източната половина между ул. „Цар Самуил“ и ул. „Княз Борис I“. Закриват се местата за почасово паркиране за времето и мястото посочени по горе. Промяната в организацията на движение се налага във връзка с реконструкция на уличен канал по ул. „Солунска“ в участъка от ул. „Цар Самуил“ до ул. „Княз Борис I“.", "date": "2017.08.26", "title": "София: Въвежда се временна организация на движението по ул. „Солунска“ във връзка с реконструкция на уличен канал"}
{"url": "http://www.focus-news.net/news/2017/08/26/2429281/stara-zagora-obshtinata-osiguryava-izvanreden-kurs-na-avtobusite-do-starozagorskite-mineralni-bani-vav-vrazka-s-folklorniya-sabor-bogorodichna-stapka.html", "text": "Община Стара Загора осигурява извънреден курс и промяна в маршрута на автобусите до Старозагорски минерални бани за „Богородична стъпка“, съобщиха от пресцентъра на Общината. Днес и утре (27 август) село Старозагорски бани ще бъде домакин на Националния тракийски фолклорен събор „Богородична стъпка“. Очаква се да пристигнат повече от 4 000 участници и близо още толкова гости на форума. За осигуряване на максимална безопасност и комфорт на всички присъстващи на събитието автобусите от градския транспорт ще се движат по околовръстния път на курорта – пътя през хотелската част. Същите ще обръщат на разклона за село Сулица.\r\nДнес последният автобус ще тръгне от централния площад на село Старозагорски бани в 22.00 часа в посока Стара Загора и ще мине по обиколния маршрут.\r\nЗа улеснение на гражданите Община Стара Загора предоставя графика на автобусите.", "date": "2017.08.26", "title": "Стара Загора: Общината осигурява извънреден курс на автобусите до Старозагорските минерални бани във връзка с фолклорния събор „Богородична стъпка“"}
{"url": "http://www.focus-news.net/news/2017/08/26/2429282/plovdiv-zasilena-e-opasnostta-ot-padashti-kamani-po-patya-troyan-karnare-kakto-i-pri-prohodite-koznitsa-i-strazhata.html", "text": "Засилена е опасността от падащи камъни по пътя Троян - Кърнаре, както и при проходите „Козница“ и „Стражата“. Това каза за Радио „Фокус“ – Пловдив дежурният в Областно пътно управление. Той призова водачите да бъдат бдителни и да шофират със съобразена скорост. Движението по участъка на автомагистрала „Тракия“ в областта е натоварено, като по всички останали основни пътни артерии трафикът се осъществява с нормална интензивност и без затруднения.\r\nВсе още е ограничено е преминаването на камиони над 12 тона по пътя Поповица - Болярци, заради намален габарит на пътното платно на мост. Забранено е и движението на камиони с височина над 4 метра през тунелите по пътя Асеновград - Смолян. Обходният маршрут за водачите е през пътя Кричим - Девин. Затворен за движение е пътят Белица - Загражден - Давидково, в участъка от км 13 до км 18, заради разрушена настилка. Ограничено е движението в участъка на км 19 от пътя Тополово - Леново - Поройна, също поради разрушена настилка. Крайният срок на валидност за всички въведени забрани е 20 декември.\r\nТони МИХАЙЛОВ", "date": "2017.08.26", "title": "Пловдив: Засилена е опасността от падащи камъни по пътя Троян - Кърнаре, както и при проходите „Козница“ и „Стражата“"}
{"url": "http://www.focus-news.net/news/2017/08/26/2429283/abc-news-uraganat-harvi-narani-deset-dushi-v-teksas.html", "text": "Най-малко десет души са пострадали, в град Рокпорт, щата Тексас, върху който се нахвърли ураганът, от четвърта категория, „Харви“, предаде телевизионният канал ABC News.\r\nСпоред неговите сведения, в населеното място има разрушени няколко сгради, а в съседния град – Корпус-Кристи, 155 хиляди души са останали без електричество.\r\n„Харви“ е най-мощният ураган, който връхлита върху САЩ за последните 12 години, скоростта на вятъра достига до 60 метра в секунда. През 2005 година, ураганът от пета(максимална) категория „Катрина“ удари крайбрежието на щата Луизиана, като разруши голяма част от град Нови Орлеан.\r\nПревод и редакция:", "date": "2017.08.26", "title": "ABC News: Ураганът „Харви“ нарани десет души в Тексас"}
{"url": "http://www.focus-news.net/news/2017/08/26/2429284/burgas-italianskiyat-orkestar-orkestrani-shte-iznese-kontsert-v-grada.html", "text": "Италианският ансамбъл „Оркестрани“ ще изнесе концерт в Бургас от 19.00 часа, на Открита сцена „Охлюва“ в Морската градина. Това съобщиха от пресцентъра на Община Бургас. Ансамбълът е създаден през ноември 2007 година като културна организация, поставяща си за цел да разпространява класическа и модерна музика сред младите. В организацията е сформиран оркестър от 50 момичета и момчета на възраст между 5 и 18 години, изпълняващи традиционна и модерна музика. Оркестърът осъществява сътрудничество с различни учебни институции и изнася лекции и концерти. Спектаклите на ансамбъла са създадени изцяло по оригиналните творчески идеи на участниците.\r\nМузикалната школа е създадена през 2010 г. със седалища в 4 града на територията на провинция Тревизо, Италия. През 2012 г. започва и сътрудничеството на „Оркестрани“ с училището за музикално и танцово изкуство „Добрин Петков“ в Пловдив. От 2013 г. е в сила конвенцията им за съвместна работа с Консерватория „Стефани“ в Кастелфранко Венето. В центровете за обучение на организацията могат да се посещават курсове с изключително широк диапазон – от музикална теория до изучаване на музикален инструмент.\r\nСтимулира и подкрепя участието в оркестъра на всички обучаващи се. Преподавателите и оркестрантите, с които се работи са на много високо професионално ниво, сред които са президентът на „Оркестрани“ Маестро Емилия Иванова и артистичният директор Маестро Роберто Бризото и утвърдените музиканти Чарина Куинтана и Джовани Муньолло.\r\nАсоциацията има в историята си много авторски спектакли с текст и музика от нейните членове. Още от създаването на „Мистериозни спектакли от Венето“, те участват във всяко издание на този форум и се радват на високи оценки и радушен прием от критиците и от публиката.\r\nАсоциацията беше поканена за участие като гост на престижния фестивал „Lago di Garda Music Festival“, а сред учениците им има отличени в няколко категории.", "date": "2017.08.26", "title": "Бургас: Италианският оркестър „Оркестрани“ ще изнесе концерт в града"}
{"url": "http://www.focus-news.net/news/2017/08/26/2429285/sofiya-vavezhda-se-vremenna-organizatsiya-na-dvizhenieto-za-remont-na-peshehoden-nadlez-po-bul-dragan-tsankov.html", "text": "Въвежда се временна организация на движението за ремонт на пешеходен надлез по бул. „Драган Цанков”, при ул. „Николай Хайтов\". Това съобщиха от пресцентъра на Столична община. От днес до 6.00 часа на 28 август 2017 г. се забранява влизането на пътни превозни средства по източното пътно платно на бул. “Драган Цанков“, на 120 м след кръстовището с ул. “Лъчезар Станчев“, в посока център. Движението на превозни средства ще се извършва двупосочно по една лента по западното пътно платно на булеварда в обхвата на строителната площадка. Ще се осигури преминаването през обекта от бул.“ Драган Цанков“ към ул. “Лъчезар Станчев“ и от ул. “Лъчезар Станчев“ и от ул. “Лъчезар Станчев“ към бул. “Драган Цанков“.", "date": "2017.08.26", "title": "София: Въвежда се временна организация на движението за ремонт на пешеходен надлез по бул. „Драган Цанков”"}
{"url": "http://www.focus-news.net/news/2017/08/26/2429286/haskovo-rok-kontsert-i-stant-shou-shte-se-provedat-v-dimitrovgrad-po-povod-praznika-na-grada.html", "text": "Рок и стънт ще се проведат в Димитровград по повод празника на града днес. Това съобщиха от пресцентъра на Община Димитровград. Програмата за деня е изпълнена с разнообразни прояви и спортни събития. Естественият завършек, на програмата ще бъде станалият традиционен рок маратон на басейн \"Химик\" в спортен комплекс \"Раковски\". За събитието тази година ще участва групите Slim Jim, Transrock и HANGAR 42. Събитието е част от празничната програма по повод 70-годишнината града и се организира съвместно от Община Димитровград и мото клуб \"Викингите\". \r\nОт 11.00 часа на басейна ще започнат забавни водни игри и състезания под надслов \"Water games\". За събитието се очакват мото клубове от цялата страна. Близо 1 000 мотора се очаква да се включат в почетната обиколка на Димитровград, когато по булевардите на града могат да се видят истински мото бижута като Harley Davidson, ретро мотоциклети с кош и съвременни мощни машини. Непосредствено след почетната обиколка ще започне зрелищното стънт шоу, в което освен мотоциклети тази година ще участва и АТВ. Един от най-добрите майстори на каскади Христо Алипиев и други имените състезатели ще демонстрират уменията си в завладяващата страст на \"Stunt live\".", "date": "2017.08.26", "title": "Хасково: Рок концерт и стънт шоу ще се проведат в Димитровград по повод празника на града"}
{"url": "http://www.focus-news.net/news/2017/08/26/2429287/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокоен е трафикът по главните пътища в област Пазарджик, повече автомобили се движат в Родопската част на региона. Това съобщи за Радио „Фокус“ – Пазарджик дежурният в Областно пътно управление - Пазарджик. Пътните настилки са сухи, няма затворени пътни участъци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.08.26", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2017/08/26/2429288/sofiya-vavedena-e-vremenna-organizatsiya-na-dvizhenieto-za-remont-na-severno-patno-platno-na-bul-tsarigradsko-shose-v-rayona-na-tehno-park-sofiya.html", "text": "В сила е временна организация на движението за ремонт на северно пътно платно на бул. “Цариградско шосе“, в района на техно парк София. Това съобщиха от пресцентъра на Столична община. До 24.00 часа на 27 август 2017 г. се забранява влизането на пътни превозни средства по двете пътни ленти от лявата страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда в посока център. Движението ще се извършва в десните две пътни ленти на булеварда в същия участък. \r\nОт 00.00 часа на 28 август 2017 г. до 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.26", "title": "София: Въведена е временна организация на движението за ремонт на северно пътно платно на бул. “Цариградско шосе“, в района на техно парк София"}
{"url": "http://www.focus-news.net/news/2017/08/26/2429289/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето в планините е ясно и тихо. Лифтовите съоръжения в планинските курорти работят по летния си график. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.26", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/26/2429290/blagoevgrad-kriviyat-tunel-v-kresnenskoto-defile-prodalzhava-da-e-bez-elektrozahranvane-zaradi-golemiya-pozhar-v-rayona.html", "text": "Кривият тунел в Кресненското дефиле продължава да е без електрозахранване заради големия пожар в района, който бушува вече трети ден. Това съобщиха за Радио „Фокус“ – Пирин от Областно пътно управление – Благоевград. За момента не е ясно кога електричеството в съоръжението ще бъде възстановено, затова е необходимо шофьорите да карат с повишено внимание, за да бъдат избегнати пътни инциденти. Полицейското присъствие в дефилето е засилено, особено в участъците, които са близко до огнищата на пожара. От Областно пътно управление – Благоевград добавиха, че не е регистрирано задимяване по пътните артерии в областта в следствие на огнената стихия. Няма и данни за възникнали пътнотранспортни произшествия заради пожара.\r\nЛивия НИНОВА", "date": "2017.08.26", "title": "Благоевград: Кривият тунел в Кресненското дефиле продължава да е без електрозахранване заради големия пожар в района"}
{"url": "http://www.focus-news.net/news/2017/08/26/2429291/the-hill-donald-tramp-ofitsialno-slozhi-zabrana-za-vlizane-v-armiyata-na-transdzhendarite.html", "text": "Президентът на САЩ Доналд Тръмп е подписал президентски меморандум, с който инструктира Министерството на отбраната на страната да спре да приема трансджендър хора, които искат да се запишат в армията, предаде The Hill.\r\nМоморандумът, в общи линии, повтаря съобщение в Туитър, което Тръмп публикува миналия месец и което беше отразено от агенция „Фокус“, че ще наложи забрана на трансджендър хора да служат в армията на САЩ и официално поиска от Пентагона да приложи забраната.\r\nДокументът спира тези хора от записване, но инструктира Военния министър Джеймс Матис да изучи, как да се процедира с такива от тях, които вече са на служба.\r\nОсвен това, меморандумът нарежда на Пентагона да спре да плаща за операции за смяна на пола, освен в случаите, в които вече процедурата е започнала, „за да се защити здравето на индивида.“\r\nТръмп иска от военните да разработят план за въвеждането на забраната до 21 февруари 2018 година, който трябва да влезе в сила на 23 март 2018 година.\r\nПо време на разговор с репортер, преди да бъде публикуван меморандумът, служител на Белия Дом е споделил, че „Тръмп е говорил разпалено“ за правата на ЛГБТ обществото, но политиката му по този въпрос се основава на „серия от съображения по националната сигурност“, според съобщението.\r\nПревод и редакция:", "date": "2017.08.26", "title": "The Hill: Доналд Тръмп официално сложи забрана за влизане в армията на трансджендърите"}
{"url": "http://www.focus-news.net/news/2017/08/26/2429292/pazardzhik-kurortno-selo-yundola-kray-velingrad-otbelyazva-traditsionniya-si-sabor.html", "text": "Велинградското курортно село Юндола отбелязва днес традиционния си общоселски събор. Това съобщи за Радио „Фокус“ – Пазарджик Мехмед Местан, кмет на населеното място. Празничната програма ще бъде открита от 10.30 часа на площада в центъра на курорта. „В празничната програма ще вземат участие Група за автентичен фолклор към Народно читалище „Просвета“ – Кричим, както и фолклорни състави от село Брезница, община Гоце Делчев, от селата Грашево и Драгиново и от град Сърница. Своите изпълнения ще представят и самодейците от група „Здравче-Венче“ от Велинград, както и народните певци Араф Моллов и Николай Учкунов“, уточни Местан. Той каза още, че от 15.00 до 18.00 часа ще се проведат и традиционните народни борби, които се организират от именитите състезатели в този спорт Александър Томов, Боян Радев и Венко Цинцеров.\r\nАлбена ЖИЛЕКОВА", "date": "2017.08.26", "title": "Пазарджик: Курортно село Юндола край Велинград отбелязва традиционния си събор"}
{"url": "http://www.focus-news.net/news/2017/08/26/2429293/api-v-zashtitenite-zoni-prez-koito-shte-preminava-traseto-na-avtomagistrala-struma-prez-kresnenskoto-defile-shte-sa-zabraneni-osveteni-bilbordove.html", "text": "В защитените зони, през които ще преминава трасето на автомагистрала „Струма“ през Кресненското дефиле, са предвидени редица специализирани съоръжения за опазване на биоразнообразието като огради за птици и подлези за влечуги и земноводни. Това е записано в Доклада за оценка на съвместимостта, публикуван на интернет страницата на Агенция „Пътна инфраструктура“ по повод предстоящото на 11 септември обществено обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, съобщиха от пресцентъра на Агенция \"Пътна инфраструктура\". И петте варианта на трасе, които ще се разглеждат преминават през две защитени зони. Това са: „Кресна - Илинденци“ по директивата за опазване на природните местообитания и на дивата флора и фауна, и „Кресна“ - по директивата за опазване на дивите птици.\r\nВ защитена зона „Кресна - Илинденци“ има редица представителни за района растителни видове като космат дъб, черна елша, планински ясен, източен чинар и др. В нея намират подходящи местообитания значителен брой представители на животинския свят. От безграбначните животни това са: ручеен рак, бисерна мида, тигрова пеперуда, буков сечко, бръмбар рогач и т. н. От влечугите широко представени са леопардов смок, обикновена блатна костенурка, шипоопашата костенурка, а от земноводните едни от най-представителните видове са жълтокоремната бумка и южен гребенест тритон. Срещат се и редица представители на бозайниците като европейски вълк, кафява мечка, видра, пъстър пор и др.\r\nВ защитена зона „Кресна“ гнездят множество птици, някои от които редки за нашата страна. Характерни са видовете сива чапла, зеленоглава патица, белоглав и египетски лешояд, скален орел, голям и малък креслив орел, орел змияр, белоопашат мишелов, късопръст ястреб, далматински сокол, сокол скитник, речен дъждосвирец, сирийски пъстър кълвач, късопръста чучулига, полска бъбрица, голям маслинов присмехулник и др.\r\nВ Доклада за съвместимост са описани редица екомерки, които ще бъдат изпълнени при реализацията на проекта за опазване на различните защитени видове. Посочено е, че в защитените зони няма да се поставят осветени билбордове, с което ще се предотврати струпването на насекоми в осветените участъци в близост до пътя и по този начин ще се намали рискът от сблъсък с ловуващите ги прилепи. Освен това на всички мостови съоръжения, които ще бъдат изградени по трасето на отсечката между Крупник и Кресна, от двете страни ще бъдат с предпазни огради високи 3 метра, за да се избегне сблъсъкът с птици. Всеки мост ще има и системи за събиране на повърхностния отток, а отвеждането му ще става след пречистване със специални каломаслоутаители. Предвидено е и изграждането на съоръжения за безпрепятствено пресичане и предотвратяване излизане на пътното платно на земноводни и влечуги.\r\nВ доклада е записано още, че строителството на отделни уязвими за птиците отсечки ще започва след приключване на размножителния им период, който е между 1 май и 15 август. Изключение ще се допуска единствено, ако в дните непосредствено преди това е извършен орнитологичен мониторинг, доказващ че в периметър до 300 м от границите на строителната площадка няма гнездящи птици. Всички мостови съоръжения над реки ще се изграждат извън периода на размножаване на рибите, който е между 15 април и 10 юни.\r\nПетте варианта на трасе, които ще се разглеждат на 11 септември са следните:\r\nИзточен вариант Г10.50\r\nИзточният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. \r\nПлатното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт - 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени - 245 м.\r\nПлатното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли - Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето - Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.\r\nВ платното за София е предвидено изграждането на 18 виадукта с обща дължина 5 087 м, 5 тунела с обща дължина 4 200 м, 1 мост - 96 м, 11 надлези и подлези, подпорни и укрепителни стени.\r\nПри Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна.\r\nДве големи площадки за търговия и отдих е предвидено да има на отсечката. Едната площадка е на обходния път на Кресна в посока Кулата и е с площ 17 декара. Другата е по новото трасе, което ще се изгражда и е на 2 километра след пътен възел „Кресна“, пътувайки за София. Тя е 19 декара. И двете площадки ще имат директна връзка с град Кресна. Те ще бъдат с електричество, водопроводна и канализациона мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента.\r\nПриблизителната дължина на трасето е 24 км.\r\n„Дълъг тунелен вариант“, тунел „Кресна“\r\nНачалото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София - Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“. \r\nТунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел. \r\nПредвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ.\r\nИзточен вариант Г20, извун Кресненското дефиле\r\nТози вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.\r\nТрасето започва около 100 м след пресичане с ж.п. линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м.\r\nНадлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м.\r\nПо-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи. \r\nНа местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура. \r\nПоради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки.\r\nВ този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението.\r\nВариант Г20 – Син\r\nТози вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. \r\nПроектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”. \r\nЛявото платно на участъка е в началото на Кресненското дефиле - при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели.\r\nДясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения. \r\nУчастъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна.\r\nПредвидено е изграждането на общо 3 пътни възела - при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост.\r\nПриблизителната дължина на трасето е 21 км.\r\nВариант Г20 – Червен\r\nТози вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км.\r\nНачалото на лявото платно на участъка е при км 376+000 - в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата.\r\nПредвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел.\r\nПредвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”. \r\nДясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата.\r\nНай-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“.\r\nЗа безконфликтно пресичане са предвидени три пътни възела - п. в. „Крупник”, п. в. „Ощава” и п. в. „Кресна”.\r\nПри изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста.\r\nПриблизителната дължина на трасето е 21 км.", "date": "2017.08.26", "title": "АПИ: В защитените зони, през които ще преминава трасето на автомагистрала „Струма“ през Кресненското дефиле, ще са забранени осветени билбордове"}
{"url": "http://www.focus-news.net/news/2017/08/26/2429294/volfgang-shoyble-edni-den-shte-izdignat-moya-statuya-v-atina.html", "text": "Докато министър председателят на Гърция Алексис Ципрас се готви да представи доклад с позитивен оттенък на Международния панаир в Солун, следващия месец, за това, как страната е напреднала с реформите, според международните кредитори. Министърът на финансите на Германия Волфганг Шойбле е споделил, че според него, гърците трябва да са му благодарни за твърдата позиция, която зае по въпроса за икономическите реформи и остеритета, пише гръцкото издание Ekathimerini.\r\n„Един ден, в Гърция ще построят статуя в моя чест, като знак на благодарност за натиска, който им приложих, за да въведат необходимите реформи“, заяви Шойбле пред немския вестник Handelsblatt.\r\nСпоред същото издание, Шойбле е замислил да превърне „Европейския механизъм за стабилност“ в европейска версия на Международния валутен фонд(МВФ), един от кредиторите на Гърция. Концепцията е, Европейският валутен фонд да помага на страни от еврозоната, по време на финансова криза, но да ги обвързва със стриктни условия, като тези наложени от МВФ, за да предостави помощ на Атина и други страни, през последните години.\r\nДруги идеи, като например, възможността за прилагането на мерки стимулиращи растежа в подобни страни, са твърдо отхвърляни от Шойбле.\r\nСпоред министър-председателят на Франция Еманюел Макрон, обаче, еврозоната трябва да има единен централен бюджет, който, в случай на нужда, може да подпомага страните-членки по време на финансови затруднения. Той подкрепя и идеята за създаването на пост на Финансов министър за еврозоната, като тази идея също не среща одобрението на Берлин.\r\nПревод и редакция:", "date": "2017.08.26", "title": "Волфганг Шойбле: Едни ден ще издигнат моя статуя в Атина"}
{"url": "http://www.focus-news.net/news/2017/08/26/2429295/sofiya-vavezhda-se-vremenna-organizatsiya-na-dvizhenieto-za-provezhdaneto-na-festivala-sofiya-disha.html", "text": "Въвежда се временна организация на движението за провеждането на фестивала „София диша”, съобщиха от пресцентъра на Столична община. До 24.00 часа на 27 август се забранява престоят и паркирането на пътни превозни средства, както следва: \r\n- на пл. „Св. Александър Невски”; \r\n- на ул. „Оборище” между бул. „Васил Левски” и ул. „Г. С. Раковски”; \r\n- на ул. „Дунав” между ул. „Московска” и ул. „Оборище”; \r\n- на ул. „11-ти август” между ул. „Московска” и ул. „Оборище”; \r\n- на ул. „15-ти ноември” между пл. „Св. Александър Невски” и бул. „Цар Освободител”. \r\nДо 24.00 часа на 27 август е забранява влизането на пътни превозни средства, както следва: \r\n- по ул. „Оборище” между бул. „Васил Левски” и ул. „Г. С. Раковски”; \r\n- по ул. „Дунав” между ул. „Московска” и ул. „Оборище”; \r\n- по ул. „11-ти август” между ул. „Московска” и ул. „Оборище”; \r\n- по ул. „15-ти ноември” между пл. „Св. Александър Невски” и бул. „Цар Освободител”. \r\nДо 24.00 часа на 27 август частично се променят маршрутите на временната автобусна линия №22-ТМ, както следва: от бул. „Вардар” по маршрута си до кръстовище бул. „Тодор Александров” – бул. “Княгиня Мария Луиза”, наляво по бул. „Княгиня Мария Луиза” до бул. „Сливница”, надясно по бул. „Сливница” до площад Сточна гара и надясно по бул. „Васил Левски” до площад „Паметник Левски” двупосочно. \r\nСтолична дирекция на вътрешните работи да осигури охрана на мероприятието, постове за контрол и регулиране на движението на възловите кръстовища.", "date": "2017.08.26", "title": "София: Въвежда се временна организация на движението за провеждането на фестивала „София диша”"}
{"url": "http://www.focus-news.net/news/2017/08/26/2429296/inzh-damyan-damyanov-yuzdp-dva-sa-osnovnite-fronta-na-pozhara-v-kresnenskoto-defile-po-koito-se-raboti-usileno.html", "text": "Два са основните фронта на пожара в Кресненското дефиле, по които се работи усилено. Това каза за Радио „Фокус“ – Пирин инж. Дамян Дамянов, директор на Югозападно държавно предприятие, във връзка с огнената стихия, която вече трети ден бушува в дефилето. Единият е в посока село Влахи, а другият е основно посока Симитли под мястото, от където първоначално е тръгнал пожара – село Мечкул. По думите на инж. Дамянов димът от втория фронт вече се вижда от главения път Е-79. „На терен има над 450 човека и достатъчно техника, а сега двата хеликоптера Ми-17 от състава на ВВС започват да обливат фронта към Симитли, а ние гасим участъка към село Влахи. Мисля, че при липса на вятър и създадената организация нещата вече са доста по-добри от предходните дни“, подчерта инж. Дамянов. Той добави, че към момента няма опасност нито за населените места, нито за хората.\r\nЛивия НИНОВА", "date": "2017.08.26", "title": "Инж. Дамян Дамянов, ЮЗДП: Два са основните фронта на пожара в Кресненското дефиле, по които се работи усилено"}
{"url": "http://www.focus-news.net/news/2017/08/26/2429297/makedoniya-novo-zemetresenie-ot-3-po-rihter-v-ohrid.html", "text": "Ново земетресение от 3 по скалата на Рихтер е усетено късно снощи в 22.34 часа местно време (23.34 часа българско), сочи справка на сайта на Европейския средиземноморски сеизмологичен център. Епицентърът е бил на 3 км от Ресен и на 1 км от с. Янковец на дълбочна 2 км. Македонските медии съобщават, че след близо едномесечно затишие охридско-преспанския сеизмологичен район отново се е събудил, като до края на юли бяха регистрирани над 1400 по-силни и слаби земни трусове.\r\nПревод и редакция: Мариела Русева", "date": "2017.08.26", "title": "Македония: Ново земетресение от 3 по Рихтер в Охрид"}
{"url": "http://www.focus-news.net/news/2017/08/26/2429298/mvr-dvama-sa-zaginali-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 23 са ранени при катастрофи в страната през изминалото денонощие. Това съобщиха от пресцентъра на МВР. Пътните произшествия са 20. 1 човек е ранен при катастрофа в София. В столицата през изминалото денонощие са станали 129 леки и 1 тежко произшествие.", "date": "2017.08.26", "title": "МВР: Двама са загинали, а 23 са ранени при катастрофи в страната през изминалото денонощие"}
{"url": "http://www.focus-news.net/news/2017/08/26/2429299/blagoevgrad-zadimen-e-patyat-simitli-kresna-pri-kriviya-tunel-zaradi-pozhara-kray-stara-kresna-shofyorite-da-badat-vnimatelni.html", "text": "Водачите да шофират с повишено внимание по път I-1 Симитли-Кресна, при кривия тунел, поради задимяване на пътното платно и намалена видимост, вследствие на пожара в района на Стара Кресна. Това съобщиха от пресцентъра на Агенция \"Пътна инфраструктура\".", "date": "2017.08.26", "title": "Благоевград: Задимен е пътят Симитли-Кресна, при кривия тунел, заради пожара край Стара Кресна, шофьорите да бъдат внимателни"}
{"url": "http://www.focus-news.net/news/2017/08/26/2429300/tass-vandali-oskverniha-pametnik-na-kapitan-kuk-napisaha-ne-se-gordeyte-s-genotsida.html", "text": "Вандали оскверниха няколко монумента в центъра на Сидни, тази нощ, включително паметник на английския мореплавател Джеймс Кук, предаде ТАСС, позовавайки се на съобщение на представител на полицията на австралийския щат Нови Южен Уелс.\r\n„Полиция провежда разследване на няколко инциденти, за преднамерено нанасяне на щети, които, както изглежда, са се случили снощи, между 2 и 3 часа“, уточни тя.\r\nСпоред данни на местните медии, неизвестни извършители, използвайки аерозолни бои, са нанесли, на пиедестала на паметника на Джеймс Кук в Хайд парк, надписи като: „Променете датата“ и „Не се гордейте с геноцида“. От ръцете на вандалите, по подобен начин, са пострадали също и паметниците на Лаклан МакКуори, който в началото на XIX век е бил губернатор на британската колония Нови Южен Уелс, мемориалът на АНЗАК (Австрало-новозеландски армейски корпус, който участва в Първата световна война) и няколко други паметници в центъра на най-големия австралийски град.\r\nПревод и редакция:", "date": "2017.08.26", "title": "ТАСС: Вандали оскверниха паметник на Капитан Кук, написаха „Не се гордейте с геноцида“"}
{"url": "http://www.focus-news.net/news/2017/08/26/2429301/babh-izvarshi-blizo-2000-proverki-v-tsyalata-strana-prez-izminalata-sedmitsa-2-targovski-obekta-sa-zatvoreni-i-sa-sastaveni-33-akta-za-narusheniya.html", "text": "За последната седмица инспекторите към отделите по Контрол на храните към Българската агенция по безопасност на храните извършиха близо 1980 проверки в обекти търговската мрежа и заведения за обществено хранене, 395 от които по българското Черноморие. Това съобщиха от пресцентъра на Българската агенция по безопасност на храните. Вследствие на инспекциите по морето са издадени 25 предписания и са съставени 11 акта за установяване на административно нарушение. 2 обекта са затворени заради липса на регистрация по смисъла на Закона за храните.\r\nВ резултат на инспекциите по официален контрол в останалите областни на страната са издадени 114 предписания и са съставени 22 акта. Спрени от реализация са 229,1 кг. храни от животински произход. Възбранени и насочени за унищожаване са 118,4 кг. храни от животински произход, 5,36 кг. ядки, които са били без документи и 31 яйца с изтекъл срок на годност.\r\nНай-често констатираните несъответствия са свързани с пропуски в записите в Системите за управление на безопасността на храните, несъответствия по сграден фонд и оборудване или лошо хигиенно състояние в обектите. Констатирано е също неправилно съхранение на храни, както и такива с изтекъл срок на годност, пропуски в етикетирането и извършване на неразрешена според удостоверението за регистрация на обекта дейност или обект без регистрация по смисъла на чл.12 от ЗХ, както и лични здравни книжки с изтекъл срок на валидност.\r\n През изминалата седмица са извършени 24 проверки на кухненски блокове на детски ясли, детски градини и детски млечни кухни. Не са установени нарушения.", "date": "2017.08.26", "title": "БАБХ извърши близо 2000 проверки в цялата страна през изминалата седмица, 2 търговски обекта са затворени и са съставени 33 акта за нарушения"}
{"url": "http://www.focus-news.net/news/2017/08/26/2429302/lokalnomakedoniya-george-ivanov-shte-chakam-prokuraturata-da-razpita-sabesednika-i-srabskiya-agent.html", "text": "С нетърпение очаквам прокурата да изясни кой, кога и дали въобще е давано разрешение на сръбския агент Горан Живальевич да влезе в македонския парламент на 27 април. Това заяви македонския президент Георге Иванов, по повод на информациите, че прокуратурата ще започне разследване, за да се изяснят обстоятелствата около присъствието на скандалния србъски агент, по времето на „кървавия четвъртък“ на 27 април т.г., когато той попадна в македонския законодателен дом, предаде македонската електронна медия „Локално“.\r\nСлед това, организирани от органите, скрити под движението за съвместна Македония, службите организираха насилници, престъпници и агенти бивши полицаи (според македонската редакция – бел. ред.), след което бяха бити повече от 100 души, включително и актуалния премиер Зоран Заев. Президентът Иванов смята, че това трябва да бъде дефинирано като насилствен преврат или престъпление срещу държавата.", "date": "2017.08.26", "title": "„Локално“(Македония): Георге Иванов: Ще чакам прокуратурата да разпита \"събеседника\" и сръбския агент!"}
{"url": "http://www.focus-news.net/news/2017/08/26/2429303/blagoevgrad-mladezhki-sabor-se-provezhda-v-simitliyskoto-selo-krupnik.html", "text": "Всяка последна събота от август е емблематична за симитлийското село Крупник, тъй като тогава жителите му и Община Симитли се събират на Младежки събор, който се превръща в истински празник. Това съобщи за предаването „Симитли – минало, настояще и бъдеще“ по Радио „Фокус“ – Пирин Иванка Чакалска, кмет на населеното място. „Още в 10.00 сутринта днес празникът започна с футболна среща между отборите на ветераните от „Левски“ Крупник и „Миньор“ Брежани“, каза още Чакалска. В празничната програма вечерта от 20.00 часа участие ще вземат: Мажоретен състав ,,Дъгица“, с ръководител Мария Дюлгерска, Балет ,,Дъга“ с ръководител Мария Дюлгерска, Танцов състав към читалище „Владимир Маяковски” - село Крупник с ръководител Мария Зулямска, ученици от СУ ,,Св. св. Кирил и Методий” в село Крупник, Ансамбъл ,,Веселие“ - Симитли с ръководител Калина и Любомир Марянски, актьорът Любомир Фърков и майстор гайдарят от ансамбъл ,,Филип Кутев” Димитър Тодоров, Сестри Малчови и фолклорна група ,,Банска младост”, Радостина Паньова, Лилия Стефанова и Годжи.\r\nЛивия НИНОВА", "date": "2017.08.26", "title": "Благоевград: Младежки събор се провежда в симитлийското село Крупник"}
{"url": "http://www.focus-news.net/news/2017/08/26/2429304/makedoniya-prokuraturata-shte-razsledva-prisastvieto-na-srabskiya-razuznavach-goran-zhivalevich-pri-shturma-na-parlamenta-kakto-i-uchastieto-v-tezi-sabitiya-na-prezidenta-georgi-ivanov-obzor.html", "text": "Прокуратурата, разследваща организираната престъпност, ще поеме разследването на „кървавия четвъртък“ от 27  април тази година и ще се опита да разбере дали сръбският представител на БИА Горан Живалевич и съветникът на президента по сигурността, Синиша Алексовски, са били част от организацията на превземането и опустошаването на македонския президент, пишат македонските медии. Електронното издание „24 вести“ цитира прокурор Билна Русковска, която пред Телевизия 24 е завила, че разследването ще провери дали Горан Живалевич е свързан със събитията от 27 април 2017 г. Според Русковска, която е част от разследващия екип, самото присъствие на Живалевич в този момент в парламента е дипломатически скандал, но заедно с това може да бъде разглеждано като престъпление за участие в тълпа. Електронното издание припомня, че в изявление за Държавната руска информационна агенция „Танюг“ Живалевич е завил, че неговото присъствие в парламента е било със съгласието на съветника по сигурността на македоснския президент Георги Иванов и е било координирано с македонските служби за сигурност. От кабинета на президента съобщават че Алексовски не отговаря за връзки с чужди дипломатически представители и че по време на „кървавия четвъртък“  Живалевич наистина е бил в парламента, но за да намали отговорността от своето присъствие е уведомил Алексовски по-късно. „Локално“ цитира македонския президент Георги Иванов, който заявява, че ще изчака старателно прокуратурата да разследва всички замесени в случая със сръбския агент. В коментар на обвиненията македонският президент заявява: „Чакам прокуратурата да изясни кой кога и дали изобщо е направил възможното, така че сръбският таен агент да влезе в македонския парламент на 27 април 2017 г.“. Изданието припомня, че по време на щурма на парламента в „кървавия четвъртък“ привърженици на ВМРО-ДПМНЕ, скрити зад движението „Зазаедничка Македония“, са щурмували парламента, като в резултат на сблъсъците са пострадали над 100 души, включително настоящият премиер Зоран Заев. „Локално“ пише, че щурмовата група атакувала парламента е била съставена от криминално проявени агенти на службите и бивши полицаи.Телевизия „Телма“ съобщава, че прокуратурата не изключва възможността да се разследва намесата на президента Иванов от 27 април 2017 г.  Според „Телма“ прокуратурата, разглеждаща организираната престъпност и корупцията, напълно възможно може да разследва участието както на Георги Иванов, така и на съветника му по сигурността в събитията в края на април и връзките им със сръбския разузнавач Горан Живалевич.„ТВ 24“  цитира съветника на президента Синиша Алексовски, който заявява, че всички съобщения от Живалевич присъстват в докладите на кабинета на президента. Според телевизията става въпрос за времевия период преди, по време и след щурма на македонския парламент, като между Живалевич и Алексовски не е имало телефонен разговор , а само размяна на съобщения. Македонският „Фокус“ цитира кабинета на президента, който заявява че обществеността трябва да знае кой е изпратил Живалевич в парламента по време на щурма.\r\nСпоред електронното издание МКД за македонския президент случаят с Жиавалевич е вече затворен, а прокуратурата е длъжна да разследва. Изданието цитира част от съобщението на македонското президентство, в което се заявява, че е крайно време да се разбере дали сръбският таен агент е получил одобрение от отговорен държавен орган на Македония за влизане в парламента в критичния ден. Електронното издание Радио „Свободна Европа“ публикува обширен репортаж озаглавен „Медиите анализират шпионската афера“, в който се заявява, че топ тема в македонските медии са както македоно-сръбските дипломатически отношения след изтегляна на персонала от посолството в Скопие,  така и разрешението за присъствие на сръбския разузнавач Живлаевич в парламента.„+Инфо“ публикува фотография на Груевски, Вучич и Дачич с емблематичното заглавие: „Веднъж и ние да ги шпионираме“.„Свободен печат“ излиза със заглавие: „Ще градим приятелски отношения, а за различията ще водим диалог“. Отново според „+Инфо“ медийната машина на Вучич е измислила войната с Македония. Вестник „Вечер“ публикува заплахата на сръбския вицепремиер и външен министър Ивица Дачич, че „Сърбия може да промени позицията за името, ако Македония не се въздържи за Косово“. Седмичникът „Република“ пише, че Живалевич се оправдава със съветника на Иванов, който одобрил присъствието му в парламента на 27 април. \r\nТемата за скандалите, свързани със шпионската афера е водеща за телевизия „Алсат-М“, МРТ, вестник „Вечер“, електронните издания „Блиц“, „Свободен печат“, „Либертас“, „Позитив“, „Нова ТВ“.", "date": "2017.08.26", "title": "Македония: Прокуратурата ще разследва присъствието на сръбския разузнавач Горан Живалевич при щурма на парламента, както и участието в тези събития на президента Георги Иванов (ОБЗОР)"}
{"url": "http://www.focus-news.net/news/2017/08/26/2429305/reuters-oshte-edin-konservativen-yastreb-e-van-ot-beliya-dom.html", "text": "Съветникът на Белия Дом Себастиян Горка, който е близък съюзник на националистическата фракция, предвождана от бившия главен стратег на Дома Стив Банън, вече не е на работа за президента на САЩ Доналд Тръмп, предаде Reuters.\r\nБелият Дом излезе с официално съобщение: „Себастиян Горка не е подал оставка, но можем да потвърдим, че той повече не работи в Белия Дом.“\r\nИзточниците от Белия Дом мълчат, но съобщението намеква, че той е уволнен.\r\nИзлезе информация, че Горка си е разменил реплики със Съветника по националната сигурност генерал Хърбърт МакМастър и други военни, по въпроса за преориентация на политиката на Щатите в Афганистан.\r\nГорка, който редовно участваше в телевизионни предавания, за да “натрапи“ политиките на Тръмп, беше конфликтна личност в администрацията. Мнението на ветераните разузнавачи и дипломати за него е, че е идеолог с малко опит в реалния живот.\r\nТой е последният, от поредица националисти-ястреби, който напуска Националния съвет по сигурността на САЩ и други постове в Белия Дом, през последните седмици, което предполага, че в борбата между съветниците по външните работи на Тръмп, са надделели интернационалистите, като МакМастър, Военният министър Джеймс Матис и Държавният секретар Рекс Тилърсън.\r\nПо-рано се появи информация, която уж цитираше източници, запознати със ситуацията, в която се твърдеше, че Горка, експерт по контратероризъм, е подал оставка. Според информацията е имало прощално писмо, в което Горка е изразил огорчението си от моментното състояние на делата на администрацията на Тръмп.\r\n„Като резултат от това, най-добрия и ефективен начин да те подкрепям, господин президент, е като стоя извън Дома на народа“, е цитиран Горка в писмото, което все още не е показано.\r\n„За съжаление, извън вас, хората, които олицетворяваха политиката „Направи Америка велика отново“, срещнаха вътрешна съпротива, бяха систематично отстранявани или неглижирани, през последните месеци. Това стана напълно очевидно, когато прочетох текста на съобщението ви за Афганистан, тази седмица“, пише в писмото, което все още не се знае дали е реално.\r\nГорка е гражданин на САЩ, роден във Великобритания от родители унгарци. Той е работил като редактор на отдела за национална сигурност на интернет страницата на Стив Банън Брейтбарт, където често предупреждаваше за ислямския тероризъм.\r\nПревод и редакция:", "date": "2017.08.26", "title": "Reuters: Още един консервативен ястреб е вън от Белия Дом"}
{"url": "http://www.focus-news.net/news/2017/08/26/2429306/kyustendil-ogranicheno-e-dvizhenieto-na-tovarni-avtomobili-po-patya-smolichano-pelatikovo-zaradi-propadane.html", "text": "Ограничено е движението на товарни автомобили по пътя Смоличано – Пелатиково. Това съобщиха за Радио „Фокус“ – Кюстендил от Областно пътно управление – Кюстендил. Причината за временната организация на движението е пропадане на част от пътното платно при км 10+650, км 11+720, км 12+830 и км 13+360. С повишено внимание трябва да се извършва преминаването по третокласен път–107, след Рилския манастир, от км 31+350 до км 31+450, заради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Само в една лента пък се извършва движението по пътя Бобов дол - Жедна, при км 14+900, заради активизирало се свлачище. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛивия НИНОВА", "date": "2017.08.26", "title": "Кюстендил: Ограничено е движението на товарни автомобили по пътя Смоличано – Пелатиково заради пропадане"}
{"url": "http://www.focus-news.net/news/2017/08/26/2429307/mvr-vremenno-e-spryano-dvizhenieto-po-glaven-pat-e-79-v-rayona-na-kresna-zaradi-silno-zadimyavane-ot-vazniknal-pozhar.html", "text": "Временно е спряно движението по главен път Е-79, в района на Кресна, заради силно задимяване в участъка от пътя заради възникнал наблизо пожар. Това съобщиха от пресцентъра на МВР. Полицията призовава пътуващите да се съобразяват с разпорежданията на органите на реда. Намалена е видимостта в участъка между Кресненското ханче и град Кресна заради силно задимяване в резултат от възникнал наблизо пожар. Пътни патрули спират трафика на около 2 км преди и след Кресна в двете посоки. За пожара е съобщено към 10.10 часа - горят сухи треви и храсти в района. Към участъка са насочени пожарни автомобили. \r\nМинистърът на вътрешните работи Валентин Радев призова пътуващите да се съобразяват стриктно с разпорежданията на органите на реда и по възможност да не се предприема пътуване в района за известно време, докато се нормализира обстановката по главния път.", "date": "2017.08.26", "title": "МВР: Временно е спряно движението по главен път Е-79, в района на Кресна, заради силно задимяване от възникнал пожар"}
{"url": "http://www.focus-news.net/news/2017/08/26/2429308/tass-ministarat-na-vatreshnite-raboti-na-germaniya-obeshta-che-migratsionnata-kriza-v-stranata-nyama-da-se-povtori.html", "text": "Министърът на вътрешните работи на Германия Томас де Мезиер, в свое интервю, е заявил, че Германия е направила много за това, миграционната криза от 2015 година, повече да не се повтаря и усилията ще се оправдаят, предаде ТАСС, позовавайки се на интервюто на министъра за DPA.\r\n„Не виждам събитията да се развиват така, както през есента на 2015 година“, заяви той. „Ние направихме много, за да не се повтарят подобни неща. 2015-а не трябва да се повтаря и няма да се повтори“.\r\nМиграционната криза започна през 2015-а година, когато Канцлера на Германия Ангела Меркел откри границите на странта за сирийски бежанци. През тази година в страната са пристигнали 890 хиляди души, които искат убежище, а през 2016-а – 320 хиляди.\r\nПревод и редакция:", "date": "2017.08.26", "title": "ТАСС: Министърът на вътрешните работи на Германия обеща, че миграционната криза в страната няма да се повтори"}
{"url": "http://www.focus-news.net/news/2017/08/26/2429309/haskovo-prodalzhava-gaseneto-na-pozhara-mezhdu-selata-prisadets-varnik-filipovo-i-matochina-nyama-zastrasheni-domove-ili-ploshti-sas-selskostopanska-produktsiya.html", "text": "Продължава гасенето на пожара между хасковските села Присадец, Варник, Филипово и Маточина. Няма застрашени домове или площи със селскостопанска продукция. Това съобщиха от пресцентъра на МВР. Сигнал за възникналия пожар бе получен вчера по обед. Горят сухи треви и храсти в труднодостъпен район. В ликвидирането на произшествието участват екипи от регионалната дирекция на пожарната в Хасково , служители от Държавното горско стопанство с високопроходими автомобили. Днес в гасенето ще се включат военнослужещи от поделението в Хасково, както и доброволни отряди. В помощ на пожарникарите е дислозирана тежка техтика – влекач и булдозер от РДПБЗН – Бургас. Усилията по ограничаване на пожара продължиха през цялата нощ. Няма застрашени домове или площи със селскостопанска продукция, пожарът е далече от населените места и няма риск за хората.", "date": "2017.08.26", "title": "Хасково: Продължава гасенето на пожара между селата Присадец, Варник, Филипово и Маточина, няма застрашени домове или площи със селскостопанска продукция"}
{"url": "http://www.focus-news.net/news/2017/08/26/2429310/plovdiv-pozharo-taktichesko-uchenie-shte-nalozhi-tsyalostna-evakuatsiya-na-personala-i-grazhdanite-ot-targovski-tsentar-na-bul-ruski.html", "text": "Пожаро-тактическо учение ще наложи цялостна евакуация на персонала и гражданите от търговски център на бул. „Руски“ в Пловдив. Това съобщиха за Радио „Фокус“ – Пловдив от Областно управление „Пожарна безопасност и защита на населението“ - Пловдив. Учението ще се проведе на 28 август, за времето от 13.15 до 14.00 часа. В него ще вземат участие Районните служби „Пожарна безопасност и защита на населението“ - Пловдив, както и сектор „Специализирани оперативни дейности” при пожарната. Учението цели да подготви персонала и служителите на търговския център за адекватна реакция и действия при възникване на пожар, аварии, терористичен акт или други извънредни ситуации.\r\nОгнеборците ще отработват тактически схеми за евакуация и гасене на възникнал пожар в търговския обект. Предвидени са действия за подаване на сигнал на тел. 112 за възникнал пожар, което ще наложи провеждането на цялостна евакуация на персонала и гражданите, пребиваващи на територията на мола.\r\nОт пожарната в Пловдив информират предварително за учението, за да не се създаде излишно напрежение и тревога сред гражданите, намиращи се в търговския център, тъй като се очаква на място да има струпване на пожарни екипи и специализирани автомобили.\r\nПри подаване на звуков сигнал посетителите на мола следва да напуснат търговския център. Прожекциите в киното, което се намира на територията на търговския център, няма да бъдат прекъсвани.\r\nТони МИХАЙЛОВ", "date": "2017.08.26", "title": "Пловдив: Пожаро-тактическо учение ще наложи цялостна евакуация на персонала и гражданите от търговски център на бул. „Руски“"}
{"url": "http://www.focus-news.net/news/2017/08/26/2429311/haskovo-100-pozharnikari-voenni-gorski-sluzhiteli-i-dobrovoltsi-uchastvat-v-gaseneto-na-pozhara-v-sakar-planina-plamatsite-sa-daleche-ot-nay-blizkite-sela.html", "text": "Продължава гасенето на пожара в Сакар планина, съобщиха от пресцентъра на Областна администрация- Хасково. От сутринта се гаси на ръка, защото пламъците са в силно пресечена местност. 100 човека са на терен и обхождат терена по периметъра на пожара. По предварителни изчисления засегнатата площ е над 2000 дка. Пламъците са далече от най-близките села Филипово, Присадец, Маточина и Варник. Няма опасност за хората, за селскостопански площи, лозя и горски масиви. Горят сухи треви и храсти. На място са над 50 пожарникари, и още толкова военни от Хасковското формирование, горски и доброволци. Огнеборците не дават прогнози кога ще бъде локализиран пожарът, защото с повишаването на температурите и усилването на вятъра ситуацията може внезапно да се усложни.", "date": "2017.08.26", "title": "Хасково: 100 пожарникари, военни, горски служители и доброволци участват в гасенето на пожара в Сакар планина, пламъците са далече от най-близките села"}
{"url": "http://www.focus-news.net/news/2017/08/26/2429312/lokalnomakedoniya-zoran-zaev-e-v-drach-na-sreshta-na-premierite-ot-zapadnite-balkani.html", "text": "Министър председателят на Македония Зоран Заев днес е в град Драч, на албанското крайбрежие и ще участва в неформалната среща на Министър-председателите на страните от Западните Балкани, за която вече агенция „Фокус“ информира, посветена на регионалната интеграция, предаде македонската електронна медия „Локално“.\r\nДомакин на срещата е албанският премиер Еди Рама. Ще бъдат проведени няколко работни сесии, по теми свързани с регионалното партньорство и за задълбочаване на интеграционните процеси на Западните Балкани.\r\nВ кулоарите на неформалната среща се очаква и среща между премиерите на Македония и Сърбия, на която сръбската премиерша Ана Бърнабич ще поднесе покана на македонския си колега Заев, за провеждането на една съвместна сесия на парламентите на двете страни, до края на годината.\r\nОсвен премиерите на държавите от региона, на срещата ще участват и Комисарят по европейска политика за съседство и преговори за разширяване на ЕС Йоханес Хан и съпредседателят на Световната Банка за Европа и Централна Азия, Сирил Милер.\r\nПревод и редакция:", "date": "2017.08.26", "title": "„Локално“(Македония): Зоран Заев е в Драч на среща на премиерите от Западните Балкани"}
{"url": "http://www.focus-news.net/news/2017/08/26/2429313/mvr-dvizhenieto-po-glaven-pat-e-79-e-vazstanoveno-pozharat-v-uchastaka-pri-kresna-e-pogasen.html", "text": "В 10.50 часа движението по главен път Е-79 е възстановено. Това съобщиха от пресцентъра на МВР. Ограниченият пожар недалече от пътя, в участъка при Кресна, е погасен.", "date": "2017.08.26", "title": "МВР: Движението по главен път Е-79 е възстановено, пожарът в участъка при Кресна е погасен"}
{"url": "http://www.focus-news.net/news/2017/08/26/2429314/pozharite-v-stranata-prodalzhavat-obzor.html", "text": "Трети ден продължава борбата с пожара в Кресненското дефиле. Пламъците вече са засегнали около 10 хиляди декара горски площи, земеделски земи, сухи треви и храсти. За Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов съобщи, че през изминлата нощ пожарът се е разраснал с около 400 дка. Бързило уточни, че продължават действията по ограничаването на пожара в района на Стара Кресна-Влахи-Ощава. На мястото работят 30 пожарни автомобила, 150 пожарникари, 85 служители на българската армия, горски работници, служители на Регионалната дирекция по горите, Югозападното предприятие – 230 човека. Има готовност в гасенето отново да се включат два хеликоптера. Пожарът се развива на 3 фронта. Няма опасност за хората.  \r\nМеждувременно движението по главен път Е-79, в района на Кресна, беше спряно, заради силно задимяване. Причина за задимяването е нов пожар, за който е съобщено към 10.10 часа. В 10.50 движението в участъка бе възстановено, а пожарът беше погасен.\r\nПродължава гасенето на пожара в Сакар планина, Хасковска област. От сутринта се гаси на ръка, защото пламъците са в силно пресечена местност. 100 човека са на терен и обхождат терена по периметъра на пожара. По предварителни изчисления засегнатата площ е над 2000 дка. Пламъците са далече от най-близките села Филипово, Присадец, Маточина и Варник. Няма опасност за хората, за селскостопански площи, лозя и горски масиви. Горят сухи треви и храсти. На място са над 50 пожарникари, и още толкова военни от Хасковското формирование, горски и доброволци. Агенция „Фокус“ припомня, че само за две денонощия преди седмица огънят в Хасковска област унищожи 10 000 декара площи, заети от широколистна, смесена гора, сухи треви и храсти. Най-мащабният бе между селата Присадец-Маточина-Варник. Пламъците само в този район унищожиха над 7000 декара площ. Изпепелени бяха предимно сухи треви, храсти и лесонепригодни площи. Овладени бяха и огнища край Княжево, Черничино, Сакарци и Хлябово.", "date": "2017.08.26", "title": "Пожарите в страната продължават (ОБЗОР)"}
{"url": "http://www.focus-news.net/news/2017/08/26/2429315/akad-georgi-markov-istorik-prichina-za-abdikatsiyata-na-knyaz-aleksandar-batenberg-e-otritsatelnoto-otnoshenie-na-ruskiya-imperator-aleksandar-iii-kam-nego.html", "text": "Основната причина за абдикацията на княз Александър Батенберг е  отрицателното отношение на руския император Александър III към него. Това каза историкът акад. Георги Марков в интервю за Агенция „Фокус“ за абдикацията на княз Александър Батенберг на 26 август 1886 г.  и предшествалите събитието преврати и контрапреврати. Според него руският император Александър III прави грешка, защото в лицето на княз Александър Батенберг  прогонва един умерен монарх. Акад. Марков заяви, че руският император настоява, че княз Александър Български става прекалено независим от руската външна политика. „Той няма доверие на своя братовчед, поради което решава да го отстрани от престола. Още повече, че след успеха на Съединението и бляскавите победи във войната срещу Сърбия, авторитетът на княз Александър Батенберг рязко нараства както в България, така и в чужбина“, обясни акад. Марков. По думите му решението за отстраняването на княз Александър е взето в Санкт Петербург. „Вече като средство са използвани български офицери, руски възпитаници., завършили в Русия във военното училище. Те са смятали, че не може без Русия. Девизът на детронаторите е: „Без Русия, няма България“. Те извършват преврата след полунощ на 9 август 1886 г. и заставят под дулата на револверите княз Александър да абдикира“, заяви акад. Марков. Той допълни, че българският княз е изпратен под конвой към Оряхово, оттам с една яхта към пристанището в град Рени. „През това време председателят на Народното събрание тогава Стефан Стамболов организира контрапреврат. С него той не признава новото правителство на Митрополит Климент Търновски - това е известният писател Васил Друмев. Стамболов заедно с верните на княза войски, а това е едно огромно мнозинство, той разгромява детронаторите. Те бягат в Русия, за да търсят убежище. След това Стамболов възлага на Васил Радославов да състави кабинет, който пък се обръща към княз Александър да се завърне в България и отново да се възкачи на престола“,  обясни историкът. Акад. Марков поясни, че княз Александър Батенберг се обръща първо към своя братовчед и му пише, че е взел короната от Русия и е готов да я върне в нейните ръце. „Връща се в София, но за жалост,  не  и за изненада, руският император Александър III му отговаря, че не одобрява връщането му в България“, посочи акад. Марков. Той допълни, че след като княз Александър Батенберг е  прогонен, Великото народно събрание избира датския принц Валдемар Датски, но той се отказва по настояване на баща си. „Спрягат се и други аристократи за трона, но никой не е желаел да дойде във възела на балкански конфликти. Само княз Фердинанд поема риска, въпреки неодобрението на Великите сили“, обясни историкът.\r\nДеница КИТАНОВА", "date": "2017.08.26", "title": "Акад. Георги Марков, историк: Причина за абдикацията на княз Александър Батенберг е  отрицателното отношение на руския император Александър III към него"}
{"url": "http://www.focus-news.net/news/2017/08/26/2429316/ekathimerini-plodove-ot-es-stigat-do-ruskiya-pazar-vapreki-sanktsiite.html", "text": "Въпреки санкциите, наложени от Москва, срещу закупуването на плодове и зеленчуци от Европейския съюз, в отговор на мерките на ЕС, който забрани закупуването на някои продукти произведени в Русия, големи количества плодове, най-вече праскови и нектарини от страните в ЕС с по-топъл климат, включително Гърция, Италия и Испания, достигат до щандовете в московските магазини, а доставките са стабилни, като прекупвачи, базирани в Беларус са основните заподозрени за контрабандната търговия, пише Ekathimerini.\r\nТърговци от Беларус са заподозрени, че се промъкват през санкционната мрежа и вкарват в Русия вносни плодове, представяйки ги като свои – това най-вероятно се случва с помощта на руските власти.\r\nПървоначалната информация, че Беларус е удвоил износа си на нектарини и праскови към Русия, не предизвика голямо учудване, въпреки че климатът на Източноевропейската държава не ѝ позволява да произвежда тези плодове.\r\nПо-късно стана ясно, че производствена линия от Италия и Испания достига до руския пазар. Според последната информация, търговците, свързани с руския пазар, обикалят Северна Гърция, основен земеделски район и купуват големи количества плодове, включително нектарини и праскови.\r\nКатимерини скоро проведе разследване в супермаркетите, магазините и плод-зеленчуците в руската столица и то показа, че гръцките продукти са достъпни навсякъде.\r\nРусия е силно зависима от внос на плодове и зеленчуци. (Специално на топлолюбиви плодове, които няма как да бъдат произведени в климатичните зони, които обхваща Русия – бел. ред.)\r\nПревод и редакция:", "date": "2017.08.26", "title": "Ekathimerini: Плодове от ЕС стигат до руския пазар, въпреки санкциите"}
{"url": "http://www.focus-news.net/news/2017/08/26/2429317/sputniksarbiya-sarbiya-e-gotova-da-se-vklyuchi-v-mezhdunarodna-koalitsiya-oglavyavana-ot-rusiya-v-siriya.html", "text": "Сърбия и Армения са готови да се включат в международна коалиция, оглавявана от Русия за демилитализирането на Сирия, предава сръбското издание на руския \"Спутник\" като цитира изявление на Александър Новиков, началник на сектора за международно сътрудничество в руското министерство на отбраната.\r\nСпоред Новиков покани са били изпратени до военните ведомства на Иран, Египет, Сърбия, Армения, Турция и Обединените арабски емирства (ОАЕ), като се разглежда и възможното участие на китайски военни части.\r\nПревод и редакция: Мариела Русева", "date": "2017.08.26", "title": "\"Спутник\"(Сърбия): Сърбия е готова да се включи в международна коалиция, оглавявана от Русия в Сирия"}
{"url": "http://www.focus-news.net/news/2017/08/26/2429318/varna-izgoryalo-e-zavedenie-na-kraybrezhnata-aleya-v-grada-nyama-postradali.html", "text": "Изгоряло е заведение на крайбрежната алея в града. Това съобщиха за Агенция „Фокус“ от ОДМВР-Варна. Сигналът за пожара е постъпил в 20.20 часа на 25 август. 4 противопожарни автомобила са били на място. Пожарът е погасен. Няма пострадали. Изясняват се причините за възникването му.\r\nБиляна ИВАНОВА", "date": "2017.08.26", "title": "Варна: Изгоряло е заведение на крайбрежната алея в града, няма пострадали"}
{"url": "http://www.focus-news.net/news/2017/08/26/2429319/ivaylo-mirchev-op-turizam-asenovgrad-turisticheskata-kultura-i-gramotnost-v-balgariya-sa-pod-kritichniya-minimum.html", "text": "Туристическата култура и грамотност в България са под критичния минимум. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му проблемът, свързан със създаването на туристическа култура в хората, за да знаят те как да се държат и да опазват биологичното разнообразие, е изключително важен и трябва да бъде решен. „Туристическата грамотност клони към нулева и това има своето обяснение. Допреди няколко десетилетия активни в това отношение бяха местните туристически дружества под шапката на Български туристически съюз (БТС). За съжаление, през годините много от тези туристически дружества не изпълняваха съвестно своите задължения\", каза още Мирчев. По думите му в момента тези задължения са прехвърлени към общините и по-конкретно към структури като общински предприятия. \"В Асеновград случаят е точно такъв – ОП „Туризъм“ се грижи за туристическата инфраструктура и за затова хората, които са в планината и са загубили своята туристическа култура, отново да бъдат учени на такава чрез информационната среда там. Тази информационна среда е задължение на общинските предприятия и на местните туристически дружества“, коментира Ивайло Мирчев. Той посочи, че основното задължение на туристите сред природата е да я опазват. „Планината си е там, биологичното разнообразие също. Туристите са просто гости в планината и трябва да се отнасят с нужното уважение към своя стопанин“, каза експертът в ОП „Туризъм“ в Асеновград Ивайло Мирчев.\r\nТони МИХАЙЛОВ", "date": "2017.08.26", "title": "Ивайло Мирчев, ОП „Туризъм“ – Асеновград: Туристическата култура и грамотност в България са под критичния минимум"}
{"url": "http://www.focus-news.net/news/2017/08/26/2429320/alsat-m-makedoniya-albanskata-politsiya-povishi-stepenta-na-gotovnost-za-predotvratyavane-na-radikalni-proyavi.html", "text": "Албанската полиция повиши степента на готовност за предотвратяване на радикални прояви, предава излъчващата на албански език скопска телевизия \"Алсат-М\" като се позовава на съобщение на ВМРО в Тирана.\r\nСпоред съобщението увеличен е броят на патрулите в големите албански градове, както и охраната на големи обществени, спортни и търговски центрове. \r\nЗасилен е контролът по всички гранични пунктове.\r\nСпоред албанските служби за сигурност мерките се предприемат след последните терористични атаки в Европа и целят \"поставяне под контрол на лица с доказана радикална дейност и мрежата на техните контакти.\"\r\nПревод и редакция: Мариела Русева", "date": "2017.08.26", "title": "\"Алсат-М\" (Македония) - Албанската полиция повиши степента на готовност за предотвратяване на радикални прояви"}
{"url": "http://www.focus-news.net/news/2017/08/26/2429321/ria-novosti-belgiyskite-vlasti-razkriha-podrobnosti-za-napadenieto-nad-voenni-v-bryuksel.html", "text": "Федералната прокуратура на Белгия даде разяснения за терориста, който нападна военнослужещи в центъра на Брюксел и беше ранен смъртоносно. Той е имал в себе си восъчни отливки на огнестрелно оръжие и два екземпляра на Корана, предаде РИА Новости.\r\nПатрулиращи военнослужещи откриха огън, на поражение, в центъра на Брюксел, след като, срещу тях, с крясъци „Аллах Акбар“ се нахвърли мъж, въоръжен с нож. Единият войник е леко ранен по лицето, другият – по ръката. Личността на нападателя е изяснена – това е 30-годишен бежанец от Сомалия. Той е действал сам и не фигурира в списъците с лица, заподозрени в терористична дейност, той не е бил известен на службите за сигурност.\r\n„В него е имало восъчна отливка на огнестрелно оръжие и два Корана“, се казва в комюнике на прокуратурата.\r\nПо данни на държавния обвинител, нападателят е живял в Белгия от 2004 година и е получил гражданство през 2015 година. През февруари 2017-а той е привлечен към отговорност за нанасяне на телесни повреди.\r\nТерористът е живял в белгийския град Брюж, където тази нощ са проведени обиски. Все още няма информация за резултатите от тях.\r\nПревод и редакция:", "date": "2017.08.26", "title": "РИА Новости: Белгийските власти разкриха подробности за нападението над военни в Брюксел"}
{"url": "http://www.focus-news.net/news/2017/08/26/2429322/ministar-valentin-radev-sastavat-na-teren-v-rayona-na-golemiya-pozhar-kray-kresnenskoto-defile-ostava-na-myasto-i-prodalzhava-borbata-s-oganya.html", "text": "Съставът, който е на терен от вчера в района на големия пожар край Кресненското дефиле, остава на място и продължава борбата с огъня. Това каза на поредния брифинг с медиите министърът на вътрешните работи Валентин Радев, съобщиха от пресцентъра на МВР. „Вертолетите днес ще бъдат пренасочени, няма опасност за селата и хората от селата Ощава, Сенокос и Влахи. Полицията осъществява разпоредените мерки за проверки на влизащите в селата и този режим остава за изпълнение. В селата продължава да няма ток, ограничението е заради безопасността на хората в района под 20-киловолтовия далекопровод“, обясни той. „По пътя има известно задимяване, но то е ограничено и трасето на главния път е проходимо, като с повишено внимание трябва да се шофира особено при преминаването през тунела край Кресна, който остава неосветен“, посочи Валентин Радев. „Навсякъде са разпределени полицейски служители, включително до Кулата. Оперативният щаб ще работи на място още поне няколко дни. В страната има около 220 пожара през денонощието. Ограничен е пожарът в землището на хасковските села“, обобщи ситуацията министърът.", "date": "2017.08.26", "title": "Министър Валентин Радев: Съставът на терен в района на големия пожар край Кресненското дефиле остава на място и продължава борбата с огъня"}
{"url": "http://www.focus-news.net/news/2017/08/26/2429323/prezidentat-rumen-radev-pristigna-na-vrah-shipka.html", "text": "Президентът Румен Радев пристигна на връх Шипка, предаде репортер на Радио „Фокус“. \r\nДържавният глава се включи в един от лъчовете на туристическия поход до Паметника на свободата на връх Шипка. Очаква се всеки момент да започне официалната част тържественото отбелязване на 140-годишнината от Шипченската епопея през Руско-турската освободителна война от 1877 - 1878 г. Президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което Великотърновският митрополит Григорий ще отслужи заупокойна молитва. \r\nДържавният глава ще произнесе слово и ще положи венец пред Паметника на свободата. \r\nМалко по-късно ще се състои възстановка на шипченските боеве от дружество „Традиция“. \r\nСлавяна ГАЙДАРОВА", "date": "2017.08.26", "title": "Президентът Румен Радев пристигна на връх Шипка"}
{"url": "http://www.focus-news.net/news/2017/08/26/2429324/pazardzhik-nay-predpochitani-za-otdih-prez-lyatoto-v-oblastta-sa-kurortite-tsigov-chark-atoluka-i-sveti-konstantin.html", "text": "Най-предпочитаните места за отдих през това лято в област Пазарджик са курортът Цигов Чарк край Батак, летовище „Атолука“ край Брацигово и ваканционното селище „Свети Константин“ край Пещера, показа репортерска проверка на Радио „Фокус“ – Пазарджик. Цигов Чарк е предпочитан заради наличието на язовир \"Батак\", който дава добри условия за риболов и плаж. Предимство е и близостта му до градовете Батак, Ракитово и Велинград, където почиващите могат да разгледат и историческите и културни забележителности. Цените на нощувките са от 10 до 20 лв. за легло. Цяла вила струва от 100 до 300 лв. в зависимост от капацитета си. Добри условия за туризъм предлага и летовище „Атолука“ край родопското село Равногор. На територията му са разположени около 450 вили, 2 магазина и ресторант. Цените за нощувка са от 10 до 30 лв. Околностите на летовището предлагат условия за еднодневни походи, които могат да се организират до Чакмакли, Попова шапка, Въртележката, Орозтепе, Мангашли и Каваците, както и пикници в гората около вилното селище. Ваканционното селище „Свети Константин“ също е предпочитано заради близостта му с язовир \"Батак\", а също и град Пещера, където песещаемост има и на крепостта „Перистера“. \r\nАлбена ЖИЛЕКОВА", "date": "2017.08.26", "title": "Пазарджик: Най-предпочитани за отдих през лятото в областта са курортите Цигов Чарк, „Атолука“ и „Свети Константин“"}
{"url": "http://www.focus-news.net/news/2017/08/26/2429325/delosloveniya-srabski-natisk-nad-makedoniya.html", "text": "Под заглавие \"Сръбски натиск над Македония\" люблянският вестник \"Дело\" публикува коментар за последното развитие на сръбско-македонските отношения, като твърди, че \"Балканите могат да се превърнат в терен на нова европейска криза\".\r\nСпоред вестника в контекста на дипломатическия спор между Сърбия и Македония може да се търси и опит за натиск върху Македония във връзка с евентуалното приемане на Косово в ЮНЕСКО.\r\n\"Дело\" смята, че двете страни са разделени и по отношение на албанския въпрос, като в Македония албанската общност участва в определянето на политиката на страната, докато Сърбия иска анексия на Косово или подялбата му между сръбска и албанска част.\r\nИзданието твърди, че Сърбия като верен съюзник на Русия на Балканите, най-вероятно ще се опита да помогне на Москва в опитите й да предотврати  стремежа на региона да влезе в НАТО и ЕС.\r\nПревод и редакция: Мариела Русева", "date": "2017.08.26", "title": "\"Дело\"(Словения) - Сръбски натиск над Македония"}
{"url": "http://www.focus-news.net/news/2017/08/26/2429326/afp-voennite-sili-na-irak-sa-osvobodili-tsentara-na-tal-afar-i-tsitadelata-mu-ot-teroristite-ot-islyamska-darzhava.html", "text": "Военните сили на Ирак, които се сражават срещу терористичната групировка Ислямска държава от град Тал Афар съобщиха, че са освободили центъра на северния град и цитаделата му, която е строена по време на Османската империя, предаде AFP.\r\n„Части на Контра-терористичните сили са освобидили кварталите на Цитаделата и Басатин и са издигнали знамето на Ирак върху крепостта“, заяви генерал Абдуламир Ярала, чрез съобщение.\r\nПревод и редакция:", "date": "2017.08.26", "title": "AFP: Военните сили на Ирак са освободили центъра на Тал Афар и цитаделата му от терористите от Ислямска държава"}
{"url": "http://www.focus-news.net/news/2017/08/26/2429327/gl-komisar-nikolay-nikolov-v-golyamata-si-chast-pozharat-v-kresnenskoto-defile-v-posoka-kam-selo-vlahi-e-ogranichen-no-ostava-edno-golyamo-ognishte.html", "text": "Стремежът ни бе да не допуснем опасност за живота и здравето на хората и разпространяване на огъня към парк Пирин, към момента и двете задачи са изпълнени. Това каза директорът на ГДПБЗН главен комисар Николай Николов, съобщиха от пресцентъра на МВР. „Сериозен проблем създава районът непосредствено над Кресненското дефиле и на етапа всички усилия са насочени натам. Добре се развива ситуацията в посоката към село Влахи – в голямата си част пожарът там е ограничен, но остава едно голямо огнище“, обясни той. „560 души работят на терен  – пожарникари, военни, горски служители, 40 доброволци. Очакваме още толкова от София и Пловдив, те са доброволните ни пожарникари, извън аварийното звено на столицата, които са обучени, добре подготвени и комплектовани. С идването им на място  те се регистрират, минават кратък инструктаж“, посочи Николай Николов. „Логистиката на етапа е много добра“, допълни министър Валентин Радев.  „Няма проблеми с осигуряването на храна, напитки“, посочи областният управител на Благоевград Бисер Михайлов.", "date": "2017.08.26", "title": "Гл. комисар Николай Николов: В голямата си част пожарът в Кресненското дефиле в посока към село Влахи е ограничен, но остава едно голямо огнище"}
{"url": "http://www.focus-news.net/news/2017/08/26/2429328/sofiya-katastrofa-mezhdu-dva-leki-avtomobila-e-stanala-v-rayona-na-narodnoto-sabranie.html", "text": "Катастрофа между два леки автомобила е станала в района на Народното събрание. Това съобщиха за Агенция „Фокус“ от пресцентъра на МВР. Сигналът за инцидента е подаден в 10.10 часа. Ударили са се „Голф“ и „БМВ“. Катастрофата е лека, няма пострадали.", "date": "2017.08.26", "title": "София: Катастрофа между два леки автомобила е станала в района на Народното събрание"}
{"url": "http://www.focus-news.net/news/2017/08/26/2429330/zapochnaha-chestvaniyata-po-povod-140-ata-godishnina-ot-shipchenskata-epopeya.html", "text": "Започнаха честванията по повод 140-ата годишнина от Шипченската епопея, предаде репортер на Радио „Фокус“.  Президентът Румен Радев прие почетния строй на Националната гвардейска част. Очаква се Великотърновският митрополит Григорий да отслужи заупокойна молитва. На върха присъстват председателят на НС Димитър Главчев, представители на дипломатически мисии у нас, кметовете на Габрово и Казанлък, областните управители на Габрово и Стара Загора. На върха са се събрали стотици граждани.\r\nСлавяна ГАЙДАРОВА", "date": "2017.08.26", "title": "Започнаха честванията по повод 140-ата годишнина от Шипченската епопея"}
{"url": "http://www.focus-news.net/news/2017/08/26/2429331/ivaylo-mirchev-op-turizam-asenovgrad-ezhegodno-v-mestnostta-lale-bair-idvat-stotitsi-turisti-za-da-vidyat-i-zasnemat-zastrashenoto-ot-izchezvane-divo-rodopsko-lale.html", "text": "Ежегодно към местността Лале баир в Асеновград се стичат стотици туристи, за да видят и да заснемат застрашеното от изчезване диво родопско лале. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му в началото на месец май цъфтежите на лалетата са изключително атрактивни за хората, които обичат природата. „Местността е кръстена така заради находището на защитения от Червената книга на България ендемит – диво родопско лале. Лале баир се намира в югоизточната част на Асеновград. Това е един невисок рид, но реално е първата гънка към Родопите, в северната част на така наречената Асеновградска планина или Добростанския рид. Скалното било е интересно – в Асеновград го наричаме „малкото конче“, правейки препратка към красивата седловина в Пирин – Кончето. Самият ръд е много безопасен, могат да преминават туристи без никакъв проблем. От западния край е върха, наречен „Анатема“. Той е изключително панорамен към цялото поле, също към Асенова крепост и Родопите. От другия край се намира параклис, наречен „Св. Илия – Гръцкия“. Съвсем в непосредствена близост, на около 500 метра от параклиса, се намира и местността Лале баир, обясни Ивайло Мирчев.\r\nМестността Лале баир е обявена като природна забележителност през 1978 година, с единствена цел запазването на естественото находище с площ от 2 хектара на българския ендемит и защитено растение – родопско лале. Лале баир е прекатегоризирана в защитена местност през 2003 година.\r\nТони МИХАЙЛОВ", "date": "2017.08.26", "title": "Ивайло Мирчев, ОП „Туризъм“ – Асеновград: Ежегодно в местността Лале баир идват стотици туристи, за да видят и заснемат застрашеното от изчезване диво родопско лале"}
{"url": "http://www.focus-news.net/news/2017/08/26/2429332/inzh-damyan-damyanov-yuzdp-frontat-na-pozhara-v-kresnenskoto-defile-pri-selo-vlahi-e-ovladyan-v-momenta-gori-vatre-v-perimetara.html", "text": "Фронтът на пожара в Кресненското дефиле при село Влахи е овладян, в момента гори вътре в периметъра. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. „Фронтът, който е към Симитли, към главния път, също е погасен. Може би има тук-там припалвания, но на всякъде хората са на терен и работят усилено“, каза още инж. Дамянов. Той добави, че е оптимист и очаква да довечера пожарът в дефилето да бъде изцяло локализиран, освен ако не възникнат непредвидени ситуации. По думите му към момента няма индикации за възможност да се случи нещо, което би попречило за цялостното овладяване на бушуващата вече трети ден огнена стихия в Кресненското дефиле.\r\nЛивия НИНОВА", "date": "2017.08.26", "title": "Инж. Дамян Дамянов, ЮЗДП: Фронтът на пожара в Кресненското дефиле при село Влахи е овладян, в момента гори вътре в периметъра"}
{"url": "http://www.focus-news.net/news/2017/08/26/2429333/mvr-edna-zhena-e-postradala-pri-katastrofa-na-patya-mezhdu-ruse-i-razgrad.html", "text": "Една жена е пострадала леко при катастрофа на пътя между Русе и Разград. Това съобщиха за Агенция „Фокус“ от пресцентъра на МВР. Катастрофата е била между два ТИР-а и две леки коли в петък вечерта. За кратко в участъка е имало затруднения на движението. \r\nЛюба АЛЕКСИЕВА", "date": "2017.08.26", "title": "МВР: Една жена е пострадала при катастрофа на пътя между Русе и Разград"}
{"url": "http://www.focus-news.net/news/2017/08/26/2429334/kathimerini-gartsiya-gratskiyat-premier-aleksis-tsipras-shte-poseti-balgariya-za-podpisvaneto-na-dogovor-za-zhelezopatnata-vrazka-mezhdu-varna-i-aleksandrupolis.html", "text": "В европейската програма на гръцкия премиер Алексис Ципрас през септември е планирано важно посещение в София, пише гръцкият вестник \"Kathimerini\".\r\nСпоред изданието в момента се търси най-удобната дата за визитата, като се предполага, че тя ще бъде избрана в дните преди откриването на Солунския панаир, където да бъде представен новият договор между България и Гърция за железопътна връзка между пристанищата Варна и Александруполис, подписан предварително в София.\r\n\"Новият договор, който предвижда свързване на Варна с Александруполис и на Бургас с Кавала, представлява важна стъпка за регионално сътрудничество с голямо геополитическо значение\", пише \"Kathimerini\".\r\nСпоред вестникът \"реализирането на новите транспортни коридори ще повиши икономическото значение на Северна Гърция.\" \r\nИзданието допълва, че освен в България, гръцкият премиер предстои да посети Франция, Австрия и Румъния, а в Атина ще посрещне лидерите на Германия, Испания и Италия.\r\nПревод и редакция: Мариела Русева", "date": "2017.08.26", "title": "\"Kathimerini\" (Гърция) - Гръцкият премиер Алексис Ципрас ще посети България за подписването на договор за железопътната връзка между Варна и Александруполис"}
{"url": "http://www.focus-news.net/news/2017/08/26/2429335/akad-georgi-markov-istorik-mnozinstvoto-ot-balgarite-sa-bili-za-ostavaneto-na-knyaz-aleksandar-batenberg-na-prestola.html", "text": "Мнозинството от българите са били за оставането на княз Александър Батенберг на престола. Това каза историкът акад. Георги Марков в интервю за Агенция „Фокус“ за абдикацията на княз Александър Батенберг на 26 август 1886 г.  и предшествалите събитието преврати и контрапреврати. Акад. Георги Марков допълни, че князът е  племенник на руската  императрица. „Наистина е посочен от нашия Цар Освободител Александър II. На него дължи короната. По това време се разразява българската криза в европейските международни отношения. Железният канцлер Бисмарк не помага на княз Александър. Той държи традиционно за добри отношения с Русия, Франция също е застрашена от Германия и не подкрепя княза. Дори във Виена, макар че би трябвало там да има подкрепа срещу Русия, не помагат на княза. Султан Абдул Хамид II също се бои да се изправи срещу волята на руския император“, коментира акад. Марков. Историкът поясни, че само кралица Виктория и Великобритания оказват подкрепа на княза в европейския концерт. Той поясни, че Батенберг изпада в международна изолация и решава, че е по-добре да напусне България, въпреки, че Стефан Стамболов дълго го увещава, че щом народът го иска, не е важно какво ще решат европейските сили. \r\nДеница КИТАНОВА", "date": "2017.08.26", "title": "Акад. Георги Марков, историк: Мнозинството от българите са били за оставането на княз Александър Батенберг на престола"}
{"url": "http://www.focus-news.net/news/2017/08/26/2429336/ima-golyama-veroyatnost-do-kraya-na-denya-pozharat-v-kresnenskoto-defile-da-bade-iztsyalo-lokaliziran-obzor.html", "text": "Има голяма вероятност до края на днешния ден пожарът в Кресненското дефиле да бъде изцяло локализиран. Според директорът на Югозападно държавно предприятие инж. Дамян Дамянов това ще стане възможно, ако не възникнат непредвидени ситуации. По думите му към момента няма индикации за възможност да се случи нещо, което би попречило за цялостното овладяване на бушуващата вече трети ден огнена стихия в Кресненското дефиле. „Фронтът на пожара в Кресненското дефиле при село Влахи е овладян, в момента гори вътре в периметъра. Фронтът, който е към Симитли, към главния път също е погасен. Навсякъде хората са на терен и работят усилено“, каза още инж. Дамянов. От сутринта на терен са около 560 души – пожарникари, военни, горски служители, 40 доброволци, като се очаква да пристигнат още толкова доброволци от София и Пловдив. Те са извън аварийното звено на столицата, които са обучени, добре подготвени и комплектовани.\r\nНа провел се по-рано днес брифинг министърът на вътрешните работи Валентин Радев съобщи, че съставът, който е на терен от вчера в района на големия пожар край Кресненското дефиле, остава на място и продължава борбата с огъня. По думите му вертолетите днес ще бъдат пренасочени, няма опасност за селата и хората от селата Ощава, Сенокос и Влахи. Полицията осъществява разпоредените мерки за проверки на влизащите в селата и този режим остава за изпълнение. В селата продължава да няма ток, ограничението е заради безопасността на хората в района под 20-киловолтовия далекопровод, обясни той.\r\nДиректорът на ГДПБЗН главен комисар Николай Николов каза, че стремежът на всички, които участват в гасенето на пожара е да не допуснат опасност за живота и здравето на хората и разпространяване на огъня към парк „Пирин“, към момента и двете задачи са изпълнени. Според него сериозен проблем създава районът непосредствено над Кресненското дефиле и на етапа всички усилия са насочени натам. Според областния управител на Благоевград Бисер Михайлов няма проблеми с осигуряването на храна и напитки. \r\nКъм 10.00 часа днес движението по главен път Е-79, в района на Кресна, беше спряно за около час заради пожар, който предизвика силно задимяване в участъка. Намалена бе видимостта в участъка между Кресненското ханче и град Кресна. Пътни патрули спираха трафика на около 2 км преди и след Кресна в двете посоки. Към 11.00 часа огънят беше потушен и видимостта беше възстановена поради което движението на автомобилите бе възстановено.\r\nЛивия НИНОВА", "date": "2017.08.26", "title": "Има голяма вероятност до края на деня пожарът в Кресненското дефиле да бъде изцяло локализиран (ОБЗОР)"}
{"url": "http://www.focus-news.net/news/2017/08/26/2429337/ria-novosti-poslanikat-na-moldova-e-e-predal-molbata-na-rusiya-da-se-otkazhe-ot-iskaneto-za-izvezhdane-na-ruskite-voenni-v-kishinev.html", "text": "Посланикът на Молдова в Русия Андрей Негуц е заявил, че е предал молбата на Русия, Молдова да се откаже от намеренията си да повдигне въпроса са извеждане на чуждестранните военни от територията на страната в Генералната Асамблея на ООН, предаде РИА Новости.\r\nСпоред неговите думи, той е предал на правителството тезите на заместник-министъра на външните работи на Русия Сергей Рябков, в които е обобщено искането. „Има молба от Русия, Молдова да не настоява за включването на въпроса“.\r\n„Благодариха ми за това, че предадох целия този разговор и разбира се, скоро трябва да бъде взето решение“, обеляза Негуц.\r\nНа територията на Приднестровието е разположена оперативна група на Руската армия, която се явява приемница на 14-а общовойскова армия, която след разпада на СССР беше преведена под юрисдикцията на Русия. Основните задачи на оперативната група – миротворическа мисия и охрана на складовете с боеприпаси. \r\nПревод и редакция:", "date": "2017.08.26", "title": "РИА Новости: Посланикът на Молдова е  е предал молбата на Русия да се откаже от искането за извеждане на руските военни в Кишинев"}
{"url": "http://www.focus-news.net/news/2017/08/26/2429338/ivaylo-mirchev-op-turizam-asenovgrad-predstoi-realiziraneto-na-proekt-za-preventsiya-sreshtu-unishtozhavaneto-na-nahodishtata-na-divo-rodopsko-lale-v-rayona.html", "text": "Предстои реализирането на проект за превенция срещу унищожаването на находищата на диво родопско лале в района на Асеновград. Това каза за Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му през последните години се наблюдава негативна тенденция, че хората, непознавайки статута на дивото родопско лале, го късат и си го носят вкъщи. „Идеята ни е чрез проекта, по който ние кандидатстваме към Община Асеновград, да създадем информационна среда, която да е един вид превенция срещу посягането, късането и унищожаването на тези няколко находища на родопско лале в района\", каза още Мирчев. По думите му броят на цветята там е между 250 и 500, като най-голямото находище се намира от северния край на билото при местността Лале баир. „Ще поставим две информационни указателни табели на български и английски език, текстовете на които се съгласуват с РИОСВ. Подготвили сме няколко професионални фотографии, заложили сме и маркиране на маршрут до самото място, за да може хората да имат информационна среда, която ще ги ограмоти как да действат в планината и какво отношение да имат към биосферното разнообразие, както и да имат обезпечена инфраструктура, която ще ги заведе на точното място“, обясни Ивайло Мирчев. Той уточни, че общата сума, необходима за реализирането на проекта, е 650 лева. „Това включва изработката на двете табели. Те ще са от специален материал, който ще бъде издръжлив на атмосферните условия. Това е било, има много силен вятър, зимите там са много тежки и навява много сняг. Ще закупим професионални фотографии, ще закупим материали и техника, с която ще прочистим просеките. След това ще направим нужната туристическа маркировка. В никакъв случай сумата не е голяма, но това е едно начало, за да може да поставим устойчива тенденция всяка година по една защитена зона да бъде по някакъв начин маркирана с информация\", каза Мирчев. Според него така хората ще знаят и ще си планират разходките до тези красиви места и ще знаят в кой период на годната те могат да видят разцъфнали цветята, които се намират там. Ивайло Мирчев каза още, че през последните години се откроява незнанието на хората как да се държат в планината и как да опазват защитени видове. Той посочи, че родопското лале е един от четирите вида диворастящи лалета у нас. То е рядко срещано и е включено в Червената книга на България. Проектът за опазването му в района на Асеновград трябва да се реализира до месец октомври.\r\nТони МИХАЙЛОВ", "date": "2017.08.26", "title": "Ивайло Мирчев, ОП „Туризъм“ – Асеновград: Предстои реализирането на проект за превенция срещу унищожаването на находищата на диво родопско лале в района"}
{"url": "http://www.focus-news.net/news/2017/08/26/2429339/sofiya-negovo-sveteyshestvo-balgarski-patriarh-neofit-shte-blagoslovi-detsata-koito-sa-na-lager-v-kremikovskiya-manastir-sveti-georgi.html", "text": "На 27 август, от 9.00 часа, в Кремиковския манастир „Свети Георги” Негово Светейшество Софийският митрополит и Български патриарх Неофит ще благослови лично децата, които са на лагер в манастира. Това съобщиха от пресцентъра на Столична община. \"Около 50 деца от София са на лагер в манастира до кв. ”Кремиковци”, съобщи отец Серафим. Православни детски лагери в манастира се провеждат за четвърта година и се организират, за да научат на православната вяра, да възпитават в нравствени добродетели, в съчетание с игри, спорт и разходки сред природата. \r\nНегово Светейшество ще вземе участие в неделната светата Литургия, която ще отслужи главният секретар на Светия Синод Мелнишки еп. Герасим, и ще гостува на лагеруващите при манастира деца.", "date": "2017.08.26", "title": "София: Негово Светейшество Български патриарх Неофит ще благослови децата, които са на лагер в Кремиковския манастир „Свети Георги”"}
{"url": "http://www.focus-news.net/news/2017/08/26/2429340/ruse-vazstanoveno-e-dvizhenieto-po-pat--bazan-pisanets-pri-km-24.html", "text": "Възстановено е движението по път I-2 Бъзън - Писанец, при км 24. Това съобщиха от пресцентъра на Агенция \"Пътна инфраструктура\".", "date": "2017.08.26", "title": "Русе: Възстановено е движението по път I-2 Бъзън - Писанец, при км 24"}
{"url": "http://www.focus-news.net/news/2017/08/26/2429341/blagoevgrad-vertoleti-ot-sastava-na-vvs-izlyaha-blizo-60-tona-voda-nad-rayona-na-pozhara-v-kresnenskoto-defile.html", "text": "Два вертолета Ми-17 от състава на авиобаза Крумово се включиха в потушаването на големия горски пожар в землището на село Мечкул, община Симитли, област Благоевград. Това съобщиха от пресцентъра на Министерство на отбраната. Вертолетите излетяха в 9.00 часа днес от авиобаза \"Крумово\". До 12.00 часа екипажите на двата вертолета изпълниха около 30 захода и изляха близо 60 тона вода над труднодостъпния терен.", "date": "2017.08.26", "title": "Благоевград: Вертолети от състава на ВВС изляха близо 60 тона вода над района на пожара в Кресненското дефиле"}
{"url": "http://www.focus-news.net/news/2017/08/26/2429342/dha-novi-masovi-chistki-na-ministerstva-armiya-politsiya-i-medii-v-turtsiya.html", "text": "В рамките на извънредното положение в Турция вчера в „Държавен вестник” са публикувани две наредби със силата на закон на Министерския съвет за нови масови уволнения на служители в почти всички министерства, в армията и в полицията, както и  за закриване на медии, предаде информационната агенция Догу хабер ажансъ (ДХА). Съгласно въпросните наредби-закони под № 693 и 694 в Меджлиса се отстраняват от длъжност 5 души; в Министерското на правосъдието – 142; в Министерството на промишлеността и технологиите – 12; в Министерство на околната среда – 2; в МВнР – 4; в Министерство на енергетиката – 8; в Министерство на земеделието и храните – 17; в МВР – 215; в Генералната дирекция по сигурността – 12; в МНО – 19; във Висшия учебен съвет – 172; в сухопътни войски – 106; във ВМС – 40; във ВВС – 90; в Командването на бреговата сигурност – 3 души.\r\nЧистките засягат и други държавни агенции и структури. Освен това са закрити три дружества, два вестника и една информационна агенция. Същевременно е възстановена дейността на една болница, една фондация и едно радио.\r\nВъв ВВС са възстановени на предишните им длъжности 5-има военни, а във ВМС техният брой е 9 военни. На 10 генерали  в резерва от ВВС са отнети висшите офицерски звания, а във ВМС трима военни са извадени от забранителните списъци за заемане на длъжност на предишни наредби-закони.\r\nОтделно от това в последните наредби-закони се предвижда кадрово попълване на полицията, прокуратурата и съдилищата. Местата за нови назначения в Генералната дирекция по сигурността са 29 хиляди; в полицейските части за специални операции – 3 хиляди; а броят на новите съдии и прокурори е 4 хиляди, посочва още ДХА.", "date": "2017.08.26", "title": "ДХА: Нови масови чистки на министерства, армия, полиция и медии в Турция"}
{"url": "http://www.focus-news.net/news/2017/08/26/2429343/pazardzhik-praskovi-i-slivi-sa-nay-tarsenite-plodove-na-pazara-v-grada.html", "text": "Разнообразие от сезонни плодове и цитруси има на кооперативния пазар в Пазарджик, показа репортерска проверка на Радио „Фокус” – Пазарджик. Най-търсени са прасковите, чиято цена е от 1.20 до 1.80 лв./кг, в зависимост от качеството им, както и сливи, които са от 0.80 до 1.50 лв./кг. Търсени остават и ягодите, чиято цена е от 2.00 до 3.00 лв./кг. Почти липсва предлагане на кайсии, затова и цената им остава висока – от 2.00 до 2.40 лв./кг. Сравнително високи остават цените на цитрусовите плодове. Най-висока към момента е цената на лимоните – около 6.00 лв./кг, портокалите са на стойност от 1.70 до 2.20 лв./кг, а бананите около 2.80 – 3.00 лв./кг.\r\nАлбена ЖИЛЕКОВА", "date": "2017.08.26", "title": "Пазарджик: Праскови и сливи са най-търсените плодове на пазара в града"}
{"url": "http://www.focus-news.net/news/2017/08/26/2429344/voa-desni-grupi-se-otkazaha-da-provedat-marsh-na-svobodnoto-slovo-v-san-frantsisko.html", "text": "Лидерите на дясна и анти-марксистка групи бяха организирали събирания в района на пристанището на Сан Франциско, но по късно се отказаха  от провеждането им, предаде радио The Voice of America.\r\nДжоуи Гибсън, основател на групата „Патриотична молитва“, обяви, че първоначално е планирано събитието да се проведе в парк Президио, който, обаче, се е оказал зает.\r\nОбявеното място за събитието е бил площад Аламо, в центъра на града и далеч от мястото, където е било първоначално планирано.\r\nСлед като се отказаха да провеждат марш „на свободното слово“, Гибсън и неговите последователи са решили да се присъединят към група анти-марксисти в града, но и те по-късно са се отказали.\r\nПо-късно десният лидер поясни във фейсбук групата, че решението е променено, тъй като са възникнали опасения, че агресивни провокатори ще се появят, за да предизвикат насилие на събитието. Освен това, според него, музикантите и говорителите, които е трябвало да участват в събитието, са получили заплахи и са били тормозени.\r\nПревод и редакция:", "date": "2017.08.26", "title": "VOA: Десни групи се отказаха да проведат марш на „Свободното слово“ в Сан Франциско"}
{"url": "http://www.focus-news.net/news/2017/08/26/2429345/prezidentat-rumen-radev-shipka-e-vratata-prez-koyato-e-minala-balgarskata-svoboda-i-vsyaka-stapka-kam-tozi-vrah-vdahva-vyara-v-badeshteto.html", "text": "Преди 140 години на това място се реши изходът на Руско-турската война и съдбата на България. Шипка е свято място, което ни обединява като народ. Това каза държавният глава Румен Радев по време на тържественото отбелязване на 140-годишнината от Шипченската епопея през Руско-турската освободителна война от 1877 - 1878 г. на връх Шипка, предаде репортер на Радио „Фокус“.  Президентът изтъкна, че Шипка е вратата, през която е минала българската свобода и всяка стъпка към този връх вдъхва вяра в бъдещето. \r\nРумен Радев положи венец пред Паметника на свободата.  В момента се състои възстановка на шипченските боеве от дружество „Традиция“. \r\nСлавяна ГАЙДАРОВА", "date": "2017.08.26", "title": "Президентът Румен Радев: Шипка е вратата, през която е минала българската свобода и всяка стъпка към този връх вдъхва вяра в бъдещето"}
{"url": "http://www.focus-news.net/news/2017/08/26/2429347/kmetat-na-topolovgrad-bozhin-bozhinov-nyama-opasnost-za-naselenieto-v-haskovsko.html", "text": "Няма опасност за населението в Хасковско. Това каза за Агенция „Фокус“ кметът на община Тополовград Божин Божинов. „Обстановката не е толкова притеснителна. По-тревожно е, че отново на същото място – откъм страната на Свиленград, до селата Филипово и Присадец се е възобновил пожар. Огънят е в ниските части, които са труднодостъпни и не може да влезе специализирана техника. Няма опасност за населението“, обясни кметът.  „Горят треви и храсти. Разпоредил съм да се подготви верижна машина, пригодена за пожари, за 4 т. вода, с помпи и всичко необходимо. Разпоредил съм да се прегледа и да е в готовност, както и да са готови всички цистерни в общината. На място има екипи от доброволци, екипи на пожарната. Към момента пожарът не е локализиран, въпросът е да го задържим на едно място“, допълни Божинов. \r\nМариела РУСЕВА", "date": "2017.08.26", "title": "Кметът на Тополовград Божин Божинов: Няма опасност за населението в Хасковско"}
{"url": "http://www.focus-news.net/news/2017/08/26/2429348/akad-georgi-markov-istorik-otsenkata-na-istoriyata-za-knyaz-aleksandar-batenberg-e-polozhitelna-toy-se-zhertva-za-balgarite.html", "text": "Оценката на историята за княз Александър Батенберг е положителна - той се жертва за българите. Това каза историкът акад. Георги Марков в интервю за Агенция „Фокус“ за абдикацията на княз Александър Батенберг на 26 август 1886 г.  и предшествалите събитието преврати и контрапреврати. Той поясни, че висш немски благородник се е озовал тук в бившия Дунавски вилает, в ориенталска София с криви сукаци. „Отседнал е в конака, който после преобразува в сегашния дворец. Пише на сестра си, че не може да спи от жаби и от комари. Тук на всякъде е кал, мръсотия и той е живял в сблъсък на културите“, каза акад. Марков. Той обясни, че Батенберг е  обиколил страната и  е видял, че българите са читав народ и се е съгласил да стане български княз, за да имат държава и бъдеще. По думите му княз Александър Батенберг се жертва за възстановяването на българската  държава и за нас българите. „Той пише на сестра си, че от България ще си тръгне с една смъртоносна язва и сякаш познава, защото от нея си отива твърде млад“, обясни акад. Марков. „Българският княз умира само 7 години след своята абдикация в Австрия. Понеже е първият български монарх и е с големи заслуги при създаването и възстановяването на Българската държава, още тогава му е построен мавзолей. Той е от 1893 г. и Слава Богу не беше взривен като някой друг. И днес българите има къде да отдадат почит на този заслужил свой пръв владетел“, каза историкът.\r\nДеница КИТАНОВА", "date": "2017.08.26", "title": "Акад. Георги Марков, историк: Оценката на историята  за княз Александър Батенберг е положителна - той се жертва за българите"}
{"url": "http://www.focus-news.net/news/2017/08/26/2429349/haskovo-pozharat-v-sakar-planina-e-lokaliziran.html", "text": "Пожарът в Сакар планина е локализиран. Това каза директорът на РДПБЗН - Хасково комисар Николай Вълчев, съобщиха от пресцентъра на Областна администрация - Хасково. За 24 часа пламъците унищожиха 2500 дка площи със храсти и сухи треви. До вечерта всички противопожарни екипи, военните, горските служители и доброволците остават на терен. Общо 100 човека от сутринта гасят на ръка пламъците. Сега се правят непрекъснати обходи по периметъра на пожара, за да не се позволи повторното му запалване. Няма нанесени сериозни щети. Вън от всякаква опасност са близките села.", "date": "2017.08.26", "title": "Хасково: Пожарът в Сакар планина е локализиран"}
{"url": "http://www.focus-news.net/news/2017/08/26/2429350/hurryiet-chuzhdestrannite-turisti-v-turtsiya-sa-se-uvelichili-s-50-protsenta.html", "text": "Броят на чуждестранните туристи, които са посетили Турция, се е увеличил с повече от 46% на годишна база, предаде Hurryiet, позовавайки се на данни от Министерството на туризма на Турция.\r\nДанните показват, че повече от пет милиона туристи са пристигнали в страната само за последния месец.\r\nСредиземноморският курорт Анталия и Истанбул са градовете, които са привлекли най-много посетители, 1,8 милиона и повече от 1,3 милиона съответно.\r\nПрез юли, 835 525 руснаци са посетили Турция, което е с 1648% повече от същия месец на миналата година.\r\nПрез първите седем месеца на годината в Турция са дошли 17,3 милиона души, увеличение с 22% в сравнение със същия период на миналата година, според данните от министерството.\r\nЗа този период, броят на руснаците е 2,5 милиона души – увеличение с 99,1 процента на годишна база.\r\nГостите от Русия са 15% от общия брой на посетителите, следва Германия – 11% и Грузия – 8%.\r\nПак за първите 7 месеца, общо европейските туристи са 7,1 милиона, 7,1 процента увеличение.\r\nПревод и редакция:", "date": "2017.08.26", "title": "Hurryiet: Чуждестранните туристи в Турция са се увеличили с 50 процента"}
{"url": "http://www.focus-news.net/news/2017/08/26/2429351/dobrich-prodalzhavat-bezplatnite-kontserti-v-podkrepa-na-balgarskata-muzika-v-kavarna.html", "text": "„Каварна винаги е била и ще бъде гостроприемна за всички носители на култура и изкуство с български знак и тази отворена сцена е още едно доказателство за това!“. С тези думи актьорът Ненчо Балабанов откри снощи първото издание на „БГ поп и рок сцена – Каварна 2017”, съобщиха от пресцентъра на Община Каварна. На сцената в курортната зона снощи се изявиха Прея, Вензи, Деси Добрева и Д2. Тази вечер, от 21.00 часа, безплатният концерт за подкрепа на българската музика продължава с участието на Диана Експрес, Акага, Михаела Маринова и Дани Милев Бенд. Община Каварна е осигурила места за паркиране и обществен транспорт от центъра на града до курортната зона.", "date": "2017.08.26", "title": "Добрич: Продължават безплатните концерти в подкрепа на българската музика в Каварна"}
{"url": "http://www.focus-news.net/news/2017/08/26/2429352/alsat-mmakedoniya-yohanes-han-regionalnata-ikonomicheska-zona-e-klyuchov-prioritet.html", "text": "Комисарят по европейска политика за съседство и преговори за разширяване Йоханес Хан е в Драч, където се провежда неформална среща на премиерите на страните от Западните Балкани, за която вече „Фокус“ информира. Той е заявил, че създаването на регионална икономическа зона, която ще повиши икономическия ръст и ще създаде нови работни места е приоритет за земите от региона, предаде македонската албаноезична телевизия „Алсат-М“.\r\nХан заяви, че регионалната икономическа интегртация не е и не трябва да се гледа, като на алтернатива на членството на страните от Западните Балкани в ЕС, тъй като това е в интерес на всички.\r\nЕвропейската Комисия, по случай на срещата в Драч, съобщи, че очаква от западнобалканската шесторка да работи за имплементацията на ангажиментите, поети по време на срещата на високо равнище между ЕС и Западните Балкани, проведена през юли в Триест и особено И особено Планът за действие за задълбочаване на регионалната икономическа интеграция. Регионалната икономическа зона, съгласувана на срещата на върха в Триест според Европейската комисия, ще предостави нови възможности за бизнеса и гражданите и ще стимулира икономическия растеж и ще създаде нови работни места.\r\nПревод и редакция:", "date": "2017.08.26", "title": "„Алсат-М“(Македония): Йоханес  Хан: Регионалната икономическа зона е ключов приоритет"}
{"url": "http://www.focus-news.net/news/2017/08/26/2429353/pazardzhik-domati-i-cherveni-chushki-sa-nay-tarsenite-zelenchutsi-na-pazarite-v-grada.html", "text": "Богато разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на Радио „Фокус” – Пазарджик. Цената на пресните картофи е около 0.90 лв./кг. Най-търсени остават доматите, предимно розовите и консервните, чиято цена е от 1.10 до 1.80 лв./кг, както и червените чушки, които са на цена от 1.60 до 2.20 лв./кг. Търсене се наблюдава и при пресния чесън, чиято цена е 0.60 лв. за връзка. Краставиците са на цена между 1.50 – 2.20 лв./кг, морковите – около 0.80 – 1.00 лв./кг. Продават се и различни зарзавати, като тяхната цена е около 0.30 – 0.35 лв. за връзка.\r\nАлбена ЖИЛЕКОВА", "date": "2017.08.26", "title": "Пазарджик: Домати и червени чушки са най-търсените зеленчуци на пазарите в града"}
{"url": "http://www.focus-news.net/news/2017/08/26/2429354/ria-novosti-v-kiev-se-nahvarliha-na-mazh-nosesht-plakat-poroshenko-nashiyat-hetman.html", "text": "В социалната мрежа Фейсбук се появи видео, споделено от мъж, на име Олег Сандро-Панфилов, в което се вижда как тълпа се нахвърля на мъж, защото той носи със себе си плакат с надпис „Порошенко – нашият хетман. По-досгойни няма“, предаде РИА Новости.\r\nГрупата разкъса плаката, а след това започнаха да питат „колко са му платили“ и „има ли съвест“. Мъжът се е представил и се е опитал да отговори, но на видеото се вижда колко е уплашен.\r\nПревод и редакция:", "date": "2017.08.26", "title": "РИА Новости: В Киев се нахвърлиха на мъж, носещ плакат „Порошенко – нашият хетман“"}
{"url": "http://www.focus-news.net/news/2017/08/26/2429355/prof-boyko-ganchevski-momcheto-ubilo-11-godishnoto-momiche-mozhe-bi-e-bilo-tormozeno-v-uchilishte-i-e-iskalo-da-varne-samoutvarzhdavaneto-si.html", "text": "Момчето, убило 11-годишното момиче в Бургас, може би е било тормозено в училище и е искало да върне самоутвърждаването си, проявявайки жестока агресивност. Това каза в интервю за Агенция „Фокус“ Криминалният психолог и бивш директор на Института по психология на МВР до 2001 г. проф. Бойко Ганчевски. „Насилието и агресивността са и емоционален понякога, несъзнателен отговор на някакво дразнене. Поради факта, че има слаб контрол в поведението, дадено лице, особено непълнолетно, може да извърши такова деяние даже и без предварителен умисъл. Обикновено подобни престъпления са организирани, не са свързани с подобно импулсивно поведение. Предполагам, че това е свързано с общуването в социалните мрежи“, коментира проф. Ганчевски. Според него на това лице може би му е оказан някакъв тормоз в училище, където той е искал да върне собственото си самоутвърждаване, проявявайки жестока агресивност. „Това са модели на поведение, свързани с т.нар. „копирано поведение“. Те се наблюдават в училище, сред децата в детската градина, по телевизията, копира се от по-големи батковци с оглед да изглеждат по-значими. Много са причините от психологична гледна точка, които определят подобно поведение“, обясни криминалният психолог. \r\nПо думите му понякога те се стараят явно към подражание, към решаване на проблеми чрез определено насилие, което потвърждава принципа на старозаветната реципрочност: „Око за око – зъб за зъб“. „Причината на първо място е свързана с т.нар. „триада на насилието“. Как да разпознаем малкото дете, че то е агресивно и може да се превърне от агресивна личност в престъпник, а даже и в убиец? Тук психолозите наблюдават, когато едно дете даже още не е тръгнало на детска градина, когато има нощно напикаване без осезателна причина, когато започва да извършва палежи вкъщи, пали вестници и др., когато започва необмислено мъчене на животни – котки, кучета и т.н., а от там и на други деца“, допълни той и посочи, че е имал случай, когато в детската градина едно дете е било вързало с пластмасови белезници друго и когато са го попитали защо,  то е казало, че не знае. \r\n„Ако се върна по-назад през 2000-2001 г., когато две ученички в Пловдив убиха съученичката си. Когато ги попитах защо, те казаха: „Ей така. Тя носи по-хубави дрехи от нас, има си приятел и получава по-добри оценки“. Ето, виждате, има някакви мотиви. Но те, когато я бяха убили и инсценирали запалването й на тавана с бутилка бензин, те фактически търсеха собственото си утвърждаване и нямаха абсолютно никакво чувство за вина. Не изпитваха такова. Все едно, че бяха убили муха. Подобен случай имаше в Перник, когато Кристиян уби Кристин, наряза го на парчета и му извади органите“, припомни проф. Ганчевски. По думите му подобна ситуация, която е свързана с едно жестоко самоутвърждаване и когато това е с цел наслада от насилието, това вече фактически формира и тези, които извършват точно такива престъпления, свързани с лишаване от живот или убийство. \r\nЛюба АЛЕКСИЕВА", "date": "2017.08.26", "title": "Проф. Бойко Ганчевски: Момчето, убило 11-годишното момиче, може би е било тормозено в училище и е искало да върне самоутвърждаването си"}
{"url": "http://www.focus-news.net/news/2017/08/26/2429356/plovdiv-folklorno-nadigravane-e-chast-ot-kulminatsiyata-na-tarzhestvata-v-banya-po-sluchay-15-godini-ot-obyavyavaneto-na-naselenoto-myasto-za-grad.html", "text": "Тази вечер е кулминацията на тридневните тържества в Баня, с които се отбелязват 15 години от обявяването на населеното място за град. Това каза за Радио „Фокус“ – Пловдив кметът на града Стамен Гешев. По думите му от 18.30 часа на площада пред местното читалище ще се състои тържествено откриване на празника и водосвет. От 19.00 часа ще започне музикалната празнична програма. „Ще свирят, ще пеят и ще танцуват Духов оркестър – град Етрополе, Танцова формация „Ангелите на Чарли” – град Карлово, Женска певческа група „Каравеловски славеи” и Мъжка певческа група „Веселяци” – село Каравелово. Тази вечер има и фолклорно надиграване „Средногорска плетеница” с фолклорни клубове от градовете Баня, Харманли и Сливен, както и от селата Бегунци и Царацово. Ще свири също оркестър за народна музика „Млади тракийци” с ръководител Божидар Стрехин“, каза Гешев. Тържествата по случай 15 години от обявяването на Баня за град, които започнаха на 24 август, ще завършат с празнични илюминации.\r\nЧаст от празничната програма е и състезание по триатлон, което ще се състои на 3 септември на Централния минерален плаж в град Баня. \r\nТони МИХАЙЛОВ", "date": "2017.08.26", "title": "Пловдив: Фолклорно надиграване е част от кулминацията на тържествата в Баня по случай 15 години от обявяването на населеното място за град"}
{"url": "http://www.focus-news.net/news/2017/08/26/2429357/pregled-na-mezhdunarodnite-novini-do-13-chasa-agentsiya-fokus.html", "text": "Комисарят по европейска политика за съседство и преговори за разширяване Йоханес Хан е в Драч, където се провежда неформална среща на премиерите на страните от Западните Балкани, за която вече „Фокус“ информира. Той е заявил, че създаването на регионална икономическа зона, която ще повиши икономическия ръст и ще създаде нови работни места е приоритет за земите от региона, предаде македонската албаноезична телевизия „Алсат-М“.\r\nХан заяви, че регионалната икономическа интегртация не е и не трябва да се гледа, като на алтернатива на членството на страните от Западните Балкани в ЕС, тъй като това е в интерес на всички.\r\nЕвропейската Комисия, по случай на срещата в Драч, съобщи, че очаква от западнобалканската шесторка да работи за имплементацията на ангажиментите, поети по време на срещата на високо равнище между ЕС и Западните Балкани, проведена през юли в Триест и особено И особено Планът за действие за задълбочаване на регионалната икономическа интеграция. Регионалната икономическа зона, съгласувана на срещата на върха в Триест според Европейската комисия, ще предостави нови възможности за бизнеса и гражданите и ще стимулира икономическия растеж и ще създаде нови работни места.\r\n***В европейската програма на гръцкия премиер Алексис Ципрас през септември е планирано важно посещение в София, пише гръцкият вестник \"Kathimerini\".\r\nСпоред изданието в момента се търси най-удобната дата за визитата, като се предполага, че тя ще бъде избрана в дните преди откриването на Солунския панаир, където да бъде представен новият договор между България и Гърция за железопътна връзка между пристанищата Варна и Александруполис, подписан предварително в София.\r\n\"Новият договор, който предвижда свързване на Варна с Александруполис и на Бургас с Кавала, представлява важна стъпка за регионално сътрудничество с голямо геополитическо значение\", пише \"Kathimerini\".\r\nСпоред вестникът \"реализирането на новите транспортни коридори ще повиши икономическото значение на Северна Гърция.\" \r\nИзданието допълва, че освен в България, гръцкият премиер предстои да посети Франция, Австрия и Румъния, а в Атина ще посрещне лидерите на Германия, Испания и Италия.\r\n*** Федералната прокуратура на Белгия даде разяснения за терориста, който нападна военнослужещи в центъра на Брюксел и беше ранен смъртоносно. Той е имал в себе си восъчни отливки на огнестрелно оръжие и два екземпляра на Корана, предаде РИА Новости.\r\nПатрулиращи военнослужещи откриха огън, на поражение, в центъра на Брюксел, след като, срещу тях, с крясъци „Аллах Акбар“ се нахвърли мъж, въоръжен с нож. Единият войник е леко ранен по лицето, другият – по ръката. Личността на нападателя е изяснена – това е 30-годишен бежанец от Сомалия. Той е действал сам и не фигурира в списъците с лица, заподозрени в терористична дейност, той не е бил известен на службите за сигурност.\r\n„В него е имало восъчна отливка на огнестрелно оръжие и два Корана“, се казва в комюнике на прокуратурата.\r\nПо данни на държавния обвинител, нападателят е живял в Белгия от 2004 година и е получил гражданство през 2015 година. През февруари 2017-а той е привлечен към отговорност за нанасяне на телесни повреди.\r\nТерористът е живял в белгийския град Брюж, където тази нощ са проведени обиски. Все още няма информация за резултатите от тях.\r\n*** Въпреки санкциите, наложени от Москва, срещу закупуването на плодове и зеленчуци от Европейския съюз, в отговор на мерките на ЕС, който забрани закупуването на някои продукти произведени в Русия, големи количества плодове, най-вече праскови и нектарини от страните в ЕС с по-топъл климат, включително Гърция, Италия и Испания, достигат до щандовете в московските магазини, а доставките са стабилни, като прекупвачи, базирани в Беларус са основните заподозрени за контрабандната търговия, пише Ekathimerini.\r\nТърговци от Беларус са заподозрени, че се промъкват през санкционната мрежа и вкарват в Русия вносни плодове, представяйки ги като свои – това най-вероятно се случва с помощта на руските власти.\r\nПървоначалната информация, че Беларус е удвоил износа си на нектарини и праскови към Русия, не предизвика голямо учудване, въпреки че климатът на Източноевропейската държава не ѝ позволява да произвежда тези плодове.\r\nПо-късно стана ясно, че производствена линия от Италия и Испания достига до руския пазар. Според последната информация, търговците, свързани с руския пазар, обикалят Северна Гърция, основен земеделски район и купуват големи количества плодове, включително нектарини и праскови.\r\nКатимерини скоро проведе разследване в супермаркетите, магазините и плод-зеленчуците в руската столица и то показа, че гръцките продукти са достъпни навсякъде.\r\nРусия е силно зависима от внос на плодове и зеленчуци. (Специално на топлолюбиви плодове, които няма как да бъдат произведени в климатичните зони, които обхваща Русия – бел. ред.)\r\n*** Министър председателят на Македония Зоран Заев днес е в град Драч, на албанското крайбрежие и ще участва в неформалната среща на Министър-председателите на страните от Западните Балкани, за която вече агенция „Фокус“ информира, посветена на регионалната интеграция, предаде македонската електронна медия „Локално“.\r\nДомакин на срещата е албанският премиер Еди Рама. Ще бъдат проведени няколко работни сесии, по теми свързани с регионалното партньорство и за задълбочаване на интеграционните процеси на Западните Балкани.\r\nВ кулоарите на неформалната среща се очаква и среща между премиерите на Македония и Сърбия, на която сръбската премиерша Ана Бърнабич ще поднесе покана на македонския си колега Заев, за провеждането на една съвместна сесия на парламентите на двете страни, до края на годината.\r\nОсвен премиерите на държавите от региона, на срещата ще участват и Комисарят по европейска политика за съседство и преговори за разширяване на ЕС Йоханес Хан и съпредседателят на Световната Банка за Европа и Централна Азия, Сирил Милер.\r\n***Прокуратурата, разследваща организираната престъпност, ще поеме разследването на „кървавия четвъртък“ от 27  април тази година и ще се опита да разбере дали сръбският представител на БИА Горан Живалевич и съветникът на президента по сигурността, Синиша Алексовски, са били част от организацията на превземането и опустошаването на македонския президент, пишат македонските медии. Електронното издание „24 вести“ цитира прокурор Билна Русковска, която пред Телевизия 24 е завила, че разследването ще провери дали Горан Живалевич е свързан със събитията от 27 април 2017 г. Според Русковска, която е част от разследващия екип, самото присъствие на Живалевич в този момент в парламента е дипломатически скандал, но заедно с това може да бъде разглеждано като престъпление за участие в тълпа. Електронното издание припомня, че в изявление за Държавната руска информационна агенция „Танюг“ Живалевич е завил, че неговото присъствие в парламента е било със съгласието на съветника по сигурността на македоснския президент Георги Иванов и е било координирано с македонските служби за сигурност. От кабинета на президента съобщават че Алексовски не отговаря за връзки с чужди дипломатически представители и че по време на „кървавия четвъртък“  Живалевич наистина е бил в парламента, но за да намали отговорността от своето присъствие е уведомил Алексовски по-късно. „Локално“ цитира македонския президент Георги Иванов, който заявява, че ще изчака старателно прокуратурата да разследва всички замесени в случая със сръбския агент. В коментар на обвиненията македонският президент заявява: „Чакам прокуратурата да изясни кой кога и дали изобщо е направил възможното, така че сръбският таен агент да влезе в македонския парламент на 27 април 2017 г.“. Изданието припомня, че по време на щурма на парламента в „кървавия четвъртък“ привърженици на ВМРО-ДПМНЕ, скрити зад движението „Зазаедничка Македония“, са щурмували парламента, като в резултат на сблъсъците са пострадали над 100 души, включително настоящият премиер Зоран Заев. „Локално“ пише, че щурмовата група атакувала парламента е била съставена от криминално проявени агенти на службите и бивши полицаи.Телевизия „Телма“ съобщава, че прокуратурата не изключва възможността да се разследва намесата на президента Иванов от 27 април 2017 г.  Според „Телма“ прокуратурата, разглеждаща организираната престъпност и корупцията, напълно възможно може да разследва участието както на Георги Иванов, така и на съветника му по сигурността в събитията в края на април и връзките им със сръбския разузнавач Горан Живалевич.„ТВ 24“  цитира съветника на президента Синиша Алексовски, който заявява, че всички съобщения от Живалевич присъстват в докладите на кабинета на президента. Според телевизията става въпрос за времевия период преди, по време и след щурма на македонския парламент, като между Живалевич и Алексовски не е имало телефонен разговор , а само размяна на съобщения. Македонският „Фокус“ цитира кабинета на президента, който заявява че обществеността трябва да знае кой е изпратил Живалевич в парламента по време на щурма.\r\nСпоред електронното издание МКД за македонския президент случаят с Жиавалевич е вече затворен, а прокуратурата е длъжна да разследва. Изданието цитира част от съобщението на македонското президентство, в което се заявява, че е крайно време да се разбере дали сръбският таен агент е получил одобрение от отговорен държавен орган на Македония за влизане в парламента в критичния ден. Електронното издание Радио „Свободна Европа“ публикува обширен репортаж озаглавен „Медиите анализират шпионската афера“, в който се заявява, че топ тема в македонските медии са както македоно-сръбските дипломатически отношения след изтегляна на персонала от посолството в Скопие,  така и разрешението за присъствие на сръбския разузнавач Живлаевич в парламента.„+Инфо“ публикува фотография на Груевски, Вучич и Дачич с емблематичното заглавие: „Веднъж и ние да ги шпионираме“.„Свободен печат“ излиза със заглавие: „Ще градим приятелски отношения, а за различията ще водим диалог“. Отново според „+Инфо“ медийната машина на Вучич е измислила войната с Македония. Вестник „Вечер“ публикува заплахата на сръбския вицепремиер и външен министър Ивица Дачич, че „Сърбия може да промени позицията за името, ако Македония не се въздържи за Косово“. Седмичникът „Република“ пише, че Живалевич се оправдава със съветника на Иванов, който одобрил присъствието му в парламента на 27 април. \r\nТемата за скандалите, свързани със шпионската афера е водеща за телевизия „Алсат-М“, МРТ, вестник „Вечер“, електронните издания „Блиц“, „Свободен печат“, „Либертас“, „Позитив“, „Нова ТВ“.\r\n*** Съветникът на Белия Дом Себастиян Горка, който е близък съюзник на националистическата фракция, предвождана от бившия главен стратег на Дома Стив Банън, вече не е на работа за президента на САЩ Доналд Тръмп, предаде Reuters.\r\nБелият Дом излезе с официално съобщение: „Себастиян Горка не е подал оставка, но можем да потвърдим, че той повече не работи в Белия Дом.“\r\nИзточниците от Белия Дом мълчат, но съобщението намеква, че той е уволнен.\r\nИзлезе информация, че Горка си е разменил реплики със Съветника по националната сигурност генерал Хърбърт МакМастър и други военни, по въпроса за преориентация на политиката на Щатите в Афганистан.\r\nГорка, който редовно участваше в телевизионни предавания, за да “натрапи“ политиките на Тръмп, беше конфликтна личност в администрацията. Мнението на ветераните разузнавачи и дипломати за него е, че е идеолог с малко опит в реалния живот.\r\nТой е последният, от поредица националисти-ястреби, който напуска Националния съвет по сигурността на САЩ и други постове в Белия Дом, през последните седмици, което предполага, че в борбата между съветниците по външните работи на Тръмп, са надделели интернационалистите, като МакМастър, Военният министър Джеймс Матис и Държавният секретар Рекс Тилърсън.\r\nПо-рано се появи информация, която уж цитираше източници, запознати със ситуацията, в която се твърдеше, че Горка, експерт по контратероризъм, е подал оставка. Според информацията е имало прощално писмо, в което Горка е изразил огорчението си от моментното състояние на делата на администрацията на Тръмп.\r\n„Като резултат от това, най-добрия и ефективен начин да те подкрепям, господин президент, е като стоя извън Дома на народа“, е цитиран Горка в писмото, което все още не е показано.\r\n„За съжаление, извън вас, хората, които олицетворяваха политиката „Направи Америка велика отново“, срещнаха вътрешна съпротива, бяха систематично отстранявани или неглижирани, през последните месеци. Това стана напълно очевидно, когато прочетох текста на съобщението ви за Афганистан, тази седмица“, пише в писмото, което все още не се знае дали е реално.\r\nГорка е гражданин на САЩ, роден във Великобритания от родители унгарци. Той е работил като редактор на отдела за национална сигурност на интернет страницата на Стив Банън Брейтбарт, където често предупреждаваше за ислямския тероризъм.\r\n*** Вандали оскверниха няколко монумента в центъра на Сидни, тази нощ, включително паметник на английския мореплавател Джеймс Кук, предаде ТАСС, позовавайки се на съобщение на представител на полицията на австралийския щат Нови Южен Уелс.\r\n„Полиция провежда разследване на няколко инциденти, за преднамерено нанасяне на щети, които, както изглежда, са се случили снощи, между 2 и 3 часа“, уточни тя.\r\nСпоред данни на местните медии, неизвестни извършители, използвайки аерозолни бои, са нанесли, на пиедестала на паметника на Джеймс Кук в Хайд парк, надписи като: „Променете датата“ и „Не се гордейте с геноцида“. От ръцете на вандалите, по подобен начин, са пострадали също и паметниците на Лаклан МакКуори, който в началото на XIX век е бил губернатор на британската колония Нови Южен Уелс, мемориалът на АНЗАК (Австрало-новозеландски армейски корпус, който участва в Първата световна война) и няколко други паметници в центъра на най-големия австралийски град.\r\n*** Президентът на САЩ Доналд Тръмп е подписал президентски меморандум, с който инструктира Министерството на отбраната на страната да спре да приема трансджендър хора, които искат да се запишат в армията, предаде The Hill.\r\nМоморандумът, в общи линии, повтаря съобщение в Туитър, което Тръмп публикува миналия месец и което беше отразено от агенция „Фокус“, че ще наложи забрана на трансджендър хора да служат в армията на САЩ и официално поиска от Пентагона да приложи забраната.\r\nДокументът спира тези хора от записване, но инструктира Военния министър Джеймс Матис да изучи, как да се процедира с такива от тях, които вече са на служба.\r\nОсвен това, меморандумът нарежда на Пентагона да спре да плаща за операции за смяна на пола, освен в случаите, в които вече процедурата е започнала, „за да се защити здравето на индивида.“\r\nТръмп иска от военните да разработят план за въвеждането на забраната до 21 февруари 2018 година, който трябва да влезе в сила на 23 март 2018 година.\r\nПо време на разговор с репортер, преди да бъде публикуван меморандумът, служител на Белия Дом е споделил, че „Тръмп е говорил разпалено“ за правата на ЛГБТ обществото, но политиката му по този въпрос се основава на „серия от съображения по националната сигурност“, според съобщението.\r\n*** Докато министър председателят на Гърция Алексис Ципрас се готви да представи доклад с позитивен оттенък на Международния панаир в Солун, следващия месец, за това, как страната е напреднала с реформите, според международните кредитори. Министърът на финансите на Германия Волфганг Шойбле е споделил, че според него, гърците трябва да са му благодарни за твърдата позиция, която зае по въпроса за икономическите реформи и остеритета, пише гръцкото издание Ekathimerini.\r\n„Един ден, в Гърция ще построят статуя в моя чест, като знак на благодарност за натиска, който им приложих, за да въведат необходимите реформи“, заяви Шойбле пред немския вестник Handelsblatt.\r\nСпоред същото издание, Шойбле е замислил да превърне „Европейския механизъм за стабилност“ в европейска версия на Международния валутен фонд(МВФ), един от кредиторите на Гърция. Концепцията е, Европейският валутен фонд да помага на страни от еврозоната, по време на финансова криза, но да ги обвързва със стриктни условия, като тези наложени от МВФ, за да предостави помощ на Атина и други страни, през последните години.\r\nДруги идеи, като например, възможността за прилагането на мерки стимулиращи растежа в подобни страни, са твърдо отхвърляни от Шойбле.\r\nСпоред министър-председателят на Франция Еманюел Макрон, обаче, еврозоната трябва да има единен централен бюджет, който, в случай на нужда, може да подпомага страните-членки по време на финансови затруднения. Той подкрепя и идеята за създаването на пост на Финансов министър за еврозоната, като тази идея също не среща одобрението на Берлин.\r\n*** Президентът на Сърбия Александър Вучич заяви, че „бъдещето на страната зависи, в голяма доза, от вътрешния диалог за Косово“. В своето изказване той посочи също, че „няма краен срок за завършването на вътрешния диалог, независимо от бъдещето ни, предаде белградското радио В92.\r\n„Никой не поставя крайни срокове, това е са глупости. Ние не сме поели ангажименти и най-вероятно няма да приемаме закони. Страхуваме се от бъдещето, от реалистичния и рационален подход. Ако има дори един процент шанс да се направи нещо и да се реши проблема, то аз ще се боря с цялата си сила. Не са поставени конкретни крайни срокове“, заяви сръбският президент.\r\nОсвен това, Вучич говори и за това „как ще изглежда вътрешния диалог. \r\n„Ще продължим да водим вътрешния диалог, ще има разговори в гражданския сектор и сред правителствените служби, Църквата, парламента, парламентарни комисии... Навсякъде, където можем да го обсъждаме. Този въпрос се отнася до всички нас, отчасти, понеже бъдещето ни зависи от него. Не се страхувам за икономическото бъдеще на Сърбия, но съм доста по-малко оптимистично настроен, от опонентите ми. Дали ще бъде прието нещо конкретно и какво, зависи от решението, което ни и дали ще можем да достигнем до консенсус в цялата страна. Не е възможност да бъде постигнат абсолютен консенсус, така че, ако повечето политически субекти достигнат до съгласие, то ние ще приемем предложенията“, каза Вучич.\r\nОсвен това, той посочи, че „чужденците не знаят и не разбират всичко“ и попита „как могат те да изоставят решенията си от преди девет години“ и „как могат да ги захвърлят, след като,  както казват те самите, се глезят от 20 години.“\r\n*** Ураганът „Харви“ пристигна на брега на Тексаския залив. Според американските метеоролози той може да причини „катастрофално наводняване, тъй като предизвика проливни дъждове, придружени от гигантска буря, предаде AFP.\r\n“Харви“, който е от 4-та категория е кацнал на брега около 10 вечерта (5:00 българско време), близо до град Рокпорт, като скоростта на вятъра е била около 215 километра в час, според Националния център за урагани на САЩ.\r\n*** Мъжът, който в петък нападна с нож полицаи пред Бъкингамския дворец, е бил арестуван по Закона за предотвратяване на тероризма, съобщиха британските власти, предава AFP.  \r\n„Детективите от отдела за борба с тероризма (към полицията) в момента разследват инцидента, който се случи край Бъкингамския дворец“, коментираха органите на реда.", "date": "2017.08.26", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/08/26/2429359/korneliya-ninova-bsp-shipka-e-dostoynstvoto-na-naroda-ni.html", "text": "\"Шипка е достойнството на един народ. Този връх е най-мощният символ на желанието за свобода и готовността да умреш за нея\". Това заяви лидерът на БСП Корнелия Нинова, която се включи в традиционния поход до паметника, съобщиха от пресцентъра на ПП БСП. \"Днес тук сме заедно хиляди българи, единни и признателни на своите герои и на руските воини. Помним и тачим историята си. Но Шипка не е само история. Тя е и настояще, и бъдеще, защото тя е любов към Отечеството\", каза още Нинова.\r\nЛидерът на БСП поднесе цвета пред костницата на Шипка.", "date": "2017.08.26", "title": "Корнелия Нинова, БСП: Шипка е достойнството на народа ни"}
{"url": "http://www.focus-news.net/news/2017/08/26/2429360/silistra-vremenno-se-ogranichava-dvizhenieto-v-dvete-posoki-po-pat-ii-21-srebarna-sitovo-poradi-ptp.html", "text": "Временно се ограничава движението в двете посоки по път II-21 Сребърна-Ситово поради ПТП. Това съобщиха от пресцентъра на Агенция \"Пътна инфраструктура\". Трафикът се осъществява по обходен маршрут: път III-216 Ситово-Златоклас-Дулово - път I-7 Дулово-Силистра.", "date": "2017.08.26", "title": "Силистра: Временно се ограничава движението в двете посоки по път II-21 Сребърна-Ситово поради ПТП"}
{"url": "http://www.focus-news.net/news/2017/08/26/2429361/gd-granichna-politsiya-intenziven-e-trafikat-na-granichnite-punktove-na-gkpp-makaza-ima-1-km-kolona-ot-leki-avtomobili-na-vhod.html", "text": "Интензивен е трафикът на българските гранични контролно-пропускателни пунктове, съобщиха от пресцентъра на ГД \"Гранична полиция\". Информацията е към 13:30 часа. На българо-гръцката граница на ГКПП \"Кулата\" трафикът е интензивен за леки автомобили на изход. На ГКПП \"Маказа\" има образувана 1 км колона от леки автомобили на вход. На българо-сръбската граница трафикът е интензивен на ГКПП \"Калотина\" за леки автомобили. На българо-турската граница трафикът е интензивен на всички контролно-пропускателни пунктове за леки автомобили на вход.\r\nНа българо-македонската и на българо-румънската граница трафикът е интензивен на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.26", "title": "ГД \"Гранична полиция\": Интензивен е трафикът на граничните пунктове, на ГКПП \"Маказа\" има 1 км колона от леки автомобили на вход"}
{"url": "http://www.focus-news.net/news/2017/08/26/2429362/reuters-shiitite-v-afganistan-prizovaha-nyakoy-da-gi-zashtiti-sled-atakata-nad-tyahna-dzhamiya.html", "text": "Жертвите на последната атака срещу шиитска джамия в Афганистан насочиха гнева си към правителството на страната и го обвиниха, че не ги защитва, въпреки че са жертва на поредица от атаки, предаде Reuters.\r\nСамоубийствена атака, последвана от нападение на въоръжени мъже, доведе до смъртта на повече от 40 души, а още 100 са ранени. Това се случи по време на петъчната молитва на шиитите в тяхна джамия в Кабул. Някои от нападателите са били предрешени като полицаи.\r\n„Правителството не се интересува от нас“, заяви Ахтар Хюсеин, който е присъствал на погребение на починал свой роднина.“Какво да очакваме от правителство, на което никога не му е пукало за нас?“\r\nПревод и редакция:", "date": "2017.08.26", "title": "Reuters: Шиитите в Афганистан призоваха някой да ги защити, след атаката над тяхна джамия"}
{"url": "http://www.focus-news.net/news/2017/08/26/2429363/silistra-zhena-e-postradala-pri-katastrofa-mezhdu-dva-leki-avtomobila-na-patya-srebarna-sitovo.html", "text": "Катастрофа между два леки автомобила е станала на пътя Сребърна-Ситово. Това съобщиха за Агенция „Фокус“ от ОДМВР-Силистра. По първоначални данни жена, която е шофирала единия автомобил, е със счупен крак. Нанесени са и материални щети по двата автомобила. Пътят към момента е затворен. Има обходен маршрут през село Любен.\r\nБиляна ИВАНОВА", "date": "2017.08.26", "title": "Силистра: Жена е пострадала при катастрофа между два леки автомобила на пътя Сребърна-Ситово"}
{"url": "http://www.focus-news.net/news/2017/08/26/2429364/blagoevgrad-bansko-e-domakin-na-mezhdunaroden-futbolen-turnir-za-detsa.html", "text": "Международен футболен турнир за деца се провежда в Банско, предаде репортер на Радио „Фокус“ – Пирин. Спортното мероприятие ще продължи до 28 август. В него участие вземат отбори от най-различни градове в България и извън страната. Децата набор 2006 година на Детско-юношеската школа на Симитли също участват в турнира. Формацията е водени от треньора Васил Кацарски. Децата играят в своята група срещу отборите на Левски (София), болярчетата от Велико Търново и отбор от Узбекистан. „Евима къп Банско“ е международен турнир за деца, на който за първи път се включва отбор от школата на Септември (Симитли).\r\nЛивия НИНОВА", "date": "2017.08.26", "title": "Благоевград: Банско е домакин на Международен футболен турнир за деца"}
{"url": "http://www.focus-news.net/news/2017/08/26/2429365/poslanikat-na-afganistan-v-rusiya-nashite-voenni-mogat-da-se-boryat-s-teroristite-i-bez-pomoshtta-na-sasht.html", "text": "Посланикът на Афганистан в Русия Абдул Каюм Кочай заяви, че военните на страната му са способни да се борят с Ислямска държава и радикалното движение „Талибан“ без помощта на американската войска, предаде РИА Новости.\r\n„Ние бихме желали, американската войска и войските на другите западни държави, които имат близки отношения с Афганистан, да са напуснали страната много отдавна. В момента имаме много силна армия. Те се борят с тероризма – против „талибаните“, против ИД. Ние можем да го правим.“, заяви Кочай, по време на коментар за новата стратегия на САЩ в Афганистан.\r\nПрезидентът на САЩ Доналд Тръмп, по-рано заяви, че пълномощията на американските военни в Афганистан ще бъдат разширени, за да се борят с терористите в страната. Освен това, Тръмп заяви, че Съединените щати повече няма да съобщават числеността на своите военнослужещи, заети в операциите срещу терористите и въобще за своите военни планове.\r\nПревод и редакция:", "date": "2017.08.26", "title": "Посланикът на Афганистан в Русия: Нашите военни могат да се борят с терористите и без помощта на САЩ"}
{"url": "http://www.focus-news.net/news/2017/08/26/2429366/afp-napadatelyat-ot-london-e-nosel-mech-dalag-metar-i-dvadeset-i-e-kreshtyal-alahu-akbar.html", "text": "Мъжът, който бе арестуван за това, че е карал срещу полицията пред двореца на Кралица Елизабет Втора – Бъкингам, е носел в колата си меч, дълъг метър и двадесет и е крещял „Алаху акбар“, предаде AFP.\r\nПреди полицаите да се справят с него, 26-годишният нападател „е посегнал, към това, което вече знаем, че е меч, дълъг 4 фута, който се е намирал на предната седалка, до шофьора“, заявиха от полицията.\r\n„Мъжът, който постоянно е крещял Алаху акбар, е обезвреден чрез невропаралитичен спрей“.\r\nПревод и редакция:", "date": "2017.08.26", "title": "AFP: Нападателят от Лондон е носел меч, дълъг метър и двадесет и е крещял „Алаху Акбар“"}
{"url": "http://www.focus-news.net/news/2017/08/26/2429367/pazardzhik-natovareno-e-dvizhenieto-po-napravleniyata-velingrad-varvara-i-dospat-batak-peshtera.html", "text": "Натоварено е движението по пътя Велинград - Варвара, както и по другата планинска отсечка Доспат - Батак - Пещера, предаде репортер на Радио „Фокус“ – Пазарджик. По-натоварено е движението към курорта Велинград. В дефилето се образуват колони от автомобили. На места по пътното платно има паднали камъни. Има засилено полицейско присъствие на пътя Варвара - Велинград. Струпване на автомобили има и в района на курорта Цигов чарк.\r\nАлбена ЖИЛЕКОВА", "date": "2017.08.26", "title": "Пазарджик: Натоварено е движението по направленията Велинград - Варвара и Доспат - Батак - Пещера"}
{"url": "http://www.focus-news.net/news/2017/08/26/2429368/yambol-nad-2-700-parfyuma-imitirashti-razlichni-targovski-marki-sa-izzeti-pri-proverka-na-lek-avtomobil-v-tundzha.html", "text": "Над 2 700 парфюма, имитиращи различни търговски марки, са иззети от служители на РУ - Тунджа при проверка на лек автомобил в Тунджа. Това съобщиха от пресцентъра на МВР. На 25 август, в хода на специализирана полицейска операция за проверка е спрян „Мерцедес Спринтер“, управляван от 39-годишен чужденец. В автомобила пътували и четирима негови сънародници. При проверката, в товарния отсек са намерени 40 кашона с опаковани парфюми – имитации на известни марки. За случая е уведомен дежурен прокурор от Районна прокуратура – Ямбол. Работата продължава в рамките на образуваното досъдебно производство.", "date": "2017.08.26", "title": "Ямбол: Над 2 700 парфюма, имитиращи различни търговски марки, са иззети при проверка на лек автомобил в Тунджа"}
{"url": "http://www.focus-news.net/news/2017/08/26/2429369/ria-novosti-korporatsiya-taktichesko-raketno-vaorazhenie-specheli-nagradata-na-foruma-armiya-2017-v-rusiya.html", "text": "Корпорация „Тактическо ракетно въоръжение“ (КТРВ) получи голямата награда на международния военно-технически форум „Армия-2017“, наградите за победителите в няколко номинации връчи Замминистърът на отбраната на Русия Юрий Ботисов, предаде РИА Новости, позовавайки се на съобщение за журналистите от руското военно ведомство.\r\nБорис Обносов, генерален директор на КРТВ получи наградата от името на корпорацията.\r\nВ дисциплината „Най-добра експозиция на форума“, победител стана беларуското държавно предприятие „Белспецвнештехника“. Първото място в номинацията за най-добра разработка с двойно назначение получи корпорация „Проекттехника“, а за принос в подготовката и организацията на форума, награда получи „Воентелеком“.\r\nПревод и редакция:", "date": "2017.08.26", "title": "РИА Новости: Корпорация „Тактическо ракетно въоръжение“ спечели наградата на форума „Армия-2017“ в Русия"}
{"url": "http://www.focus-news.net/news/2017/08/26/2429370/mariela-yordanova-sayuz-na-zarnoproizvoditelite-ot-ludogorieto-dobrata-rekolta-ot-pshenitsa-garantira-vrashtaneto-na-razhodite.html", "text": "Добрата реколта от пшеница тази година гарантира връщането на разходите. Това каза за Радио „Фокус“ - Шумен Мариела Йорданова, председател на Съюза на зърнопроизводителите от Лудогорието. Дали ще има печалба, ще стане ясно в края на годината. По думите ѝ стопаните са прибрали добра реколта, с изключение на районите, засегнати от градушка. „Тази година жътвата беше белязана със сериозни поражения от градушка. Имаше тотални щети на хиляди декари не само в Лудогорието, но и на много места в страната, но там където жънахме непоразени посеви, добивите бяха добри, а на места имаше и рекорди“, каза Мариела Йорданова. Тя посочи, че изкупните цени са на миналогодишните нива. „Вътрешното потребление е абсолютно нищожно, особено на пшеница, на фона на произведеното количество, така че се съобразяваме с борсата и с Черноморския басейн. Нашата цена зависи от това с какво количество и качество ще излязат на пазара Русия, Украйна, Казахстан“, каза Мариела Йорданова. Тя посочи, че през последните години нараства себестойността на производство на зърно и с оглед на пазарите и цените, то се оказва не особено печелившо.\r\nИвелина ИВАНОВА", "date": "2017.08.26", "title": "Мариела Йорданова, Съюз на зърнопроизводителите от Лудогорието: Добрата реколта от пшеница гарантира връщането на разходите"}
{"url": "http://www.focus-news.net/news/2017/08/26/2429371/predsedatelyat-na-ns-dimitar-glavchev-vrah-shipka-e-simvol-na-edinstvoto-na-balgarite.html", "text": "Връх Шипка е символ на единството на българите. Това каза пред журналисти председателят на Народното събрание Димитър Главчев, който се включи в пешеходен поход от с. Шипка до връх Шипка в Стара планина по случай 140-годишнината от Шипченската епопея през Руско-турската освободителна война от 1877 - 1878 г., предаде репортер на Агенция „Фокус“ . „Реших да съпреживея случилото се преди 140 години и по този начин да се преклоня пред паметта на героите, които са дали живота си за свободата на България. Това беше причина да се включа в един от лъчовете на туристическия поход до Паметника на свободата на връх Шипка“, обясни Главчев. Самият връх е символ на много неща. Това е мястото, където трябва да покажем националното съединение. Когато има национални каузи е хубаво да се обединяваме, за да вървим напред като народ и държава, каза още председателят на Народното събрание. „В подстъпите на този връх се срещат две империи – руската и османската. Опълчението ни се е включило достатъчно активно, макар и 4-5 пъти по-малобройно от османската войска“, добави Димитър Главчев. \r\n„Връх Шипка е символ на единството на българите и символ на почит към руски, украински, полски, словенски финландски и други военни, които са загинали за свободата на България“, добави той.\r\nПо думите му българо-руските отношения имат богата история - минавали са през много добри периоди и през не толкова добри, но по традиция отношенията между България и Русия са  добри, тъй като има обща основа - историята. Главчев каза още, че се надява отношенията между България и Русия да се развиват в още по-добра посока и добави, че страната ни иска да има добри отношения с всяка една държава.", "date": "2017.08.26", "title": "Председателят на НС Димитър Главчев: Връх Шипка е символ на единството на българите"}
{"url": "http://www.focus-news.net/news/2017/08/26/2429372/tass-angela-merkel-poiska-po-tyasno-mezhdunarodno-satrudnichestvo-za-borba-s-terora.html", "text": "Канцлерът на Германия Ангела Меркел, по време на предизборна реч в град Кведлинбург, заяви, че е необходимо повишаване на нивото на международно сътрудничество, за да е успешна  за борбата с терора, предаде ТАСС.\r\n„Натъкнахме се на предизвикателство – ислямския тероризъм. Вие всички видяхте какво се случи в Барселона, почти всички страни могат да се сблъскат с аналогична заплаха. Ние можем да се борим с тероризма само при засилено международно сътрудничесто“, заяви тя.\r\nГоворейки по темата за бежанците, Меркел заяви, че събитията от 2015 година, когато Германия се сблъска с най-сериозния, в своята история, миграционен кризис, няма да се повтори. „Никой не напуска страната си доброволно. Длъжни сме да се борим с причините за миграцията. Това ще бъде сериозна тема в близките години“, отбеляза канцлерът.\r\nПревод и редакция:", "date": "2017.08.26", "title": "ТАСС: Ангела Меркел поиска по-тясно международно сътрудничество за борба с терора"}
{"url": "http://www.focus-news.net/news/2017/08/26/2429373/yambol-89-rasteniya-ot-roda-na-konopa-i-240-grama-marihuana-sa-izzeti-pri-proverka-na-chasten-imot-v-selo-leyarovo.html", "text": "Служители от РУ – Стралджа иззеха 89 растения от рода на конопа от частен имот в село Леярово. Това съобщиха от пресцентъра на МВР. Операцията за противодействие на престъпления, свързани с наркотици, е проведена вчера. В хода на полицейските действия е установено, че 39-годишен мъж е засял и отглежда в имота си растителност от рода на канабиса. Иззета е и 240 грама суха маса глави, реагирала положително при тестването на марихуана. 39-годишният мъж е задържан за срок до 24 часа. Работата по случая продължава в рамките на образуваното досъдебно производство.", "date": "2017.08.26", "title": "Ямбол: 89 растения от рода на конопа и 240 грама марихуана са иззети при проверка на частен имот в село Леярово"}
{"url": "http://www.focus-news.net/news/2017/08/26/2429374/prof-boyko-ganchevski-zatvorite-sa-po-skoro-uchilishta-za-prestapnitsi-otkolkoto-myasto-za-prevazpitanie.html", "text": "Според мен затворите въздействат отрицателно на психиката на непълнолетните, поради факта, че това са заведения, в които не се оказва Бог знае какво силно възпитателно въздействие за преодоляване на проблемите им. Това каза в интервю за Агенция „Фокус“ криминалният психолог и бивш директор на Института по психология на МВР до 2001 г. проф. Бойко Ганчевски. „По-скоро се оказва една академия за научаване на престъпни методи и средства, които те не са познавали. Това е по-скоро едно училище за престъпници, отколкото място за превъзпитание, колкото и неприятно за обществото да звучи това“, заяви проф. Ганчевски.\r\nПо думите му наказанието е свързано именно с обяснението за последствията от деянието. „Разбира се, ако извърши убийство или тежко престъпление би трябвало да бъде наказан, но това не оказва кой знае какво влияние. Лицата, които вкарваме там, по-нататък започват да се превръщат в още по-префинени и ефективно знаещи всички прийоми, свързани с насилието и агресията. Нужни са такива групи, които да свалят агресията и активно да се работи с подобни деца, които имат биологическа обусловеност и не могат да контролират агресията“, допълни той.  \r\nПроф. Ганчевски уточни, че възрастните също участват в процесите на обучение. „Зависи в каква група попаднат. Кой е тарторът на групата. Те започват подобно обучение, но има и съответно превъзпитание чрез участие на семейство и близки. Парадоксално е, но в САЩ например, дават изключително много милиони долари за премахване на определени белези, татуировки, за козметични операции на престъпници, които са излежали 10, 20, 30 години. Американските специалисти говорят за това, че с промяната на техния външен вид, обществото ги приема по-лесно и това стопира тяхната нагласа да извършват по-нататък престъпления“, каза още криминалният психолог.\r\nЛюба АЛЕКСИЕВА", "date": "2017.08.26", "title": "Проф. Бойко Ганчевски: Затворите са по-скоро училища за престъпници, отколкото място за превъзпитание"}
{"url": "http://www.focus-news.net/news/2017/08/26/2429375/ivan-kostov-kmet-na-asenovgradskoto-selo-dolnoslav-sazdadeni-sa-vsichki-udobstva-za-praktikuvaneto-na-selski-turizam-nad-seloto-ima-krasivi-mestnosti-i-konna-baza.html", "text": "В асеновградското село Долнослав са създадени всички удобства за практикуването на селски туризъм. Това каза за Радио „Фокус“ – Пловдив кметът на населеното място Иван Костов. По думите му над селото има красиви местности и конна база. „Село Долнослав се намира в подножието на Родопа планина. То граничи с четири села – на изток с Тополово, на юг с Горнослав, на север със Стоево, а на запад със Червен. Долнослав се намира на около 13 км от Асеновград. Населението е около 300 души“, каза Иван Костов. Той посочи, че селото е малко, закътано и се намира в подножието на котловина. „През центъра на селото преминава река Луда Яна, а на 700-800 метра източно от него минава река Сушица. Югоизточно от селото се намира язовир „Сушица”, построен през 1969 година. Над селото е конната база. Там има и хубава местност, на която преди се организираха тържества и се отбелязваха празници. Всичко това създава предпоставки за утвърждаването и развитието на селски туризъм в село Долнослав“, посочи кметът на населеното място. Иван Костов каза, че интерес за туристите, посещаващи Долнослав, представляват старите чинари в селото. Според преданието, някои от които са на възраст от над 800 години.\r\nТони МИХАЙЛОВ", "date": "2017.08.26", "title": "Иван Костов, кмет на асеновградското село Долнослав: Създадени са всички удобства за практикуването на селски туризъм, над селото има красиви местности и конна база"}
{"url": "http://www.focus-news.net/news/2017/08/26/2429376/predsedatelyat-na-ns-dimitar-glavchev-predstoyashtoto-balgarsko-predsedatelstvo-antikoruptsionniyat-zakon-sadebnata-reforma-sa-sred-prioritetite-prez-noviya-parlamentaren-sezon.html", "text": "Предстоящото Българско председателство, антикорупционният закон, съдебната реформа са сред приоритетите през новия парламентарен сезон. Това каза пред журналисти председателят на Народното събрание Димитър Главчев, предаде репортер на Агенция „Фокус“.  Във връзка с това какво ще започне работа новият парламентарен сезон – бюджет, корупция, съдебна реформа, Главчев обясни: „Парламентът ще работи в нормалния си график. Предстоящото председателство на Съвета на ЕС е един от приоритетите, по които трябва да се подготвим. Продължаваме с антикорупционния закон, съдебната реформа и бюджетната процедура. Всичко друго е нормално, знаете приоритетите“. „Всичко това в своята цялост, по което ще работим ние и правителството трябва да доведе до по-добър живот на българите. Заради това са ни изпратили в парламента“, добави той. \"Знаете, когато е необходимо парламентът работи извънредно. Всичко, което е необходимо, ще бъде прието\", обясни Главчев.\r\nВъв връзка това доколко е склонно НС да разглежда предложението на военния министър Красимир Каракачанов за задължителната казарма, военното обучение, Димитър Главчев коментира: „Всяка една законодателна инициатива изминава своя път. Ако бъде внесен за разглеждане такъв законопроект той ще бъде разгледан по начина, по който се прави. Ще има дебати в комисия и пленарна зала, след гласуване ще се реши. Личното ми мнение няма значение, а това на народните представители“. \r\n„Смятам, че не трябва да има задължителна казарма. Има уреден начин за военната служба, който действа по закона за военната служба, който действа в момента. Оттук нататък е излишно да дискутираме. Според мен за момента този въпрос добре уреден“, поясни той. \r\nНа въпрос дали БСП и лидерът ѝ ще запазят своя остър език, който се прояви през последните месеци Главчев отговори: \"Всяка политическа сила – дали в опозиция, или в управление, сама определя какви да бъдат октавите на нейното изпълнение в пленарна зала, ако ми позволите тази метафора. Това е въпрос на политическата сила, която се представя по определен начин пред своите избиратели и въобще пред българския избиратели като цяло\".", "date": "2017.08.26", "title": "Председателят на НС Димитър Главчев: Предстоящото Българско председателство, антикорупционният закон, съдебната реформа са сред приоритетите през новия парламентарен сезон"}
{"url": "http://www.focus-news.net/news/2017/08/26/2429377/afp-turskiyat-opozitsionen-lider-kemal-kalachdaroglu-otkri-chetiridnevno-sabranie-v-protest-sreshtu-upravlyavashtata-partiya.html", "text": "Турският опозиционен лидер Кемал Кълъчдароглу предупреди президента Реджеп Ердоган, че в цялата страна има „жажда за справедливост“, предава AFP. Кълъчдароглу откри четиридневно събрание в протест срещу своеволията на управляващата партия.\r\nЛидерът на турската Народнорепубликанска партия се надява, че този „конгрес на справедливостта“, който се провежда в Чанакале, ще продължи успешно едномесечните протестни действия на опозицията срещу нарушенията на закона в Турция.\r\n„Осем милиона имат жажда за справедливост. Моят дълг е да търся справедливост. Дългът ми е да се изправя за невинните и срещу тираните“, заяви Кълъчдароглу.\r\nПо-късно днес Ердоган ще присъства на голям проправителствен митинг за отбелязването на годишнината от битката при Манзикерт, когато през 1071-ва селджукските турци побеждават византийците.  Симеон Миланов", "date": "2017.08.26", "title": "AFP: Турският опозиционен лидер Кемал Кълъчдароглу откри четиридневно събрание в протест срещу управляващата партия"}
{"url": "http://www.focus-news.net/news/2017/08/26/2429378/reuters-samo-pet-protsenta-ot-teritoriyata-na-tal-afar-ostavat-pod-kontrola-na-islyamska-darzhava.html", "text": "Иракските сили за сигурност са на път да превземат напълно бастиона на „Ислямска държава“ в северозападната част на Ирак, предава Reuters .\r\nВоенни експерти твърдят, че това се дължи не само на съотношението на силите, което е в полза на иракските сили, но и защото „Ислямска държава“ няма централизирана командна структура в региона.\r\n„Град Тал Афар е на път да падне напълно в ръцете на нашите сили, само пет процента остават“, заяви говорител на иракската армия.\r\nАгенция „Фокус“ припомня, че подкрепяните от САЩ иракски сили, заедно с различни местни милиции, започнаха кампания срещу двете хиляди джихадисти в Тал Афар.  Симеон Миланов", "date": "2017.08.26", "title": "Reuters: Само пет процента от територията на Тал Афар остават под контрола на „Ислямска държава“"}
{"url": "http://www.focus-news.net/news/2017/08/26/2429379/prezidentat-rumen-radev-na-shipka-pokoleniya-balgari-izkachvat-varha-za-da-se-poklonyat-pred-onezi-na-koito-dalzhim-svobodata-si.html", "text": "Преди 140 години на това място се решава изходът на Руско-турската война и съдбата на България. Оттогава всяка година, поколения наред, хиляди българи изкачват върха, за да се поклонят пред онези, на които дължим свободата си. Това заяви днес президентът Румен Радев пред Паметника на свободата на връх Шипка, по повод 140-годишнината на едно от решаващите сражения през Освободителната война от 1877-1878 г., съобщиха от прессекретариата на държавния глава.    \r\n„Миналият август започнах своята кампания оттук, от това свято за всички нас място. Защото считам, че опълченците по безапелационен начин показаха какво е да служиш със себеотрицание и саможертва на българската кауза“, посочи Румен Радев. Президентът призова българите да се ръководят от техния пример, макар че времената са други. „Новите времена носят нови морални изпитания. Днес, ние с вас отново сме тук, за да се преклоним пред онези храбреци, които с анонимния си подвиг отстояха прохода Шипка, онази врата, през която влезе българската свобода“, подчерта държавният глава.   \r\nПрезидентът и върховен главнокомандващ Въоръжените сили Румен Радев прие почетния строй на Националната гвардейска част, а заупокойна молитва в памет на загиналите български опълченци и войници от руската армия отслужи Великотърновски митрополит Григорий. Историческото сражение на връх Шипка беше пресъздадено от Национално дружество „Традиция“, а командирът на дружеството подари сабя на българския държавен глава.  \r\nПо-рано президентът Румен Радев се включи в туристическия поход до Шипка, в който участваха и 60 деца и младежи от България и Русия. Държавният глава благодари на участниците за извървените километри и „защото с присъствието си и с всяка своя крачка потвърждават неразривната връзка на нашия народ с нашата история“.", "date": "2017.08.26", "title": "Президентът Румен Радев на Шипка: Поколения българи изкачват върха, за да се поклонят пред онези, на които дължим свободата си"}
{"url": "http://www.focus-news.net/news/2017/08/26/2429380/politicoeu-ispanskiyat-kral-shte-se-prisaedini-kam-marsh-sreshtu-terorizma-v-barselona.html", "text": "Испанският крал Фелипе VI ще се присъедини към десетки хиляди граждани на марш срещу тероризма, който се провежда след атентата в Барселона, предава Politico.eu . \r\nМаршът е в памет на жертвите от нападенията в Барселона и Камбрилс. \r\nПремиерът Мариано Рахой заяви, че кралят ще се присъедини към демонстрацията, за да покаже „любовта си за Барселона, Камбрилс и Каталония“.\r\n„Там, с цялото каталанско общество и цяла Испания още веднъж ще дадем ясно послание за единство и осъждане на тероризма, както и любов за Барселона“, заяви Рахой.  Симеон Миланов", "date": "2017.08.26", "title": "Politico.eu: Испанският крал ще се присъедини към марш срещу тероризма в Барселона"}
{"url": "http://www.focus-news.net/news/2017/08/26/2429381/ruse-vremenno-e-ogranicheno-dvizhenieto-v-ednata-lenta-po-pat-i-5-ruse-ivanovo-v-rayona-na-moyseev-bair-poradi-ptp.html", "text": "Временно е ограничено движението в едната лента по път I-5 Русе-Иваново в района на \"Мойсеев баир\" поради ПТП. Това съобщиха от пресцентъра на Агенция \"Пътна инфраструктура\". Трафикът се осъществява двупосочно в свободната лента и се регулира от \"Пътна полиция\".", "date": "2017.08.26", "title": "Русе: Временно е ограничено движението в едната лента по път I-5 Русе-Иваново в района на \"Мойсеев баир\" поради ПТП"}
{"url": "http://www.focus-news.net/news/2017/08/26/2429382/nova-tv-makedoniya-srabskiyat-premier-ana-barnabich-zayavi-che-makedoniya-shte-bade-neutralna-po-vaprosa-za-chlenstvoto-na-kosovo-v-yunesko.html", "text": "Сръбският премиер Ана Бърнабич покани македонския си колега Зоран Заев на посещение в Сърбия през ноември тази година, предава македонският информационен канал Нова. \r\n„Ще използваме посещението му да сключим договор за съвместно заседание на двете правителства“, заяви тя.\r\nНа днешната среща на премиерите от Западните Балкани, която се провежда в Драч, Зоран Заев и Ана Бърнабич съобщиха, че Македония ще бъде въздържана относно въпроса с членството на Косово в ЮНЕСКО.\r\n„Македония ще остане на същата линия и ще бъде неутрална, ако се гласи влизането на Косово в Юнеско“, заяви сръбският премиер.\r\nТя добави, че приятелството на Сърбия е много важно за Македония.\r\nСпоред нея, това ще бъде „ясен сигнал за по-голямото приятелство и силни връзки със Сърбия“на Македония.  Симеон Миланов", "date": "2017.08.26", "title": "Нова ТВ (Македония): Сръбският премиер Ана Бърнабич заяви, че Македония ще бъде неутрална по въпроса за членството на Косово в ЮНЕСКО"}
{"url": "http://www.focus-news.net/news/2017/08/26/2429383/voleybolnite-natsionali-shte-presledvat-zadalzhitelna-pobeda-sreshtu-ispaniya.html", "text": "Националите ще преследват задължителна победа срещу Испания, която е считана за аутсайдер в групата. Само чиста победа днес и успех над Словения в последния мач може да гарантират на „лъвовете“ второто място и по-лесен съперник за следващия етап на първенството. Трета позиция в групата може да ни прати срещу домакина Полша, който вчера загуби от Сърбия с 0:3. Така най-вероятно поляците ще останат втори и ще играят срещу предпоследния от нашата група.\r\nНе се очаква селекционерът да прави промени в състава въпреки тежката загуба от „сборная“ в четвъртък. Титулярни посрещачи ще бъдат отново братята Николай и Розалин Пенчеви. В центъра ще бъдат Николай Николов и Виктор Йосифов. Разпределител отново ще бъде Георги Братоев, а като диагонал ще играе Цветан Соколов. Централният блокировач Теодор Тодоров е възстановен от контузията. 208-сантиметровият волейболист не игра срещу Русия заради мускулен спазъм и беше записан като второ либеро в състава на Пламен Константинов.", "date": "2017.08.26", "title": "Волейболните национали ще преследват задължителна победа срещу Испания"}
{"url": "http://www.focus-news.net/news/2017/08/26/2429384/pazardzhik-pehlivanskite-borbi-i-samodeynite-izpalneniya-predizvikaha-nay-golyam-interes-na-sabora-v-kurorta-yundola.html", "text": "Традиционният общоселски събор в курорта „Юндола“ събра гости от областите Пазарджик и Благоевград през днешния ден, като числеността на присъстващите надхвърли 6 000-7 000 души, съобщи за Радио „Фокус“ – Пазарджик Мехмед Местан, кмет на село Юндола. По думите му тазгодишната празнична програма е задоволила вкусовете на всички поколения. „За възрастните гости най-интересни са били фолклорните изпълнения на гостуващите самодейни състави от Сърница, от съседните села Грашево и Драгиново, както и двете участия на народните певци Араф Моллов и Николай Учкунов. За мъжете най-голямата атракция бяха народните пехливански борби, които тази година бяха доста оспорвани. Малчуганите се радваха на многото разнообразни сергии, а дамите прекараха по-голямата част от деня на пазара в курорта“, уточни Местан. И към момента празникът продължава с народни песни и танци. Съборът се провежда всяка години в последната неделя на месец август.\r\nАлбена ЖИЛЕКОВА", "date": "2017.08.26", "title": "Пазарджик: Пехливанските борби и самодейните изпълнения предизвикаха най-голям интерес на събора в курорта „Юндола“"}
{"url": "http://www.focus-news.net/news/2017/08/26/2429385/predsedatelyat-na-ns-dimitar-glavchev-vazhno-e-che-frantsiya-bezsporno-edin-ot-liderite-na-es-zastava-platno-zad-nas-po-temite-za-shengen-i-evrozonata.html", "text": "Важно е, че Франция, безспорно един от лидерите на ЕС, застава плътно зад нас по темите за Шенген и еврозоната. Това каза пред журналисти председателят на Народното събрание Димитър Главчев, предаде репортер на Агенция „Фокус“ относно посещението на френския президент Еманюел Макрон в България. На въпрос за постигнатите договорки с премиера Бойко Борисов, Главчев заяви: „Не бих ги нарекъл договорки. Посещението на президента Макрон е в отговор на визита на премиера Борисов в Париж, което беше и първото международно посещение при Макрон, след избирането му. Всички можем да оценим достатъчно добре посещението“. „За статута на командированите работници – не мисля, че е отстъпка, това, което беше постигнато, тази директива да бъде прилагана, е нещо нормално. Нашите искания бяха категорично подкрепени – членство в Шенген и еврозоната. Важно е, че вече страна като Франция, безспорно един от лидерите на ЕС, застава плътно зад нас по тези две теми“, заяви той.\r\nПо думите му всеки, който е непредубеден може да направи оценка. „Виждате каква интензивна политика се води от правителството на Бойко Борисов, това е като подготовка за Председателството. Оценката се дава от работодателя, а работодателят на българските политици са българските граждани‘, обясни Димитър Главчев.", "date": "2017.08.26", "title": "Председателят на НС Димитър Главчев: Важно е, че Франция, безспорно един от лидерите на ЕС, застава плътно зад нас по темите за Шенген и еврозоната"}
{"url": "http://www.focus-news.net/news/2017/08/26/2429386/ruse-tir-se-e-zavartyal-na-patya-i-5-ruse-ivanovo-v-rayona-na-moyseev-bair.html", "text": "ТИР се е завъртял на пътя I-5 Русе-Иваново в района на „Мойсеев баир\". Това съобщиха за Агенция „Фокус“ от пресцентъра на МВР. Изчаква се влекач, който да изтегли ТИР-а. Движението не е ограничено осъществява двупосочно в свободната лента и се регулира от „Пътна полиция\".", "date": "2017.08.26", "title": "Русе: ТИР се е завъртял на пътя I-5 Русе-Иваново в района на „Мойсеев баир\""}
{"url": "http://www.focus-news.net/news/2017/08/26/2429387/politicoeu-angela-merkel-zayavi-che-velikobritaniya-tryabva-da-plati-za-da-izleze-ot-es.html", "text": "Германският канцлер Ангела Меркел предупреди Великобритания, че трябва да плати за споразумението относно напускането на ЕС, предава Politico.eu. Тя отрече, че задължението на Лондон е „глоба“.\r\n„Става въпрос за задължения, които Великобритания е поела и естествено всичко трябва да остане в сметките“, заяви Меркел.\r\n„Не става въпрос за цената на развода, което звучи като глоба. Все още сме в началото на преговорите“, добави канцлерът.\r\nПо-рано британският външен министър Борис Джонсън заяви, че не „признава“ 100-те милиарда евро, които искат от Брюксел и добави, че Обединеното кралство „няма да плати нито пени повече или по-малко от това, което смята за законно задължение“.Симеон Миланов", "date": "2017.08.26", "title": "Politico.eu: Ангела Меркел заяви, че Великобритания трябва да плати, за да излезе от ЕС"}
{"url": "http://www.focus-news.net/news/2017/08/26/2429388/prof-boyko-ganchevski-uchilishtnite-psiholozi-tryabva-da-rabotyat-mnogo-aktivno-za-ovladyavane-na-gneva-i-agresiyata-sred-detsata.html", "text": "Училищните психолози трябва да работят много активно за овладяване на гнева и агресията сред децата. Това каза в интервю за Агенция „Фокус“ криминалният психолог и бивш директор на Института по психология на МВР от края на 1995 г. до 2001 г. проф. Бойко Ганчевски. „Това е наследствена обремененост или биологическа особеност. У всеки от нас има определена агресия и явно в училищата е необходимо да започне това да се контролира. Ние обикновено правим такива тренинги със самоконтрол върху агресията. Има и един метод, който в психологията се казва дебрифинг т.е. когато децата се чувстват неразположени, имат агресивни нагласи, те започват да разказват за преживяванията си пред психолог и по този начин тези неосъзнати импулси могат да бъдат овладени“, коментира проф. Ганчевски. Според него и в семейна среда, и в училище, би трябвало училищните психолози да работят много активно за овладяване на гнева, на агресията сред тези деца. „Най-важното е обяснението – защо се появява агресия, коя е причината за нея и обяснението, че това не е изход от вътрешните проблеми, които има едно дете“, допълни той. Според него наблюдението, че едно дете не се държи адекватно към съучениците си, че се опитва да налага мнението си чрез агресия са част от признаците, по които можем да разпознаем, че един подрастващ е способен на агресия. „Това не е дърпане на момичето за плитките в първите класове, защото това може да е и симпатия. Ако отидем на детската площадка, много лесно ще забележим кои деца са по-агресивни от другите и как те се държат. В училище е същото. Това е определено неконтролируемо поведение, което е свързано с чувство за безнаказаност“, добави той. По думите му обикновено на по-млади години то може да бъде овладяно и тийнейджърът да може да владее агресията си, да не отговаря с агресивни прояви към проблеми, които не може да реши. „Това е свързано с преодоляване на трудности, в психологията това се казва „фрустрации“. Колкото повече нараства опитът за преодоляване на трудностите без агресия, а със съответно съзнателно поведение, толкова повече тя намалява“, каза още проф. Бойко Ганчевски.\r\nЛюба АЛЕКСИЕВА", "date": "2017.08.26", "title": "Проф. Бойко Ганчевски: Училищните психолози трябва да работят много активно за овладяване на гнева и агресията сред децата"}
{"url": "http://www.focus-news.net/news/2017/08/26/2429391/middle-east-monitor-amerikanski-helikopter-blek-houkse-razbi-blizo-do-bregovete-na-yemen.html", "text": "Американски хеликоптер „Блек хоук“ се разби близо до южните брегове на Йемен, пише Middle East Monitor . От Централното командване на американските въоръжени сили заявиха, че издирването на изгубения член на екипажа продължава.\r\nХеликоптерът се е разбил на 32 километра от южното крайбрежие на Йемен в 7:00 местно време. Това се е случило по време на военно учения в областта.\r\nПетима от членовете на екипажа са спасени. Симеон Миланов", "date": "2017.08.26", "title": "Middle East Monitor: Американски хеликоптер „Блек хоук“се разби близо до бреговете на Йемен"}
{"url": "http://www.focus-news.net/news/2017/08/26/2429392/plovdiv-17-zhivopistsi-predstavyat-tvorbite-si-v-muzeyna-kashta-nedkovich-v-stariya-grad-prez-septemvri.html", "text": "17 живописци представят творбите си в музейна къща „Недкович“ в Стария град на Пловдив през септември. Това съобщиха за Радио „Фокус“ – Пловдив от ОИ „Старинен Пловдив“. Изложба ще бъде открита на 1 септември от 17:00 часа в двора на музейната къща, като ще премине под мотото „Есенно”. В тазгодишното издание на арт форума участват 17 имена от 9 различни града в България. Посетителите ще могат да видят творбите на Аделина Алексиева и Кирила Георгиева от Пловдив, Паола Стоева, Надежда Белева, Мариана Маринова, Марина Вълчева и Веселин Данянов от София, Миню Бонев от Габрово, Петкан Наков, Тихомир Витков и Иван Василев от Ловеч, Васко Василев от Елхово, Цветелина Цонева от Попово, Никола Русев и Иван Велчев – Йово от Плевен, Милко Дачев от Троян и Жоржета Тодорова от Велико Търново. Жителите и гостите на Пловдив ще могат да разгледат изложбата до 30 септември.\r\nТони МИХАЙЛОВ", "date": "2017.08.26", "title": "Пловдив: 17 живописци представят творбите си в музейна къща „Недкович“ в Стария град през септември"}
{"url": "http://www.focus-news.net/news/2017/08/26/2429393/registrirani-pozhari-v-kresnenskoto-defile-i-okolnostite-na-obshtinite-simitli-i-kresna-spravka-na-radio-fokus-pirin.html", "text": "Регистрирани пожари в Кресненското дефиле и околностите на Общините Симитли и Кресна (Справка на Радио „Фокус“ – Пирин).\r\n24 август 2017 г.\r\nПожар обхваща хиляди декари треви, ниви, ниска и горска растителност край Кресненското дефиле. В гасенето се включват екипи от цялата областна дирекция на „Пожарна безопасност и защита на населението“ – Благоевград, както и от Кюстендил, Перник, Дупница, Радомир, София, Самоков, Боровец, Пловдив и Пазарджик, горски служители, военнослужещи и доброволци. Евакуирани са жителите на с. Ощава. Обхванати от пожара са около 10 000 дка горски площи, земеделски земи, сухи треви и храсти. \r\n13 юли 2017 г.\r\nОколо 14.15 часа, на телефон 112 е подаден сигнал за пожар при Стара Кресна. На място започват работа екипи на пожарната и ЮЗДП. Действията продължават до късните часове на 13 юли. Огънят е овладян на 14 юли около 10.00 часа. В гасенето на пожара са участвали 250 души. Пожарът засяга 850 декара, от които около 600-700 декара петдесетгодишна борова гора.\r\n02 юли 2017 г.\r\nПожар е възниква в района на тунел „Железница“. \r\n29 август 2016 г.\r\nПожар възниква при горския масив и горният скат на жп линия на 2 км преди кривия тунел в Кресненското дефиле.  По тази причина временно е прекъснато електрозахранването на осветлението на тунела при км 389 по път I-1 между Симитли, а движението е отклонено през с. Стара Кресна.\r\n17 април 2015 г.\r\nГолям горски пожар възниква край Струмяни. Изгорели са 500 декара от 120-годишна иглолистна гора. Пожарът е навляза и в македонска територия.\r\n07 септември 2013 г.\r\nГолям пожар възниква  край Симитли. Пламъците обхващат предимно храсти и борова гора.\r\n12 август 2009 г.\r\nТуристи подават сигнал, че пожар гори на връх Пирин. В гасенето се включват 18 служители на националния парк. Изпратени са два противопожарни автомобила с 12 огнеборци от Разлог и Банско. Пожарът обхваща площ от около 10 декара от страната на местността „Предела“. На 13 август пожарът е изгасен.", "date": "2017.08.26", "title": "Регистрирани пожари в Кресненското дефиле и околностите на Общините Симитли и Кресна (Справка на Радио „Фокус“ – Пирин)"}
{"url": "http://www.focus-news.net/news/2017/08/26/2429394/voa-es-mozhe-da-zamrazi-finansovata-pomosht-kakto-i-da-nalozhi-vizovi-ogranicheniya-za-afrikanskite-i-aziatski-strani-koito-ne-priemat-vrashtanite-ot-evropa-migranti.html", "text": "Европейския комисар за миграцията заяви, че ЕС може да замрази финансовата помощ, както и да наложи търговски и визови ограничения на африканските и азиатските страни, които не приемат връщаните от Европа мигранти, предава Voice of America.\r\nДимитрис Аврамопулос каза, че в Брюксел „обмислят спирането на финансирането за ключови проекти за развитие“. \r\n„Инвестирахме в тези региони, за да създадем възможности и да задържим хората там“, добави той.\r\nСпоред него  за страните, които не сътрудничат при репатрирането на мигранти, може да има визови ограничения. Неотдавна Германия също заплаши, че може да отказва визи на управляващите елити на страните, които са източници на мигранти.\r\nКомисарят добави, че става въпрос за „хиляди чужденци от дипломати и лекари до студенти и изследователи“.\r\n„ЕС не се страхува от използването на търговията и визите като предимство. Нека бъдем откровени, нито за Африка, нито за Европа е добре, че толкова много хора преминават Средиземно море“, каза той. Симеон Миланов", "date": "2017.08.26", "title": "VOA: ЕС може да замрази финансовата помощ, както и да наложи визови ограничения за африканските и азиатски страни, които не приемат връщаните от Европа мигранти"}
{"url": "http://www.focus-news.net/news/2017/08/26/2429395/afp-finlandskata-politsiya-pusna-na-svoboda-trima-ot-sedemte-zapodozreni-za-napadenieto-v-turku.html", "text": "Финландската полиция пусна на свобода трима от седемте заподозрени за нападението в Турку, предава AFP.\r\nЧетирима от заподозрените остават задържани, след нападението в Турку, което властите третират като първата терористична атака във Финландия.\r\nСред тях е и основният заподозрян за атаката, а именно 18-годишен мароканец на име Абдерахман Мечках, който е търсил убежище и бежански статут в северната държава.\r\nЕдин от пуснатите на свобода е марокански гражданин, а друг алжирец. Симеон Миланов", "date": "2017.08.26", "title": "AFP: Финландската полиция пусна на свобода трима от седемте заподозрени за нападението в Турку"}
{"url": "http://www.focus-news.net/news/2017/08/26/2429396/zam-kmetat-na-stara-zagora-ivanka-sotirova-folklorniyat-sabor-bogorodichna-stapka-e-praznik-na-balgarskite-traditsii.html", "text": "За дванадесети път, курортното селище Старозагорски минерални бани е домакин на Националния тракийски фолклорен събор „Богородична стъпка“. Общо участниците в него тази година са близо 4000 души от различни краища на страната, които два дни ще разкриват красотата в обредността на българския бит и култура чрез песни, танци, демонстрации. Това съобщиха от пресцентъра на Община Стара Загора.\r\n„Радвам се, че от ранна утрин днес тук има толкова много участници, гости, които създават настроение и правят празника значим и ценен“, каза зам.-кметът на Стара Загора Иванка Сотирова по време на официалната церемония за откриването на събора. „Поздравявам всички, които вложиха много труд и усилия, за да се случи „Богородична стъпка“, да бъде надграждан с времето. Благодаря на представителите на институциите, без подкрепата на които нямаше да бъде възможно провеждането на фолклорния форум. Благодарение на усърдието на кмета на Старозагорските минерални бани Станчо Станев, мястото има добрите условия, които посрещат хилядите участници на трите сцени през дните на събитието. Поздравявам жителите на селището, което тази година отбелязва и своя 50-годишен юбилей от обявяването му за курорт с национално значение“, допълни още зам.-кметът. „Традициите не са пренебрегвани, случващото се тук е доказателство, че те се пазят, че я има приемствеността между поколенията“, подчерта Иванка Сотирова.\r\nПоздрав към гостите на традиционния събор отправиха още кметът на Старозагорските бани Станчо Станев, Красимир Премянов, председател на Съюза на тракийските дружества в България и Цанко Атанасов, председател на Тракийско дружество „Одринска епопея“ – Стара Загора. Водосвет за здраве отслужи отец Йордан Карагеоргиев.\r\nОфициални гости на събитието бяха още зам.-кметът на Общината Красимира Чахова и секретарят Делян Иванов, председателят на Общинския съвет в Стара Загора Таньо Брайков, общинските съветници Николай Диков, Дарина Гайдарова и Явор Гънчев, народните представители Радостин Танев и Спас Панчев, членове на централното и регионалните ръководства на Тракийските дружества и други.\r\nЖурито, което ще оценява изпълнителите през двата фестивални дни, е в състав: доц. д-р Наталия Рашкова и доц. д-р Валентина Райчева, Институт за етнология и фолклористика с етнографски музей при БАН, Мария Градешлиева, директор на Националното училище за фолклорни изкуства „Филип Кутев“ Котел, акад. Крум Георгиев, член на Международната академия за традиционно изкуство, носител на световен Оскар за фолклор, акад. Кирил Тодоров – гл. худ. ръководител на Ансамбъл „Зорница“ и Христо Иванов – гл. худ. ръководител на Общински фолклорен ансамбъл „Загоре“. Предвидени са и плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество и Наградата на „Зонта клуб“ Стара Загора.\r\nБогата е съпътстващата програма на дванадесетото издание на събора „Богородична стъпка“. И тази година има самодейни състави от местни читалища, които посрещат гостите с традиционни ястия и напитки, нареден Селски двор, пъстра Улица на занаятите, творчески работилници и детски пленер, организирани от Центъра за подкрепа на личностното развитие и Регионалния исторически музей Стара Загора, както и демонстрации на древни обреди и умения от старинния бит на траки и прабългари на школата „Бага тур“.Туристическият информационен център е подготвил и томбола с награди.\r\nПрограмата на участниците днес продължава до 18.30 часа, след което на първа сцена, от 19.00 часа, се качва Общинският фолклорен ансамбъл „Загоре“ и гайдарският състав „Приятели“ с ръководител Николай Балабанов. Традиционната демонстрация на нестинарски танц е от 21.00 часа, а последният автобус от Старозагорските бани за Стара Загора тръгва в 22.00 часа от центъра на селището.Програмата утре започва в 9.00 часа и ще завърши в късния следобед.\r\nСъборът се организира от Община Стара Загора, Съюз на Тракийските дружества в България, Тракийско дружество „Одринска епопея“ – Стара Загора, Кметство Старозагорски минерални бани, Общество за фолклор, НЧ „Христо Ботев - 1952“ Старозагорски минерални бани.\r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2017.08.26", "title": "Зам.-кметът на Стара Загора Иванка Сотирова: Фолклорният събор „Богородична стъпка“ е празник на българските традиции"}
{"url": "http://www.focus-news.net/news/2017/08/26/2429397/pazardzhik-strupvane-na-nepravilno-parkirani-avtomobili-ima-v-rayona-na-park-ostrova.html", "text": "Поради липсата на достатъчно паркоместа, много от шофьорите оставят автомобилите си в тревните площи в района на парк-остров „Свобода“ в Пазарджик, предаде репортер на Радио „Фокус“ – Пазарджик. Местата за автомобили на двата паркинга в близост до Острова не достигат. Това кара посетителите да оставят автомобилите си в тревните площи по цялата дължина на парка. Близките улици също се блокират от паркирани автомобили, особено във вечерните часове. През почивните дни положението се усложнява допълнително, тъй като паркът се посещава и от хора от близките села. Живеещи в близост до парк-острова се оплакват, че не могат да намерят места, за да паркират собствените си коли. Често има спрени автомобили пред гаражите им, което блокира достъпа до тях. Според жителите на Пазарджик трябва да се помисли за обособяването на нови паркинги в този район, където има струпване на много леки автомобили.\r\nАлбена ЖИЛЕКОВА", "date": "2017.08.26", "title": "Пазарджик: Струпване на неправилно паркирани автомобили има в района на парк „Острова“"}
{"url": "http://www.focus-news.net/news/2017/08/26/2429398/kmetat-na-petrich-dimitar-brachkov-tryabva-da-osaznaem-che-da-si-balgarin-e-gordost-no-i-golyama-otgovornost.html", "text": "Трябва да осъзнаем, че да си българин е гордост, но и голяма отговорност. Това каза за Радио „Фокус“ кметът на Петрич Димитър Бръчков по повод 140-годишнината от Шипченската епопея през Руско-турската освободителна война от 1877 - 1878 г.  „Кръвта, пролята от всички тези герои и подвигът на Шипка, независимо дали са българските опълченци, руски солдати или на войници на съюзни държави, които са ни подкрепили, поддържа нашето национално самосъзнание“, каза Бръчков и добави, че Шипка е България. По думите му задача и отговорност на всеки българин е да предаде на поколенията след нас непреходните завети на героите, сражавали се за Отечеството, но това не става с празна риторика. \r\nСлавяна ГАЙДАРОВА", "date": "2017.08.26", "title": "Кметът на Петрич Димитър Бръчков: Трябва да осъзнаем, че да си българин е гордост, но и голяма отговорност"}
{"url": "http://www.focus-news.net/news/2017/08/26/2429399/ungariya-petima-dushi-postradaha-sled-katastrofa-s-balgarski-avtomobil.html", "text": "Петима души пострадаха след катастрофа на унгарската магистрала М5. В инцидента са участвали български „Мерцедес” и „Форд” с германски номера, предава бТВ, позовавайки се на местната унгарска телевизия „Хир ТВ”. Мерцедесът е бил в аварийната лента заради спукана гума, когато фордът се е ударил в него с висока скорост. В резултат немското возило е паднало в канавката край пътя.\r\nПострадали са четиримата пътуващи във форда и един човек, който е бил до мерцедеса. Предполага се, че той е българин.", "date": "2017.08.26", "title": "Унгария: Петима души пострадаха след катастрофа с български автомобил"}
{"url": "http://www.focus-news.net/news/2017/08/26/2429400/reuters-indiyskite-vlasti-arestuvaha-stotitsi-sled-kato-29-dushi-zaginaha-pri-protesti-na-religiozna-grupa.html", "text": "Индийските власти арестуваха стотици и спряха 300 влака, преминаващи през два северни щата, след като 29 души загинаха при протести, предава Reuters . Размириците и протестите избухнаха, след като мъж, който твърди, че е „божи човек“, бе осъден.\r\nСилите за сигурност са „готови“ за действие пред щаба на духовния лидер, където десет хиляди от поддръжниците му са обкръжени, заяви главният директор на полицията в щата Харяна, Балджит Синг Сандху.\r\nГурмеет Рам Рахим Синг, който води голяма социална и духовна група, която има последователи в Пенджаб и Хараяна, бе осъден за изнасилването на две от последователките си.\r\nВ отговор на действията на властите, поддръжниците му се разбунтуваха, нападайки жп гари, бензиностанции и автомобили на медиите.\r\nПоне 29 са убити, а 200 ранени при безредиците.  Симеон Миланов", "date": "2017.08.26", "title": "Reuters: Индийските власти арестуваха стотици, след като 29 души загинаха при протести на религиозна група"}
{"url": "http://www.focus-news.net/news/2017/08/26/2429401/plovdiv-konferentsiya-na-uchitelite-po-religiya-i-pravoslavie-ot-plovdivska-eparhiya-shte-se-provede-prez-septemvri-v-asenovgrad.html", "text": "Културно-просветният отдел при Пловдивската митрополия организира конференция на учителите по „Религия – Православие” от епархията, която ще се проведе в Горноводенския  манастир „Св. св. Кирик и Юлита” в Асеновград. Това съобщи за Радио „Фокус“ – Пловдив секретарят на митрополията. Конференцията е пета поред и ще се проведе в дните 9 и 10 септември. Тя има за цел да повиши професионалната квалификация на преподавателите и се организира със съдействието на Регионалните управления на образованието в Пловдив и Пазарджик. В програмата са включени лекции по важни въпроси като нравствените послания на християнските празници, по-специално на Господските и Богородичните празници, външно-обредната част на светата Литургия, както и старозаветните предобрази и събития, разкрити и доразвити в Новия Завет. Конференцията се организира с благословението на Негово Високопреосвещенство Пловдивския митрополит Николай. Учителите, които ще присъстват, трябва да потвърдят своето участие до 1 септември.\r\nТони МИХАЙЛОВ", "date": "2017.08.26", "title": "Пловдив: Конференция на учителите по религия и православие от Пловдивска епархия ще се проведе през септември в Асеновград"}
{"url": "http://www.focus-news.net/news/2017/08/26/2429402/silistra-vazstanoveno-e-dvizhenieto-po-pat-ii-21-srebarna-sitovo.html", "text": "Възстановено е движението по път II-21 Сребърна-Ситово. Това съобщиха от пресцентъра на Агенция \"Пътна инфраструктура\".", "date": "2017.08.26", "title": "Силистра: Възстановено е движението по път II-21 Сребърна-Ситово"}
{"url": "http://www.focus-news.net/news/2017/08/26/2429403/voa-nato-smyata-che-rusiya-tryabva-da-bade-otkrita-i-prozrachna-otnosno-mashtabnite-voenni-ucheniya-s-belarus.html", "text": "Генералният секретар на НАТО Йенс Столтенберг заяви, че Алиансът внимателно следи руските военни учения, които ще се проведат съвместно с Беларус идния месец, предава Voice of America. Той призова руските власти да бъдат по-открити и прозрачни що се отнася до ученията.\r\n„Ще наблюдаваме много внимателно хода на ученията“, заяви Столтенберг пред репортери след срещата си с полския премиер Беата Шидло.\r\n„Всички страни имат право да извършват учения на въоръжените си сили, но държавите трябва да уважават и задължението да бъдат прозрачни и откровени“, добави той.\r\nОт МВнР на Русия заявиха, че ученията им са с отбранителен характер. \r\n„Искаме да подчертаем, че именно тези действия доведоха до нарасналото военно напрежение в Европа“, заявиха от Москва в изявление. Симеон Миланов", "date": "2017.08.26", "title": "VOA: НАТО смята, че Русия трябва да бъде открита и прозрачна относно мащабните военни учения с Беларус"}
{"url": "http://www.focus-news.net/news/2017/08/26/2429404/afp-frantsiya-otpuska-420-miliona-evro-zaem-na-irak.html", "text": "Франция ще даде 420 милиона евро заем на Ирак, чиято икономика отслабна значително, заради ниските цени на петрола и войната срещу „Ислямска държава“, предава AFP. Тази информация бе потвърдена от френския външен министър Жан-Ив льо Дриан.\r\nДриан заяви това по време на среща с иракския премиер Хайдар ал Абади в Багдад. Френският министър каза, че 420-те милиона евро ще бъдат отпуснати на Ирак до края на 2017-та година. Симеон Миланов", "date": "2017.08.26", "title": "AFP: Франция отпуска 420 милиона евро заем на Ирак"}
{"url": "http://www.focus-news.net/news/2017/08/26/2429405/blagoevgrad-obshtina-petrich-osiguri-novi-pomeshteniya-za-organizatsii-na-hora-s-uvrezhdaniya.html", "text": "Община Петрич осигури нови помещения за организации на хора с увреждания. Това съобщиха от пресцентъра на Общината. Седалищата на клуба на глухите и клуба на слепите официално са преместени в административната част на ТК ГУМ в Петрич. Достъпът до новите помещения се обезпечава с наличието и на рампа. Клубът на инвалида е избрал за настаняване друго общинско помещение, намиращо се на ул. „Вардар”. За новите помещения има издадени протоколи за временно настаняване, предстои внасяне на предложение до Общински съвет за взимане на окончателно решение да се ползват безвъзмездно. Припомняме, че изброените три клуба досега се помещаваха в сграда, която се намира в незавидно състояние. През годините досега не е поддържана, извършвани са само частични ремонти, поради което представляваше реална заплаха за ползвателите. Така се наложи единодушно решението на общинската управа в Петрич спешно за клуба на глухите, клуба на слепите и клуба на инвалида да се осигурят нови помещения, които да бъдат надеждни и да се избегнат всякакви рискове.", "date": "2017.08.26", "title": "Благоевград: Община Петрич осигури нови помещения за организации на хора с увреждания"}
{"url": "http://www.focus-news.net/news/2017/08/26/2429406/inzh-damyan-damyanov-yuzdp-na-90-e-lokaliziran-pozharat-v-kresnenskoto-defile.html", "text": "На 90 % е локализиран пожарът в Кресненското дефиле. Това съобщи за Радио „Фокус“ – Пирин инж. Дамян Дамянов, директор на Югозападно държавно предприятие във връзка с огнената стихия, която вече трети ден бушува в дефилето. „Остава ни още един участък, който е към Симитли, в района около главния път. В останалите посоки пожарът е под контрол“, заяви инж. Дамянов. Той подчерта, че докато се стъмни гасаческите групи, които са съставени от служители на пожарната, Югозападно държавно предприятие, доброволци и местни хора ще останат на терен и ще извършват активни дейности по погасяване на огнената стихия. По думите му през нощта ще има дежурни екипи, които ще следят обстановката, за да не се допусне ново разгаряне на някое от огнищата. Инж. Дамянов каза още, че утре сутрин дейностите по потушаването на пожара ще продължат и то с голям на брой хора, за да е сигурно, че няма да има повторни възпламенявания в участъците, които вече са били погасени.\r\nЛивия НИНОВА", "date": "2017.08.26", "title": "Инж. Дамян Дамянов, ЮЗДП: На 90 % е локализиран пожарът в Кресненското дефиле"}
{"url": "http://www.focus-news.net/news/2017/08/26/2429407/tsvetan-tsvetanov-gerb-vrah-shipka-e-pametnik-na-balgarskiya-duh-lavska-chest-i-rodolyubie.html", "text": "Връх Шипка е паметник на българския дух, лъвска чест и родолюбие. Това написа председателят на ПГ на ГЕРБ Цветан Цветанов в социалната мрежа \"Фейсбук\" по повод годишнината от боевете на връх Шипка. \"На днешния ден се празнуват 140 години от Шипченската епопея. Поклон пред светлата памет на героично загиналите опълченци на Шипка-гордост и пример за всички българи!\", пише още Цветанов. Председателят на ПГ на ГЕРБ публикува и част от безсмъртното произведение на Иван Вазов \"Опълченците на Шипка\".", "date": "2017.08.26", "title": "Цветан Цветанов, ГЕРБ: Връх Шипка е паметник на българския дух, лъвска чест и родолюбие"}
{"url": "http://www.focus-news.net/news/2017/08/26/2429408/afp-turtsiya-arestuva-pet-dushi-za-hakerska-ataka-sreshtu-katarskata-informatsionna-agentsiya-qna.html", "text": "Катар заяви, че Турция е арестувала петима души във връзка с предполагаема кибератака срещу държавната информационна агенция на Доха, предава AFP .\r\nЗадържанията им бяха обявени от главният прокурор на Катар Али бин Фетайс ал Мари.\r\n„Нашите приятели в Турция ни отговориха скоро“, заяви той.\r\n„Петима души са арестувани и разследвани. Прокурорите в Катар работят с турските власти по случая“, добави прокурорът.\r\nАгенция „Фокус“ припомня, че сайтът на QNA бе „хакнат“ на 24 май, когато на него хакерите разкриха различни спорни изказвания на катарския емир шейх Тамим бин Хамад ал Тани. Симеон Миланов", "date": "2017.08.26", "title": "AFP: Турция арестува пет души за хакерска атака срещу катарската информационна агенция QNA"}
{"url": "http://www.focus-news.net/news/2017/08/26/2429409/prof-boyko-ganchevski-sotsialnite-mrezhi-namalyavat-umenieto-za-obshtuvane-a-trudnostite-pri-vzaimootnosheniyata-vodyat-do-agresiya.html", "text": "Сега всички деца имат профили в социалните мрежи. Това е модерно. Това каза в интервю за Агенция „Фокус“ Криминалният психолог и бивш директор на Института по психология на МВР до 2001 г. проф. Бойко Ганчевски. „Просто трябва да се оказва съответният контрол и там. В социалните мрежи човек се представя и описва не такъв, какъвто е всъщност, а какъв иска да бъде. Това нещо може да влияе върху психиката на тези младежи“. По думите му родителите трябва да бъдат изключително внимателни към това, което правят децата в социалните мрежи. \r\n„Естествено, ние това не можем да го забраним, тъй като е крачка към прогреса по-нататък, но това намалява общуването. Започват да общуват повече с компютъра, отколкото с връстниците си. В мрежите намалява тяхното умение за общуване, а оттам и създава неувереност в по-нататъшните контакти. Ако имат определени трудности при взаимоотношението с връстници, започват все по-често да използват агресията и насилието“, каза още криминалният психолог.\r\nЛюба АЛЕКСИЕВА", "date": "2017.08.26", "title": "Проф. Бойко Ганчевски: Социалните мрежи намаляват умението за общуване, а трудностите при взаимоотношенията водят до агресия"}
{"url": "http://www.focus-news.net/news/2017/08/26/2429410/reuters-belgiyskite-vlasti-zapochnaha-dvoyno-razsledvane-za-poslednoto-napadenie-v-bryuksel.html", "text": "Белгийските власти започнаха двойно разследване за нападението с нож в Брюксел, което бе счетено за терористичен акт, предава Reuters .\r\nВластите разкриха и повече информация за нападателя, който бе застрелян от войници в Брюксел. Федералните прокурори заявиха, че са поискали разследващ съдия да поеме случая. Освен това, ще има и второ разследване за действията на войниците в ситуацията.\r\nНападателят е на 30 годишна възраст и от сомалийски произход. Той е живял в Белгия от 2004-та година. Министърът на миграцията Тео Франкен заяви, че мъжът е получил бежански статус и убежище в страната през 2009-та година, а през 2015-та и белгийско гражданство. Симеон Миланов", "date": "2017.08.26", "title": "Reuters: Белгийските власти започнаха двойно разследване за последното нападение в Брюксел"}
{"url": "http://www.focus-news.net/news/2017/08/26/2429411/blagoevgrad-preustanoveno-e-elektrozahranvaneto-v-kriviya-tunel-v-kresnenskoto-defile-zaradi-golemiya-pozhar-v-rayona.html", "text": "Преустановено електрозахранването в Кривия тунел в Кресненското дефиле заради големия пожар в района. Това съобщиха за Радио „Фокус“ – Пирин от Областно пътно управление – Благоевград. Шофьорите да се движат с повишено внимание и съобразена скорост, за да бъдат избегнати пътни инциденти. Към момента не е ясно кога ще бъде възстановено електричеството в тунела. Полицейското присъствие в участъците около пожара е засилено, а целта е да се следи дали няма да задими основните пътни артерии и по този начин да създаде проблеми за водачите на моторни превозни средства.\r\nНа третокласен път – 1972 село Блатска-село Абланица, при км 7+700, едното платно е деформирано поради активизирало се свлачище и движението се извършва само в едната лента. Движението е урегулирано с пътни знаци до 31 октомври. В лява или дясна лента, съгласно поставените пътни знаци се извършва движението по главен път Е-79 между Благоевград и Железница от км 367+000 до км 371+000. Причината за въведената временна организация е косене на тревни площи и рязане на храсти в  интервала от 6:30 до 15:00 часа до 1 септември. Шофьорите на моторни превозни средства трябва да имат предвид, че по второкласен път – 84 Якоруда-Разлог при км 98+500 пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен – 198 Петрич-отклонението за Долна Крушица заради косене и изсичане на храсти движението се извършва в лявата или дясната лента за срок до 1 септември. Отново по третокласния път, но в участък Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента. Преминаването е урегулирано с необходимите пътни знаци до 1 септември. Трафикът по автомагистрала „Струма“ и главен път Е-79 е интензивен. Няма данни за възникнали пътнотранспортни произшествия.\r\nЛивия НИНОВА", "date": "2017.08.26", "title": "Благоевград: Преустановено е електрозахранването в Кривия тунел в Кресненското дефиле заради големия пожар в района"}
{"url": "http://www.focus-news.net/news/2017/08/26/2429412/deutsche-welle-shveytsarskite-vlasti-prekratiha-izdirvaneto-na-osem-dushi-koito-izcheznaha-pri-svlachishte-v-alpite.html", "text": "Полицията в швейцарския кантон Граубюнден заяви, че няма надежда осемте изчезнали след свлачище в Алпите, да бъдат намерени, предава Deutsche Welle.\r\n„Опитахме всичко възможно, за да намерим изчезналите хора“, заяви говорителят на полицията Сандра Скиангета.\r\n„Решихме, че издирването ще приключи“, добави тя.\r\nАгенция „Фокус“ припомня, че четирима германци, двама австрийци и двама швейцарци изчезнаха в сряда след голямо свлачище. Симеон Миланов", "date": "2017.08.26", "title": "Deutsche Welle: Швейцарските власти прекратиха издирването на осем души, които изчезнаха при свлачище в Алпите"}
{"url": "http://www.focus-news.net/news/2017/08/26/2429413/mvnr-nyama-postradali-balgarski-grazhdani-pri-katastrofata-s-balgarski-avtomobil-v-ungariya.html", "text": "По информация на българското посолство в Будапеща, получена от унгарските власти, няма пострадали български граждани при пътно транспортно произшествие на магистрала М5 в Унгария, в района на населено място Táborfalva. Това съобщиха от пресцентъра на МВнР.\r\nДнес е станала катастрофа между автомобили „Мерцедес“ с български регистрационни номера и „Форд“ с германски регистрационни номера. Мерцедесът е бил в аварийната лента заради спукана гума, когато Фордът се е ударил в него с висока скорост.   \r\nВ резултат на сблъсъка са пострадали четиримата пътуващи във Форда и един човек, който е бил до Мерцедеса. Пострадалите са граждани на Република Македония. \r\nБългарското посолство следи ситуацията и е в контакт с местните власти.", "date": "2017.08.26", "title": "МВнР: Няма пострадали български граждани при катастрофата с български автомобил в Унгария"}
{"url": "http://www.focus-news.net/news/2017/08/26/2429414/gori-smetishteto-na-grad-pazardzhik.html", "text": "Гори сметището на град Пазарджик, предаде репортер на Агенция \"Фокус\". Заради пожара има задимяване в района на пътя Пазарджик-Пещера.\"Фокус\" призовава водачите да шофират с повишено внимание.", "date": "2017.08.26", "title": "Гори сметището на град Пазарджик"}
{"url": "http://www.focus-news.net/news/2017/08/26/2429415/prof-nikolay-ovcharov-signalizira-za-sluchay-na-nekorektno-i-grubo-otnoshenie-ot-mobilen-operator-pri-predostavyane-na-usluga.html", "text": "В последните дни мобилният ни оператор буквално ни подлуди. На разкопки съм в момента, на Перперикон. Единствен син съм в семейството, представете си, когато майка ми, която е вдовица на 85 години, се оказва без никакви телефони. Това сигнализира за Агенция „Фокус“ археологът проф. Николай Овчаров. Той обясни, че майка му има 2 телефона, по които обаче не може да разговаря, защото той я чува, но тя него не. „Отива тя в офиса на въпросния мобилен оператор, където са се държали отвратително и грубо с нея. Изгонват я и й казват елате утре, това се случва в петък, а те в събота не работят. Казват й - ще отидете в МОЛ София на „Опълченска“. Това е 85-годишна жена, която е с проблеми, с болести. Тя действително отива и се отнасят с нея пак по същия начин“, допълни проф. Овчаров. „Слава Богу се намира едно момче, което й казва- „Г-жо имате проблем, който е общ, не само при вас. В момента се прави рестартиране на системите на оператора на различни места““, уточни той и допълни, че това не е съобщено на хората, които са останали без телефони с дни. „На 300 км съм от София, ако се случи нещо с майка ми, какво ще стане? Няма да мога даже да й се притека на помощ“, попита Николай Овчаров. „Когато говорим за отношението в офисите, всички знаят за какво става въпрос, не само с възрастните хора, направо те гонят. С мен не си го позволяват, защото ме познават, но трябва ли да бъдеш известна личност, за да се отнасят нормално с теб. Трябва да се отнасят еднакво с всички, няма значение дали са бедни, богати, известни или неизвестни“, посочи той. „Може би изглежда частен проблем, но е много важен, защото се касае дори за живота на хора“, заяви проф. Овчаров. „Обиден съм, клиент съм този оператор от 2000 година, услугите са под всякакво ниво. Сигналът непрекъснато прекъсва, започвам да говоря и изведнъж изчезва. Днес не ми прие картата, изваждам я и като я сложа отново я приема. Нещо става с тази компания. Трябва нещо да се направи, случващото се е под всякаква критика“, каза още той.\r\nБиляна ИВАНОВА", "date": "2017.08.26", "title": "Проф. Николай Овчаров сигнализира за случай на некоректно и грубо отношение от мобилен оператор при предоставяне на услуга"}
{"url": "http://www.focus-news.net/news/2017/08/26/2429416/new-york-magazine-silata-na-uragana-harvinamalya-no-ostava-opasnostta-ot-prolivni-dazhdove-i-navodneniya.html", "text": "Силата на „Харви“ намаля до буря първа категория, след като ураганът удари крайбрежието на Тексас, предава New York Magazine. Остава сериозната опасност от проливни дъждове и наводнения през следващите дни.\r\nПреди да стигне бреговете северно от Корпус Кристи, „Харви“ бе класифициран като буря четвърта категория. Той бе най-силният ураган след „Катрина“, която предизвика много щети и жертви преди години.\r\nМетеоролозите предупредиха, че може да има изключително проливни дъждове, които да предизвикат повторното засилване на бурята. Властите предупредиха гражданите да внимават за наводнения.  Симеон Миланов", "date": "2017.08.26", "title": "New York Magazine: Силата на урагана „Харви“намаля, но остава опасността от проливни дъждове и наводнения"}
{"url": "http://www.focus-news.net/news/2017/08/26/2429417/kyustendil-samo-v-edna-lenta-se-izvarshva-dvizhenieto-po-uchastak-ot-patya-bobov-dol-zhedna-zaradi-aktiviziralo-se-svlachishte.html", "text": "Само в една лента се извършва движението по пътя Бобов дол-Жедна при км 14+900 заради активизирало се свлачище. Това съобщиха за Радио „Фокус“ – Кюстендил от Областно пътно управление – Кюстендил. С повишено внимание трябва да се извършва преминаването по третокласен път – 107 след Рилския манастир от км 31+350 до км 31+450 заради пропадане на част от дясната пътна лента и банкета. Движението в района се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Ограничено е движението на товарни автомобили по пътя Смоличано – Пелатиково. Причината за временната организация на движението е пропадане на част от пътното тяло при км 10+650, км 11+720, км 12+830 и км 13+360. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛивия НИНОВА", "date": "2017.08.26", "title": "Кюстендил: Само в една лента се извършва движението по участък от пътя Бобов дол-Жедна заради активизирало се свлачище"}
{"url": "http://www.focus-news.net/news/2017/08/26/2429418/pregled-na-mezhdunarodnite-novini-do-18-chasa-agentsiya-fokus.html", "text": "Петима души пострадаха след катастрофа на унгарската магистрала М5. В инцидента са участвали български „Мерцедес” и „Форд” с германски номера. Мерцедесът е бил в аварийната лента заради спукана гума, когато фордът се е ударил в него с висока скорост. В резултат немското возило е паднало в канавката край пътя.\r\nПострадали са четиримата пътуващи във форда и един човек, който е бил до мерцедеса. Предполага се, че той е българин.\r\n*** Комисарят по европейска политика за съседство и преговори за разширяване Йоханес Хан е в Драч, където се провежда неформална среща на премиерите на страните от Западните Балкани, за която вече „Фокус“ информира. Той е заявил, че създаването на регионална икономическа зона, която ще повиши икономическия ръст и ще създаде нови работни места е приоритет за земите от региона.\r\nХан заяви, че регионалната икономическа интегртация не е и не трябва да се гледа, като на алтернатива на членството на страните от Западните Балкани в ЕС, тъй като това е в интерес на всички.\r\nЕвропейската Комисия, по случай на срещата в Драч, съобщи, че очаква от западнобалканската шесторка да работи за имплементацията на ангажиментите, поети по време на срещата на високо равнище между ЕС и Западните Балкани, проведена през юли в Триест и особено И особено Планът за действие за задълбочаване на регионалната икономическа интеграция. Регионалната икономическа зона, съгласувана на срещата на върха в Триест според Европейската комисия, ще предостави нови възможности за бизнеса и гражданите и ще стимулира икономическия растеж и ще създаде нови работни места.\r\n*** Мъжът, който бе арестуван за това, че е карал срещу полицията пред двореца на Кралица Елизабет Втора – Бъкингам, е носел в колата си меч, дълъг метър и двадесет и е крещял „Алаху акбар“.\r\nПреди полицаите да се справят с него, 26-годишният нападател „е посегнал, към това, което вече знаем, че е меч, дълъг 4 фута, който се е намирал на предната седалка, до шофьора“, заявиха от полицията.\r\n„Мъжът, който постоянно е крещял Алаху акбар, е обезвреден чрез невропаралитичен спрей“.\r\n*** Канцлерът на Германия Ангела Меркел, по време на предизборна реч в град Кведлинбург, заяви, че е необходимо повишаване на нивото на международно сътрудничество, за да е успешна  за борбата с терора.\r\n„Натъкнахме се на предизвикателство – ислямския тероризъм. Вие всички видяхте какво се случи в Барселона, почти всички страни могат да се сблъскат с аналогична заплаха. Ние можем да се борим с тероризма само при засилено международно сътрудничесто“, заяви тя.\r\nГоворейки по темата за бежанците, Меркел заяви, че събитията от 2015 година, когато Германия се сблъска с най-сериозния, в своята история, миграционен кризис, няма да се повтори. „Никой не напуска страната си доброволно. Длъжни сме да се борим с причините за миграцията. Това ще бъде сериозна тема в близките години“, отбеляза канцлерът.\r\n***Сръбският премиер Ана Бърнабич покани македонския си колега Зоран Заев на посещение в Сърбия през ноември тази година.\r\n„Ще използваме посещението му да сключим договор за съвместно заседание на двете правителства“, заяви тя.\r\nНа днешната среща на премиерите от Западните Балкани, която се провежда в Драч, Зоран Заев и Ана Бърнабич съобщиха, че Македония ще бъде въздържана относно въпроса с членството на Косово в ЮНЕСКО.\r\n„Македония ще остане на същата линия и ще бъде неутрална, ако се гласи влизането на Косово в Юнеско“, заяви сръбският премиер.\r\nТя добави, че приятелството на Сърбия е много важно за Македония.\r\nСпоред нея, това ще бъде „ясен сигнал за по-голямото приятелство и силни връзки със Сърбия“на Македония.\r\n*** Европейския комисар за миграцията заяви, че ЕС може да замрази финансовата помощ, както и да наложи търговски и визови ограничения на африканските и азиатските страни, които не приемат връщаните от Европа мигранти.\r\nДимитрис Аврамопулос каза, че в Брюксел „обмислят спирането на финансирането за ключови проекти за развитие“. \r\n„Инвестирахме в тези региони, за да създадем възможности и да задържим хората там“, добави той.\r\nСпоред него  за страните, които не сътрудничат при репатрирането на мигранти, може да има визови ограничения. Неотдавна Германия също заплаши, че може да отказва визи на управляващите елити на страните, които са източници на мигранти.\r\nКомисарят добави, че става въпрос за „хиляди чужденци от дипломати и лекари до студенти и изследователи“.\r\n„ЕС не се страхува от използването на търговията и визите като предимство. Нека бъдем откровени, нито за Африка, нито за Европа е добре, че толкова много хора преминават Средиземно море“, каза той.\r\n*** Белгийските власти започнаха двойно разследване за нападението с нож в Брюксел, което бе счетено за терористичен акт.\r\nВластите разкриха и повече информация за нападателя, който бе застрелян от войници в Брюксел. Федералните прокурори заявиха, че са поискали разследващ съдия да поеме случая. Освен това, ще има и второ разследване за действията на войниците в ситуацията.\r\nНападателят е на 30 годишна възраст и от сомалийски произход. Той е живял в Белгия от 2004-та година. Министърът на миграцията Тео Франкен заяви, че мъжът е получил бежански статус и убежище в страната през 2009-та година, а през 2015-та и белгийско гражданство.\r\n*** Силата на „Харви“ намаля до буря първа категория, след като ураганът удари крайбрежието на Тексас.Остава сериозната опасност от проливни дъждове и наводнения през следващите дни.\r\nПреди да стигне бреговете северно от Корпус Кристи, „Харви“ бе класифициран като буря четвърта категория. Той бе най-силният ураган след „Катрина“, която предизвика много щети и жертви преди години.\r\nМетеоролозите предупредиха, че може да има изключително проливни дъждове, които да предизвикат повторното засилване на бурята. Властите предупредиха гражданите да внимават за наводнения.", "date": "2017.08.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/26/2429419/odmvr-pazardzhik-zadimyavaneto-v-rayona-na-smetishteto-kray-pazardzhik-e-obichayno-za-letniya-sezon-i-ne-predstavlyava-opasnost-za-blizkite-naseleni-mesta.html", "text": "Задимяването в района на сметището край Пазарджик е обичайно за летния сезон и не представлява опасност за близките населени места. Това съобщиха за Радио \"Фокус\" - Пазарджик от ОДМВР-Пазарджик във връзка със сигнал за това, че гори сметището край село Алеко Константиново. Няма опасност за жителите на близките села, както и за преминаващите автомобили по пътя край него. „Към момента не се наблюдава задимяване на пътя Пазарджик – Пещера и няма опасност за пътуващите в този участък. Въпреки това патрул от Районното управление в Пазарджик ще следи за нормалното преминаване през участъка”, обясни говорителят на ОДМВР-Пазарджик МирославСтоянов. Той припомни, че подобни сигнали за задимяване от сметището се подават често, особено през летните месеци, като във всички случаи на тях се отзовават екипи на пожарната, които гасят според възможностите. „Проблемът е дългогодишен и се прави каквото може за решаването му, но задимяването продължава”, каза още Мирослав Стоянов.\r\nАлбена ЖИЛЕКОВА", "date": "2017.08.26", "title": "ОДМВР-Пазарджик: Задимяването в района на сметището край Пазарджик е обичайно за летния сезон и не представлява опасност за близките населени места"}
{"url": "http://www.focus-news.net/news/2017/08/26/2429420/afp-psihichno-bolen-mazh-s-nozh-napadna-nyakolko-dushi-v-marsiliya.html", "text": "Мъж на 35-годишна възраст, за който се предполага, че е психически нестабилен, нападна с нож трима души в Марсилия, предава AFP . Тримата са леко ранени. \r\nИзточници от полицията потвърдиха, че инцидентът се е случил призори в събота. \r\nМъжът е бил в „състояние на възбуда“, но не е крещял ислямистки и терористични лозунги или заплахи.  Властите съобщиха, че нападателят има психическо разстройство. Симеон Миланов", "date": "2017.08.26", "title": "AFP: Психично болен мъж с нож нападна няколко души в Марсилия"}
{"url": "http://www.focus-news.net/news/2017/08/26/2429422/sofiya-shofyorite-da-se-dvizhat-s-povisheno-vnimanie-po-pat-i-6-dolno-kamartsi-bunovo-poradi-razlyato-gorivo-na-patnoto-platno.html", "text": "Шофьорите да се движат с повишено внимание по път I-6 Долно Камарци - Буново поради разлято гориво на пътното платно. Това съобщиха от пресцентъра на Агенция \"Пътна инфраструктура\". Участъкът се опесъчава и почиства.", "date": "2017.08.26", "title": "София: Шофьорите да се движат с повишено внимание по път I-6 Долно Камарци - Буново поради разлято гориво на пътното платно"}
{"url": "http://www.focus-news.net/news/2017/08/26/2429423/pazardzhik-natovaren-e-trafikat-po-am-trakiya-v-posoka-sofiya.html", "text": "Натоварен е трафикът по АМ „Тракия“ в посока София, предаде репортер на Агенция „Фокус“. В клони се движат и много гастарбайтери - с турска, австрийска и френска регистрации.\r\n„Фокус“ призовава водачите да шофират със съобразена скорост.", "date": "2017.08.26", "title": "Пазарджик: Натоварен е трафикът по АМ „Тракия“ в посока София"}
{"url": "http://www.focus-news.net/news/2017/08/26/2429424/sofiya-politseyski-patrul-e-razpolozhen-v-rayona-na-tunel-trayanovi-vrata-na-am-trakiya-v-posoka-sofiya.html", "text": "Полицейски патрул със софийска регистрация 9965 е разположен в района на тунел „Траянови врата“ на АМ „Тракия“ в посока София, предаде репортер на Агенция „Фокус“.", "date": "2017.08.26", "title": "София: Полицейски патрул е разположен в района на тунел „Траянови врата“ на АМ „Тракия“ в посока София"}
{"url": "http://www.focus-news.net/news/2017/08/26/2429425/afp-vodenata-ot-sauditska-arabiya-koalitsiya-zayavi-che-e-ubila-14-tsivilni-v-yemen-zaradi-tehnicheska-greshka.html", "text": "Водената от Саудитска Арабия коалиция призна отговорността си за смъртта на 14 цивилни при въздушно нападение в Йемен, предава AFP. От коалицията заявиха, че става въпрос за „техническа грешка“.\r\nОчевидци и лекари в Сана твърдят, че сред загиналите има и деца. Това е поредният инцидент, за който коалиционните сили биват обвинявани.  Симеон Миланов", "date": "2017.08.26", "title": "AFP: Водената от Саудитска Арабия коалиция заяви, че е убила 14 цивилни в Йемен, заради „техническа грешка“"}
{"url": "http://www.focus-news.net/news/2017/08/26/2429426/prof-nikolay-ovcharov-zavarshihme-razkrivaneto-na-vtorata-po-golemina-tsisterna-v-perperikon-otvodnitelnite-kanali-sa-izgradeni-s-neveroyatni-umeniya.html", "text": "Научихме много нови неща за водоснабдяването, за снабдяването с питейна вода. Вече е напълно завършено разкриването на втората по големина цистерна, първата е в Акропола. Това каза за Агенция „Фокус“ археологът проф. Николай Овчаров за разкопките в Перперикон. „Първата е открита доста отдавна, събира до 500 хил. литра питейна вода. Сега тази е почти със същия обем“, обясни той. „Вече имаме една почти завършена система от канализация, която е отводнявала този голям площад. Водата се е поемала от канали, насочени на изток, запад, север и юг. Събирали са се в много по-големи канали и водата е отивала към подножието“, посочи проф. Овчаров. „Интересното е, че е направена до римския път, който е влизал в Перперикон. Идвал е от голямата магистрала Вия Егнатия, свързваща Рим с Константинопол и с едно разклонение е стигал до Перперикон“, коментира той и уточни, че в нея се е събирала дъждовна вода, пречиствана е по особен начин, известен на древните хора и е ставала за пиене. „Изглежда, че навремето е имало и чешма, не е запазена днес, но най-вероятно е била с бронзов чучур. Освен за съхраняване на водата там е било място с фонтан, нещо като декоративно съоръжение“, поясни Николай Овчаров. „Правят ни впечатление невероятните умения, с които самите хора са изградили отводнителните канали на цистерната“, заяви той. По думите му каналът е изсечен в скалите буквално, както би го изсекла машина. „Това за пореден път ни показва и инженерните и каменоделските умения на строителните на Перперикон“, обясни проф. Овчаров. „Това ни впечатлява много, защото е общоприето, че ние сме много по-умни и мъдри от нашите предшественици живели преди 2 хил. години, но всъщност се оказва, че те са имали същите познания като нас и са могли да правят неща, които са впечатляващи като умения без да разполагат с техниката, с която разполагаме днес“, каза още той.\r\nБиляна ИВАНОВА", "date": "2017.08.26", "title": "Проф. Николай Овчаров: Завършихме разкриването на втората по големина цистерна в Перперикон, отводнителните канали са изградени с невероятни умения"}
{"url": "http://www.focus-news.net/news/2017/08/26/2429427/aa-turskiyat-prezident-sravni-potushavaneto-na-opita-za-voenen-prevrat-v-stranata-s-pobedata-na-seldzhukite-nad-vizantiyskata-imperiya-predi-devet-veka.html", "text": "Турският президент Реджеп Тайип Ердоган обеща, че ще премахне тероризма в Турция, предава Anadolu Agency. Той заяви, че това ще стане като се следва пътя на предците на съвременните турци.\r\nЕрдоган изнесе речта си пред граждани в източната провинция Мус по повод на 946-тата годишнина от битката при Манцикерт, където селджукските турци побеждават византийците.\r\nАгенция „Фокус“ припомня, че битката при Манцикерт се провежда на 26 август 1071-ва година. Селджукският султан Алпарслан побеждава голяма византийска армия, което отваря пътя на турците за контрол и разселване из Анадола.\r\n„На 15 юли се борихме със същите, с които султаните Алпарслан и Киличарслан са се борили“, заяви турският президент.\r\n„С тези, с които Осман гази (основателят на Османската империя, бел.ред), Мехмед Фатих хан (покорителят на Константинопол, бел.р), Абдулхамид хан (османският султан, при който България се освобождава, бел.р) и ветеранът Мустафа Кемал Ататюрк, се бориха, ние също водихме борба с тях на 15 юли“, заяви Ердоган.\r\n„Играта е различна. Целта е същата. Сценарият и актьорите са различни“, каза турският президент. Симеон Миланов", "date": "2017.08.26", "title": "AA: Турският президент сравни потушаването на опита за военен преврат в страната с победата на селджуките над Византийската империя преди девет века"}
{"url": "http://www.focus-news.net/news/2017/08/26/2429428/plovdiv-zdraveopazvane-sotsialna-i-demografska-politika-e-temata-na-kragla-masa-za-reshavane-problemite-na-etnicheskata-integratsiya-v-asenovgrad.html", "text": "„Здравеопазване, социална и демографска политика“ ще бъде темата на следващото заседание на Националната кръгла маса за ефективно решаване проблемите на етническата интеграция в Асеновград. Това съобщиха за Радио „Фокус“ – Пловдив от отдел „Връзки с обществеността“ към Община Асеновград. От пресцентъра уточниха, че организираните кръгли маси ще бъдат общо три, като предстои насрочването на оставащите два форума.\r\nПървото заседание на Националната кръгла маса за реална политика и ефективно решаване проблемите на етническата интеграция в Асеновград, която се проведе на 24 август, бе на тема „Образование и трудова заетост“. В хода на дискусиите бяха формирани основните акценти по темата, а именно въвеждане на допълнителни работещи санкции спрямо родители, неосигуряващи присъствието на децата си в училище и детска градина, като при нужда това да става и с полагане на задължителен обществено полезен труд. Друг формулиран акцент по темата е завишаване контрола при полагане на обществено полезен труд от лица, подпомагани от месечна социална помощ по Закона за социално подпомагане. Сред изводите от форума бе и нуждата от повече и по-строг контрол върху ежедневната посещаемост на учебни занятия с цел ликвидиране на фиктивните присъствия на ученици, също необходимостта от създаване на нормативна база за развитие на социална икономика в страната, както и определяне на пилотни общини за развитие на социални предприятия.\r\nВ Националната кръгла маса на 24 август участваха вицепремиерът Валери Симеонов, омбудсманът Мая Манолова, кметове на общини, представители на МВР, експерти от МОН и други институции.\r\nТони МИХАЙЛОВ", "date": "2017.08.26", "title": "Пловдив: „Здравеопазване, социална и демографска политика“ е темата на кръгла маса за решаване проблемите на етническата интеграция в Асеновград"}
{"url": "http://www.focus-news.net/news/2017/08/26/2429429/nimh-utre-otnovo-shte-e-slanchevo-sled-obyad-i-goreshto.html", "text": "През нощта ще е ясно и почти тихо. Утре отново ще е слънчево, след обяд и горещо. Ще духа слаб до умерен предимно източен вятър. Максималните температури ще са между 31° и 36°, по-ниски ще са по морския бряг. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане е малко по-високо от средното за месеца, ще се понижава приближавайки се до средното.\r\nПо Черноморието ще бъде слънчево. Ще духа до умерен североизточен вятър. Максималните температури ще са 26°-29°. Температурата на морската вода e 24°-25°. Вълнението на морето ще е 2 бала. Над планините ще бъде слънчево. Ще духа слаб, по високите и открити части – до умерен североизточен вятър. Максималната температура на височина 1200 метра ще бъде около 23°, на 2000 метра – около 17°.\r\nВ понеделник ще се задържи слънчево, ще бъде и още малко по-горещо. Вятърът ще се ориентира от северозапад, към края на деня и ще се усилва, а от запад ще започне да се развива купеста облачност. През нощта срещу вторник, с усилване на вятъра, ще нахлува хладен въздух. Главно в Северна България на места ще превали и прегърми. Във вторник ще се развива купеста и купесто-дъждовна облачност и ще има превалявания, придружени и от гръмотевици. Вятърът ще се ориентира от изток-североизток и ще бъде умерен, в Източна България до силен. Температурите в Северна България ще се понижат чувствително, в Южна все още ще са сравнително високи. В сряда ще е почти без валежи, до вечерта и облачността ще намалее. Вятърът от североизток ще отслабне, най-късно в югоизточните райони. Температурите и в Южна България ще се понижат.", "date": "2017.08.26", "title": "НИМХ: Утре отново ще е слънчево, след обяд и горещо"}
{"url": "http://www.focus-news.net/news/2017/08/26/2429430/dallas-news-uraganat-harvi-ostavi-blizo-300-hilyadi-dushi-bez-elektrichestvo.html", "text": "Ураганът „Харви“ остави почти 300 хиляди души по тексаското крайбрежие без ток, предава Dallas News . \r\nСъветът за електрическа надеждност на Тексас, който отговаря за 90 % от електропреносната мрежа на щата заяви, че скоро след пристигането на бурята, е имало 211 хиляди прекъсвания.\r\nБроят на засегнатите нарасна до 293 хиляди. Мобилните услуги също са засегнати. Симеон Миланов", "date": "2017.08.26", "title": "Dallas News: Ураганът „Харви“ остави близо 300 хиляди души без електричество"}
{"url": "http://www.focus-news.net/news/2017/08/26/2429432/ministarat-nikolina-angelkova-provede-rabotna-sreshta-s-kmeta-na-obshtina-dragoman-andrey-ivanov.html", "text": "Ще работим активно за развитието на религиозния туризъм в Община Драгоман. Това заяви министърът на туризма Николина Ангелкова по време на работна среща с кмета на Община Драгоман Андрей Иванов, съобщиха от пресцентъра на министерството. Тя подчерта, че със своите над 40 църковни и религиозни обекти, наричаният „Малката Света гора“ или „Малкият Атон“ има всички предпоставки да привлече все повече туристи с цел поклоннически туризъм.\r\nОт своя страна Андрей Иванов заяви, че благодарение на инициативата на Министерството на туризма „Скрито пред очите ти“ и популяризирането на 50-е малко разпознаваеми туристически обекти, Драгоманското блато се радва на все по-голям интерес от туристите.\r\nМинистър Ангелкова допълни, че благодарение на последователната работа на общината, която успешно представя богатата му история и забележителни природни дадености, Драгоман се превръща в все по-привлекателна туристическа дестинация за гостите решили да посетят Софийска област.", "date": "2017.08.26", "title": "Министърът Николина Ангелкова проведе работна среща с кмета на Община Драгоман Андрей Иванов"}
{"url": "http://www.focus-news.net/news/2017/08/26/2429433/dva-vertoleta-mi-17-i-118-voennosluzheshti-sas-spetsializirana-tehnika-uchastvaha-dnes-v-borbata-s-ognenata-stihiya-v-oblastite-blagoevgrad-i-haskovo.html", "text": "Два вертолета Ми-17 от състава на ВВС и 118 военнослужещи със специализирана техника от състава на Сухопътните войски участваха днес в борбата с огнената стихия в Благоевградска и Хасковска области. Това съобщиха от пресцентъра на Министерство на отбраната. Модулни групи от Сухопътните войски продължават и към момента да оказват помощ в гасенето на големия горски пожар в Кресненското дефиле над село Мечкул, община Симитли. Екипажите на двата вертолета Ми-17 от 09.00 ч. направиха около 64 захода и изляха близо 160 тона вода над огъня в труднодостъпната местност. Вертолетите приключиха работата за деня в 18.30 ч.\r\nПожарът в района на селата Филипово и Варник, област Хасково е локализиран с помощта на модулната група от състава на Сухопътните войски, която участва в потушаването на огъня от 07.00 ч. до 18.00 ч.", "date": "2017.08.26", "title": "Два вертолета Ми-17 и 118 военнослужещи със специализирана техника участваха днес в борбата с огнената стихия в областите Благоевград и Хасково"}
{"url": "http://www.focus-news.net/news/2017/08/26/2429434/reuters-osem-indiyski-politsai-i-dvama-islyamisti-zaginaha-pri-srazhenie-v-kashmir.html", "text": "Индийските сили за сигурност в Кашмир застреляха двама ислямисти след битка, която продължи много часове, предава Reuters. При сражението загинаха осем индийски полицаи.\r\nПрестрелката се е случила, след като ислямистите щурмуваха полицейския лагер в Пулвама, заяви генералният директор на полицията в Джаму и Кашмир.\r\nГрупировката „Джайш е Мохамад“ пое отговорност за нападението.\r\nТова е най-смъртоносната атака срещу индийските сили за сигурност от миналата година. Симеон Миланов", "date": "2017.08.26", "title": "Reuters: Осем индийски полицаи и двама ислямисти загинаха при сражение в Кашмир"}
{"url": "http://www.focus-news.net/news/2017/08/26/2429435/tass-kuba-osadi-sanktsiite-na-sasht-sreshtu-venetsuela.html", "text": "Куба осъди новите икономически санкции, които Доналд Тръмп въведе срещу венецуелското правителство, предава ТАСС. Заместник-министърът на външните работи на Куба Абелардо Морено разкритикува американските санкции.\r\n„Осъждаме несправедливите, едностранни, неоснователни и нарушаващи международното право действия, които продължават да се взимат срещу конституционното правителство на президента Николас Мадуро“, заяви кубинският политик.\r\nАгенция „Фокус“ припомня, че Венецуела е основният политически съюзник на Куба в Латинска Америка. Венецуела е вторият по големина търговски партньор на Хавана, който осигурява ежедневно по 100 хиляди барела петрол за островната държава Симеон Миланов", "date": "2017.08.26", "title": "ТАСС: Куба осъди санкциите на САЩ срещу Венецуела"}
{"url": "http://www.focus-news.net/news/2017/08/26/2429436/silistra-18-e-ravnishteto-na-bezrabotitsa-v-obshtina-dulovo-prez-yuli.html", "text": "18% e равнището на безработица в община Дулово. През месец юли регистрираните безработни са 1 738 души, с 31 по-малко спрямо месец юни, съобщиха за Радио „Фокус“- Шумен от Регионалната служба по заетостта - Русе. Младежите до 29 години на трудовата борса са 183, 780 безработни са над 50 години. Трайно безработните са 1038. През юли местата, заявени в Бюрото по труда от работодатели, са 50. Заявките са от преработващата промишленост, търговията, държавното управление, образованието и др. По програми за заетост са заявени 14 работни места – по схеми на ОП „Развитие на човешките ресурси“.\r\nИвелина ИВАНОВА", "date": "2017.08.26", "title": "Силистра: 18% e равнището на безработица в община Дулово през юли"}
{"url": "http://www.focus-news.net/news/2017/08/26/2429437/ministarat-na-turizma-nikolina-angelkova-pozdravi-gostite-na-praznika-na-grad-dragoman.html", "text": "Подобни събития са безспорно важен фактор не само за утвърждаване на българщината, но и за привличане на повече туристи в Софийска област. Това заяви министърът на туризма Николина Ангелкова по повод честването на празника на град Драгоман, съобщиха от пресцентъра на министерството. \r\n„По време на празници като днешния, посетителите могат да посетят повече исторически паметници и да се задържат за по-дълго в региона. Това означава повече приходи в общинската хазна и по-висока добавена стойност на туристическия продукт. А така също и стимулиране на специализираните форми на туризъм. Ще подкрепяме всичко това и с концепцията за туристическо райониране на страната, която вече е факт“, допълни още министър Ангелкова.\r\nТя припомни, че още от началото на 2015 година Министерството на туризма стартира кампания за популяризиране на 50-те малко познати туристически обекти в България, като един от най-ярко открояващите се е Драгоманското блато, което се намира само на 1 км. от град Драгоман. „Целта е повече българи да бъдат провокирани да пътуват в страната с туристическа цел, да опознават различни кътчета и места от родината, които са „скрити пред очите ни“, подчерта още министърът.\r\n„Наша обща отговорност е да разгърнем тези възможности и да използваме още по-пълноценно възможностите за туризъм тук. Не само природните дадености, но и днешният празник са важна предпоставка за популяризиране на Драгоман и областта и съм сигурна, че със съвместни усилия в кратки срокове ще постигнем и конкретни резултати“, заяви в заключение министърът на туризма.", "date": "2017.08.26", "title": "Министърът на туризма Николина Ангелкова поздрави гостите на празника на град Драгоман"}
{"url": "http://www.focus-news.net/news/2017/08/26/2429438/ruse-narodniyat-predstavitel-ot-gerb-plamen-nunev-kmetovete-na-borovo-i-batin-otkriha-nova-detska-ploshtadka.html", "text": "Народният представител от ГЕРБ – Русе Пламен Нунев, кметът на Община Борово Валентин Панайотов и кметът на село Батин (Община Борово) Бахри Ефраимов откриха днес нова детска площадка, изградена със средства от общинския бюджет. Това стана по време на официална церемония с участието на Негово Високопреосвещенско Русенски митрополит Наум и духовници от Русенска епархия в центъра на населеното място, съобщиха от пресцентъра на ПП ГЕРБ.\r\nНародният представител акцентира в обръщението си към гостите и местните жители върху постиженията на Община Борово през отминалите 2 години от мандата, както и върху предстоящото – ремонти на основни улици в град Борово и други населени места, реализацията на проекти с европейски средства и пр.\r\nПламен Нунев пожела кмета на Батин да е активен, както досега и да осъществява успешно плановете си с подкрепата на общинската администрация. Това е залог, че нещата постепенно ще се случват.\r\n„Надсловът от предизборната кампания през 2015 година – „Видими резултати за Батин“, е факт. Това, което обещахме преди 2 години, вече е реалност. Пазете го и го ползвайте със здраве“, пожела в словото си кметът Валентин Панайотов, като наред с това пожела да в селото да има повече деца.", "date": "2017.08.26", "title": "Русе: Народният представител от ГЕРБ Пламен Нунев, кметовете на Борово и Батин откриха нова детска площадка"}
{"url": "http://www.focus-news.net/news/2017/08/26/2429439/reuters-frantsiya-shte-uchastva-v-sledvoennata-rekonstruktsiya-na-irak.html", "text": "Франция ще помогне със следвоенната реконструкция и опитите за помирение в Ирак, заяви френският външен министър Жан-Ив льо Дриан, цитиран от Reuters .\r\nФранция е от основните партньори във водената от САЩ коалиция срещу „Ислямска държава“ Коалицията помогна много на иракските сили при кампанията им за освобождаването на Мосул.\r\n„Присъстваме във войната, ще присъстваме и в мира“, заяви френският външен министър на пресконференция с министъра на отбраната Флоренс Парли и иракският външен министър Ибрахим ал Джафари.\r\n„Дори, ако съвместните ни бойни усилия срещу Даеш не приключват, те все пак навлизат във фаза на стабилизация, помирение и реконструкция. Фаза на мира“, заяви Дриан. Симеон Миланов", "date": "2017.08.26", "title": "Reuters: Франция ще участва в следвоенната реконструкция на Ирак"}
{"url": "http://www.focus-news.net/news/2017/08/26/2429440/ministar-valentin-radev-134-pozhari-sa-gaseni-dnes-v-stranata.html", "text": "134 пожари са гасени днес в страната. Това обяви министърът на вътрешните работи Валентин Радев по време на брифинг на кризисния щаб край Стара Кресна, предаде репортер на Агенция „Фокус“. Около 600 човека са участвали до сега в операциите по гасенето на пожарите. Във връзка с пожара в Кресненското дефиле, който гори вече трети ден министърът обясни, че на терен са били 42 пожарни автомобила, както и друга техника. Освен служители от ГД „Пожарна безопасност и защита на населението“ в борбата с огъня са участвали екипи на полицията, жандармерията, Югозападното държавно предприятие, Регионална дирекция по горите, Аварийно-спасително звено на Столична община, служители на природните паркове „Рила“ и „Пирин“, както и 85 военнослужещи от Българската армия, основно от бригадите в София и Благоевград. „Двата вертолета, които много ни помогнаха, са направили до сега 160 захода. През тези дни са изхвърлени около 340 тона вода“, каза още Радев. \r\nПо думите му в гасенето на пожара са се включили 40 доброволци, повечето от които са местни, но има и такива от София, Пловдив и други населени места. „Тук са от Българския Червен кръст – благодарим им за храната“, каза още министър Радев. Той добави, че Спешната помощ, изцяло под ръководството на областния управител Бисер Михайлов, е предоставила два автомобила, като за радост до този момент не се е наложило да оказват помощ. \r\nЖителите на околните села трябва да знаят, че далекопроводът няма да го пуснем заради тяхната безопасност и тази на хората, които участват в гасенето на огъня, каза още вътрешният министър.", "date": "2017.08.26", "title": "Министър Валентин Радев: 134 пожари са гасени днес в страната"}
{"url": "http://www.focus-news.net/news/2017/08/26/2429441/sport-nyukasal-s-pobeda-sreshtu-uest-hem-yunayted.html", "text": "Нюкасъл отбеляза първите си точки от началото на този сезон във Висшата лига с победа срещу Уест Хем. Победата бе постигната с резултат 3:0. Голове отбелязаха Хоселу в 36-тата минута, Кларк в 72-та и Александър Митрович в 86-тата.", "date": "2017.08.26", "title": "Спорт: Нюкасъл с победа срещу Уест Хем Юнайтед"}
{"url": "http://www.focus-news.net/news/2017/08/26/2429442/predstoyashti-sabitiya-v-stranata-za-27-avgust-agentsiya-fokus.html", "text": "***\r\nОт 09.00 часа в Кремиковския манастир „Свети Георги” Негово Светейшество Софийският митрополит и Български патриарх Неофит ще благослови лично децата, които са на лагер в манастира.\r\n***\r\nПо два лъча от хижа „Алеко” и „Златни мостове” туристи и любители на планината от цялата страна изкачват Черни връх и поднасят цветя на барелефа на Алеко Константинов. От 12.00 часа се открива Националния туристически празник.\r\n***\r\nОт 10.00 часа на пл. „Св. Александър Невски“ ще започне последният ден от тазгодишното издание на Летният градски фестивал „София Диша“.\r\n***\r\nОт 11.00 часа Градският съвет на БСП - София организира тържествено честване на 150-годишнината от рождението  на Георги Кирков-Майстора. Събитието ще се състои пред паметника на Георги Кирков на Женския пазар. \r\n***\r\nОт 11.00 часа в Детски екостационар „Бели Брези“ на Витоша ще се състои Горски Концерт на възглавници, подготвен от струнен оркестър „Виртуози“ с концертмайстор цигуларя Санджар Сапаев.\r\n***\r\nОт 13.00 часа в Експозиционен център  „Флора“ ще се проведе конференцията Tech Talks Beach. \r\n***\r\nОт 20.00 часа на летния театър ще бъде открит конкурса Кралица на Бургас 2017.\r\n***\r\nОт 20.00 часа на открита сцена „Охлюва“ в Морската градина ще бъдат представени фотоизложба „25 години България в Антарктида“ и тематичен документален филм „Антарктида – 25 стъпки в бъдещето“.\r\n***\r\nОт 10.00  до 20.00 часа на входа на Морската градина ще се проведе благотворителен Арт базар \"Заедно за Ива\".\r\n***\r\nОт 18.30 часа в Художествена галерия „Христо Градечлиев“ ще се състои концерт на пианистката проф. Жени Захариева.\r\n***\r\nОт 09.00 часа  ще започне XIX-И национален тракийски фолклорен събор  „Богородична стъпка”.", "date": "2017.08.26", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2017/08/26/2429443/reuters-italianskiyat-ministar-na-vatreshnite-raboti-se-sreshtna-s-kmetove-ot-libiya-za-da-obsadyat-borbata-sreshtu-trafika-na-hora.html", "text": "Италианският вътрешен министър Марко Минути се срещна с либийски кметове, за да подновят ангажимента си за борба срещу трафика на хора като част от споразумението, което бе подписано по-рано тази година между Рим и Триполи, предава Reuters.\r\nВътрешният министър на либийското правителство в Триполи също присъства на срещата. \r\n„Младите в тези области, както и в цяла Либия заслужават бъдеще на надеждата, освободено от заплахите на криминални организации“, заяви той по отношение на човешкия трафик.Симеон Миланов", "date": "2017.08.26", "title": "Reuters: Италианският министър на вътрешните работи се срещна с кметове от Либия, за да обсъдят борбата срещу трафика на хора"}
{"url": "http://www.focus-news.net/news/2017/08/26/2429444/ivan-kostov-kmet-na-asenovgradskoto-selo-dolnoslav-religiozniyat-duh-i-prisastvie-v-seloto-sa-osezaemi-imame-dve-tsarkvi-i-shest-paraklisa.html", "text": "Религиозният дух и присъствие в асеновградското село Долнослав са осезаеми. Това каза за Радио „Фокус“ – Пловдив кметът на населеното място Иван Костов. По думите му основна за молитвите на жителите на селото е църквата „Св. св. Петър и Павел“, построена през далечната 1851 година. „До нея се намира църквата „Св. Пантелеймон“. Ежегодно в началото на месец август се провежда традиционният християнски празник на селото, възникнал от древни времена – „Свети Пантелей”. В селото има и шест параклиса – „Св. Константин и Елена”, „Св. Трифон”, „Св. Троица”, „Св. Никола”, „Св. Влас” и „Света Богородица”, посочи кметът Иван Костов.\r\nТой отбеляза още, че в село Долнослав има читалище, което през годините се грижи за опазване на традициите. „Отбелязваме почти всички празници, включително църковни и национални. Читалището се грижи за това, макар че работи с непълен капацитет. Селото е малко, няма толкова хора. Преди години читалището развиваше по-мащабна дейност. Сега няма тази възможност, но все пак работи“, коментира Костов.\r\nКметът на Долнослав каза още, че в местността „Лопките” в селото е имало праисторическо селище. „През периода от 1984-та до 1990 година там са правени археологически експедиции, а по-късно са били организирани и изложби на експонати от праисторическото селище. От 1990-та година до ден днешен то не се разработва. Предполагам, че е заради липса на средства“, заяви Иван Костов.\r\nТони МИХАЙЛОВ", "date": "2017.08.26", "title": "Иван Костов, кмет на асеновградското село Долнослав: Религиозният дух и присъствие в селото са осезаеми, имаме две църкви и шест параклиса"}
{"url": "http://www.focus-news.net/news/2017/08/26/2429445/nch-saglasie-1882-s-osmar-shte-uchastva-s-avtentichni-hora-i-nosiya-v-sedmiya-natsionalen-sabor-v-s-topoli.html", "text": "НЧ „Съгласие - 1882“- с. Осмар ще участва с автентични хора и носия в Седмия национален събор в с. Тополи, област Варна. Това съобщи за Радио „Фокус“- Шумен секретарят на читалището Анета Недялкова. Самодейците ще се включат в конкурсната програма на втория фестивален ден – 27 август. По думите на Недялкова народните хора са от Шуменския край и от тракийската фолклорна група. Автентичната осмарска носия е интересна с това, че е от градски тип, от 30-те години на миналия век. „Още през 1902 година находчивите осмаряни закупуват облагородени лозички и масово засяват земята си с тях и само за броени години стандартът им на живот бележи скок и Осмар става село от градски тип, местните хора издигат красиви високи къщи, променят се начинът им на живот и облеклото им“, разказа Недялкова.  Тя посочи, че осмарските жени винаги са се отличавали със спретнатия си външен вид, предпочитат едноцветни дрехи без ярки тонове, но умело подбрани и съчетани съобразно възрастта материалните възможности и положението им. Носията се състои от горна част и дълга пола. Жените задължително са забрадени с чумбер, едноцветен, без украса. Облеклото е от блуза и фуста, отпред с копчълък до гушата, с кръгла якичка или правоъгълни реверчета, дължината е малко под талията, като долната част е върху фустата. Самата пола е с дължина малко над петата. Престилката е задължителна съставка за облеклото на невестите не само при шетане в къщи, но се счита и за украса, на дрехите. „Когато жената излиза на улицата, до дюкяна или в друга махала сменя престилката си с друга по-нова, по-чиста по-красива, за празничните дни престилката  е котленска от специално тъкан вълнен плат, моделът е донесен от Котел от преселените семейства, но през третото десетилетие на миналия век, котленските престилки са изместени от сатенени, по-малки и украсени с бродерия“ каза Недялкова. За момите престилката не е била задължителна. Анета Недялкова посочи, че осмарските жени не са обичали да се кичат с разноцветни гердани и гривни, само в празнични дни са носили пендари, много рядко по ръцете на момите и младите невести са се виждали две-три тънки метални гривни или алтънени обеци на ушите.\r\nИвелина ИВАНОВА", "date": "2017.08.26", "title": "НЧ „Съгласие- 1882“- с. Осмар ще участва с автентични хора и носия в Седмия национален събор в с. Тополи"}
{"url": "http://www.focus-news.net/news/2017/08/26/2429446/the-times-of-israel-izraelskiyat-poslanik-v-oon-zayavi-che-saveta-za-sigurnost-tryabva-da-se-zaeme-sas-zaplahata-ot-hizbula.html", "text": "Израелският посланик в ООН заяви, че Съвета за сигурност трябва да се заеме с въпроса за „изграждането на оръжия“ в Южен Ливан, предава The Times of Israel .\r\n„Американският посланик Хейли е права. Мисията на ООН в Ливан не може да остане сляпа за изграждането на оръжия в южната част на Ливан. Трябва да се сложи край на нарушенията на резолюциите на Съвета за сигурност от Хизбула, за да се гарантира спокойствието в нашия регион“, заяви Дани Данън.\r\nТой призова Съвета за сигурност да се заеме със „заплахите“, които идват от „Хизбула“.  Симеон Миланов", "date": "2017.08.26", "title": "The Times of Israel: Израелският посланик в ООН заяви, че Съвета за сигурност трябва да се заеме със \"заплахата\" от \"Хизбула\""}
{"url": "http://www.focus-news.net/news/2017/08/26/2429447/inzh-damyan-damyanov-yuzdp-okolo-16-000-dekara-plosht-e-obhvanal-pozharat-v-kresnenskoto-defile-v-golyamata-si-chast-oganyat-e-lokaliziran.html", "text": "Около 16 000 декара площ е обхванал пожарът в Кресненското дефиле. От тях 13 000 декара е залесена площ, а 3 000 декара сухи треви и храсти. Близо 10 000 декара е засегнатата иглолистна гора, останалото е широколистна. Това каза за Агенция \"Фокус\" инж. Дамян Дамянов, директор на Югозападно държавно предприятие във връзка с огнената стихия, която вече трети ден бушува в дефилето. \"В голямата си част пожарът в района на Кресненското дефиле е локализиран, ограничен в посока Национален парк \"Пирин\" и село Влахи. Селата Ощава, Стара Кресна и Мечкул също са обезпечени\", добави той. \r\n\"В момента има едно запалване, което слиза към гарата на с. Стара Кресна - на място се работи, и едно огнище в посока с. Мечкул, но то е в изгорелия участък и няма опасност за населеното място\", каза още инж. Дамянов. По думите му обаче при огромната площ на пожара, запалванията са нещо съвсем нормално и обяснимо.\r\n\"Въпреки всичко в момента обстановката е спокойна, нямаме основания за притеснения\", заяви инж. Дамянов. Той добави, че 150 души ще дежурят през нощта огънят да не се разрасне, а утре в 06.00 часа над 400 души ще продължат борбата с огъня на терен.", "date": "2017.08.26", "title": "Инж. Дамян Дамянов, ЮЗДП: Около 16 000 декара площ е обхванал пожарът в Кресненското дефиле, в голямата си част огънят е локализиран"}
{"url": "http://www.focus-news.net/news/2017/08/26/2429448/afp-vlastite-v-teksas-shte-evakuirat-45-hilyadi-zatvornitsi-zaradi-uragana-harvi.html", "text": "Властите в Тексас планират да евакуират 4.5 хиляди затворници от три затвора, заради притеснения, че могат да пострадат от наводнения, причинени от урагана „Харви“, предава AFP.\r\nМинистерството на криминалното правосъдие на Тексас заяви, че три затвора – Рамзи, Теръл и Стринджфелоу ще бъдат евакуирани.\r\nЕксперти съобщиха по-рано, че има опасност от големи наводнения, заради урагана „Харви“ в Тексас. Симеон Миланов", "date": "2017.08.26", "title": "AFP: Властите в Тексас ще евакуират 4.5 хиляди затворници заради урагана „Харви“"}
{"url": "http://www.focus-news.net/news/2017/08/26/2429464/afp-vazstanovyavaneto-sled-uragana-harvi-shte-otneme-godini-na-sasht.html", "text": "Директорът на Федералната агенция за справяне с извънредните ситуации на САЩ Брок Лонг заяви, че на градовете, през които ще мине ураганът „Харви“ ще им отнеме години, за да се възстановят от опустошенията, предаде  AFP.\r\n„Това ще бъде безпрецедентно дълго и неприятно събитие за щата Тексас“, заяви Лонг. „Възстановяването след това бедствие ще отнеме години“, добави той.\r\nВластите в момента изчисляват щетите, след като ураганът предизвика проливни дъждове, разруши къщи, прекъсна електрозахранването на места и накара хиляди хора да се евакуират.  Виктор Турмаков", "date": "2017.08.26", "title": "AFP: Възстановяването след урагана „Харви“ ще отнеме години на САЩ"}
{"url": "http://www.focus-news.net/news/2017/08/26/2429465/plovdiv-povtorno-praskane-na-zelenite-ploshti-sreshtu-karlezhi-shte-se-izvarshi-na-teritoriyata-na-grad-karlovo.html", "text": "Повторно пръскане на зелените площи срещу кърлежи ще се извърши на територията на град Карлово. Това съобщиха за Радио „Фокус“ – Пловдив от пресцентъра на Община Карлово. Повторната дезинсекция ще се осъществи в дните 29 и 30 август, за времето между 19:30 и 02:00 часа. Зелените площи ще се пръскат с препарат „Ротрин 200“, който е включен в регистъра на Министерство на здравеопазването за разрешени биоцидни препарати. До всеки обработен обект ще бъдат поставени указателни надписи с текст „Внимание! Пръскано е с отрова“, като ще бъде отбелязана дата на пръскането и карантинния период. Препоръчва се собствениците на пчелни семейства да ограничат полета на пчелите.\r\nТони МИХАЙЛОВ", "date": "2017.08.26", "title": "Пловдив: Повторно пръскане на зелените площи срещу кърлежи ще се извърши на територията на град Карлово"}
{"url": "http://www.focus-news.net/news/2017/08/26/2429466/prodalzhava-borbata-s-pozhara-v-kresnenskoto-defile-obzor.html", "text": "Продължава борбата с пожара в Кресненското дефиле. Огнената стихия бушува повече от три дни и обхвана  площ от 16 000 декара, от които 13 000 гора и 3 000 треви и храсти. От огъня са засегнати около 10 000 декара иглолистна гора и 3000 декара широколистна. Повече от 500 души се бориха на терен с пожара. В усилията по овладяване на пожара се включиха пожарникари, военни, горски служители, 40 доброволци, служители в природните паркове „Рила“ и „Пирин“, полиция, жандармерия и екипи на Аварийно-спасително звено на Столична община. На терен бяха 42 пожарни, специализирана техника, екипи на Спешна помощ, както и два вертолета, които от възникването на огъня до момента са направили 160 захода и са изхвърлили около 340 тона вода. Директорът на Югозападно държавно предприятие инж. Дамян Дамянов обясни, че в голямата си част огънят е локализиран и ограничен в посока Национален парк \"Пирин\" и село Влахи. По думите му няма опасност и за селата  Стара Кресна, Ощава и Мечкул. Инж. Дамянов обясни, че има информация за нови запалвания вътре във вече изгорелия от огъня периметър, но по думите му това е обичайно за пожари с такава площ и няма повод за притеснения. \r\nМинистърът на вътрешните работи Валентин Радев обясни, че жандармерията се изтегля и хората могат да се приберат  спокойно по селата Стара Красна, Сенокос и Ощава, където ще останат полицейски екипи за наблюдение. Под контрол остават не само населените места, но и трасето на главния път Е 79, който по-рано през деня беше затворен за кратко заради задимяване вследствие на пожара. В селата в близост до периметъра на пожара продължава да няма ток, тъй като 20-киловолтовият далекопровод е спрян от съображения за сигурност както на населението, така и на участниците в борбата с огъня. Малко преди 19.00 часа в събота директорът на ГД „Пожарна безопасност и защита на населението“ гл. комисар Николай Николов съобщи, че успешно са изведели 52 души, пряко застрашени от пожара в района на гара Стара Кресна. \r\n150 души ще дежурят през нощта за това огънят да не се разрасне, а утре в 06.00 часа над 400 души ще продължат борбата с огъня на терен.\r\nВътрешният министър Валентин Радев обобщи, че през съботния ден в страната са гасени други 133 пожара.", "date": "2017.08.26", "title": "Продължава борбата с пожара в Кресненското дефиле (ОБЗОР)"}
{"url": "http://www.focus-news.net/news/2017/08/26/2429467/makfaks-makedoniya-zoran-zaev-zayavi-che-makedoniya-shte-prodalzhi-konstruktivnata-si-rolya-v-regiona.html", "text": "Министър-председателите на страните от Западните Балкани: Македония, Сърбия, Черна гора, Албания, Косово и председателят на председателството на БиХ, както и еврокомисарят по разширяването на ЕС Йоханес Хан по време на срещата на високо равнище в Дуръс договориха конкретни стъпки за изпълнението на плана за действие за Регионалната икономическа зона, която беше договорена на срещата на високо равнище в Триест. Ще се въведе редовна система за мониторинг на прилагането  на плана, предаде македонската медия „Макфакс“.\r\n„Правителствата трябва да работят в интерес на гражданите. С улеснения на сътрудничеството в икономически план ще има конкретни резултати, както за гражданите и фирмите в нашите страни, така и в регионалното сътрудничество, а с това ще насърчаваме и евроатлантическата интеграция. Македония продължава с конструктивната роля в тези процеси“, заяви  македонският министър-председател Зоран  Заев в заключителната реч на срещата.\r\nНеформалната среща на министър-председателите от Западните Балкани с еврокомисаря се проведе по инициатива на министър-председателя на Албания Еди Рама. Срещата премина в конструктивна атмосфера Виктор Турмаков", "date": "2017.08.26", "title": "„Макфакс“ (Македония): Зоран Заев заяви, че Македония ще продължи конструктивната си роля в региона"}
{"url": "http://www.focus-news.net/news/2017/08/26/2429468/pazardzhik-mladezhkoto-izlozhenie-pazardzhik-ekspo-shte-se-provede-na-2-i-3-septemvri.html", "text": "Младежкото изложение „Пазарджик Експо“ ще се проведе на 2 и 3 септември в Пазарджик, съобщиха за Радио „Фокус“ – Пазарджик организаторите на проявата. Неговата основна цел е да представи организации, развиващи младежка дейност и работа с деца и младежи. Първото по рода си младежко изложение ще се проведе от 11:00 до 13:00 часа на пл. „К. Величков“ и в двата дни като част от планираните прояви на „Плюс Фестивал 2017“. Ще вземат участие пазарджишки организации от сферите на спорта, изкуството, младежката ангажираност, неформалното образование и други. Всеки участник ще има своя зона, в която да се презентира и да представи дейността си. Събитието цели да информира местната общност за възможностите, които предоставя град Пазарджик за ангажименти в свободното време.\r\nАлбена ЖИЛЕКОВА", "date": "2017.08.26", "title": "Пазарджик: Младежкото изложение „Пазарджик Експо“ ще се проведе на 2 и 3 септември"}
{"url": "http://www.focus-news.net/news/2017/08/26/2429469/blagoevgrad-priklyuchi-detskiyat-palatkov-lager-v-simitli-koyto-se-provede-po-initsiativa-na-bchk-kyustendil.html", "text": "18 деца си тръгнаха с усмивки от палатков лагер за деца в неравностойно положение, който се проведе в Симитли по инициатива на Български червен кръст – Кюстендил. Това съобщиха за Радио „Фокус“ – Пирин от Община Симитли. По време на лагера децата са преминали няколко курса за оказване на долекарска помощ, превенция на насилието, хигиена и здравословен начин на живот. В лагера са участвали деца от 1 до 7 клас. Съвместно с военните е проведен курс по ориентиране, в рамките на който децата са имали възможността да научат как се работи с компас и карта. „Всичко, включено в програмата, имаше основната мисия да промени начина на живот на тези деца и да повлияе върху неговото подобряване“, посочиха от Община Симитли. В рамките на програмата на басейна на спортен комплекс „Симитли“  инструктор по водно спасяване е учил децата да плуват. „След цялото преживяване за децата – арт ателиета, забавни вечери, съчетани с много учене и нови знания, всички, които подкрепиха провеждането на лагера, бяха поканени на специална демонстрация по първа помощ, разделяне на храната, пречистване на водата и много ситуации на място, които зарадваха гостите с наученото за краткия престой на терен“, обясниха от Общината. Специални гости са били подп. Иван Иванов, командир на Военно формирование 26 400- Благоевград, зам.-кметът на община Симитли Евгения Георгиева и представители от Гражданско военно сътрудничество. „Увлекателна презентация представиха децата за престоя си в лагера, като споделиха своите впечатления и си обещаха следващата година отново да се съберат заедно. Благодарствени плакети от БЧК бяха връчени на всички партньори от директора на БЧК- Кюстендил д-р Емилия Кацарска, която изказа признателност и уважение към всички, спомогнали за доброто протичане на лагера. От своя страна зам. -кметът Евгения Георгиева поднесе плакети на Община Симитли на партньорите в доброто дело и подари на всички деца пакет с книга за Симитли и стартови помагала за училище, малко преди началото на учебната година. Снимка за спомен на приятно прекараните мигове си направиха всички деца заедно с обучители и приятели, и се прегърнаха горещо“, съобщиха още от Община Симитли.\r\nЛивия НИНОВА", "date": "2017.08.26", "title": "Благоевград: Приключи детският палатков лагер в Симитли, който се проведе по инициатива на БЧК – Кюстендил"}
{"url": "http://www.focus-news.net/news/2017/08/26/2429470/balgariya-otbelyaza-140-godini-ot-shipchenskata-epopeya-obzor.html", "text": "С редица мероприятия на връх Шипка бяха отбелязани епичните августовски боеве за свободата на България преди 140 години. Отбраната на Шипченския проход е може би една от най-героичните и решаващи битки с участието на Българското опълчение по време на Руско-турската Освободителна война (1877-1878г.) Сраженията се водят от 21 до 26 август 1877 г. между защитниците на прохода, намиращи се под командването на ген. Столетов и войската на Сюлейман паша, която ги превъзхожда по численост. Тези героични боеве и подвигът на българските опълченци остават в историята ни с името Шипченска епопея. Паметникът на свободата на връх Шипка е открит тържествено и осветен на 29 август 1934г. \r\nЗа поредна година на историческият връх бе извършена възстановка на тези важни за нашата история събития. Честванията започнаха с литургия в храм-паметника „Рождество Христово“ в град Шипка и туристически поход към върха, който тръгна от двора на църквата. Стотици деца, младежи и възрастни изкачиха днес на историческия връх Шипка, за да почетат паметта на загиналите и да участват в националните тържества по повод годишнината от Шипченската епопея. По обяд президентът и върховен главнокомандващ Въоръжените сили Румен Радев прие почетния строй на Националната гвардейска част, а заупокойна молитва в памет на загиналите български опълченци и войници от руската армия отслужи Великотърновски митрополит Григорий. Историческото сражение на връх Шипка беше пресъздадено от Национално дружество „Традиция“, а командирът на дружеството подари сабя на българския държавен глава. В официалната церемония, наред с президента и председателя на народното събрание, участваха дипломати, народни представители, областни управители, кметове на общини, общественици. На историческия връх, държавният глава заяви, че преди година е избрал да започне предизборната си кампания именно от вр. Шипка, защото счита, че българските опълченци по безапелационен начин са показали какво е да служиш със себеотрицание и саможертва на българската кауза. Президентът призова българите да се ръководят от техния пример, макар че времената са други. „Новите времена носят нови морални изпитания. Днес, ние с вас отново сме тук, за да се преклоним пред онези храбреци, които с анонимния си подвиг отстояха прохода Шипка, онази врата, през която влезе българската свобода“, подчерта държавният глава. \r\nВечерта държавният глава Румен Радев прие почетния строй на Националната гвардейска част на площад „Възраждане“ в Габрово в чест на 140-годишнината от Шипченската епопея. Официалната програма приключи със слово на президента и тържествена проверка-заря.\r\nВ словото си президентът Румен Радев заяви, че Шипка със своите урви, орди и викове \"Ура\" е нашата национална епопея и капитал на историческо достойнство, който няколко хиляди доблестни мъже завещават на нас, потомците. Държавният глава отбеляза, че свободата, суверенитетът, достойнството, единението са задължение на всяко поколение и ако не го осъзнаваме, ако допускаме да пилеем този исторически капитал, това винаги е в наш собствен ущърб.\r\nПредседателят на Народното събрание Димитър Главчев също изкачи историческия връх и взе участие в честванията на годишнината. Главчев заяви, че връх Шипка е символ на единството на българите. По думите му именно тук трябва да покажем националното съединение. „Когато има национални каузи е хубаво да се обединяваме, за да вървим напред като народ и държава“, каза още председателят на парламента. Димитър Главчев каза още, че на този ден отдаваме почит не само към загиналите в боевете за национално освобождение българи, но и към войниците от съюзнически държави, дали живота си за свободата на България.  Той коментира, че по традиция българо-руските отношения са добри, защото се основават на историята и изрази надежда, че ще продължат да се развиват в още по-добра посока, защото страната ни иска да има добри отношения с всяка една държава. \r\nЛидерът на БСП Корнелия Нинова , също се включи в традиционния поход до паметника на вр. Шипка. Тя заяви, че този връх е най-мощният символ на желанието за свобода и готовността да умреш за нея. „Помним и тачим историята си. Но Шипка не е само история. Тя е и настояще, и бъдеще, защото тя е любов към Отечеството“, каза още Нинова.\r\nПредседателят на ПГ на ГЕРБ Цветан Цветанов написа в социалната мрежа „Фейбук“, че връх Шипка е паметник на българския дух, лъвска чест и родолюбие и добави, че героично загиналите опълченци на Шипка са гордост и пример за всички българи.\r\nКметът на Петрич Димитър Бръчков заяви, че да си българин е гордост, но и голяма отговорност. По думите му пролятата кръв на Шипка поддържа нашето национално самосъзнание. Бръчков каза още, че задача и отговорност на всеки българин е да предаде на поколенията след нас непреходните завети на героите, сражавали се за Отечеството, но това не става с празна риторика.", "date": "2017.08.26", "title": "България отбеляза 140 години от Шипченската епопея (ОБЗОР)"}
{"url": "http://www.focus-news.net/news/2017/08/26/2429471/nova-tv-makedoniya-spored-slovenskiya-ministar-predsedatel-zagubata-na-balkanite-bi-bila-zaguba-za-edinstvoto-na-evropa.html", "text": "Словенският министър-председател Миро Церар предупреди, че ако страните от Западните Балкани не бъдат приети в ЕС, това „ще бъде голям удар за европейското единство\", предаде македонската медия  „Нова ТВ“.\r\nСловения остава сред най-ярките привърженици за по-нататъшното разширяване на ЕС със страните от Западните Балкани.\r\nЦерар, чиято страна се присъедини към еврозоната през 2007 г., отбеляза, че първите предложения за потенциален общ бюджет и министър на финансите на страните, които използват общата валута \", трябва да бъдат внимателно разгледани\". Виктор Турмаков", "date": "2017.08.26", "title": "„Нова ТВ“ (Македония): Според словенския министър-председател „загубата на Балканите би била загуба за единството на Европа“"}
{"url": "http://www.focus-news.net/news/2017/08/26/2429472/pp-vrachanski-balkan-organizira-nablyudenie-na-beloglavi-leshoyadi-v-rayona-na-selo-dolno-ozirovo.html", "text": "ПП „Врачански балкан“ организира наблюдение на белоглави лешояди в района на село Долно Озирово, съобщиха за Радио „Фокус“ – Видин от дирекцията на природния парк. Наблюдението се организира на 2 септември, когато се отбелязва Международния ден на лешоядите. По време на разходката ще могат да бъдат наблюдавани белоглави лешояди в района на площадката за подхранване, адаптационната клетка и скалните масиви над с. Долно Озирово. От ПП „Врачански Балкан“ посочват, че белоглавите лешояди са най-големите птици, които се срещат на територията на парка с размах на крилете около 2,70 метра. Този вид е включен в Червената книга на България и ПП „Врачанския Балкан“ е едно от малкото места, където той може да бъде наблюдаван в нашата страна.", "date": "2017.08.26", "title": "ПП „Врачански балкан“ организира наблюдение на белоглави лешояди в района на село Долно Озирово"}
{"url": "http://www.focus-news.net/news/2017/08/26/2429473/afp-uraganat-harvi-namalyava-intenzivnostta-si-no-shte-predizvia-seriozni-navodneniya.html", "text": "Метеоролозите съобщават, че ураганът „Харви“ е намалил интензивността си до равнището на тропическа буря, но предупредиха, че ще предизвика „извънредно сериозни наводнения“ в щата Тексас, предаде  AFP.\r\n„Харви“ не би трябвало да се измества в следващите няколко дни, което означава, че американските щати по Мексиканския залив ще очакват силни дъждове. \r\n„Дъждове с подобна сила ще причинят катастрофални и застрашаващи живота наводнения“, съобщава Националният център на урагани на САЩ.  Виктор Турмаков", "date": "2017.08.26", "title": "AFP: Ураганът „Харви“ намалява интензивността си, но ще предизвиа сериозни наводнения"}
{"url": "http://www.focus-news.net/news/2017/08/26/2429475/predstoyashti-mezhdunarodni-sabitiya-za-27-avgust-agentsiya-fokus.html", "text": "Държавният секретар на САЩ Рекс Тилърсън ще изнесе специално обръщение в национален ефир. \r\n*** Въоръжените сили на Венецуела стартират мащабни военни учения. \r\n*** Един месец преди парламентарните избори в Германия канцлерът-консерватор Ангела Меркел и нейният съперник-социалдемократ Мартин Шулц ще изнесат интервюта пред местните медии. \r\n*** Генералният секретар на ООН Антонио Гутереш е на посещение в Кувейт, където ще обсъди конфликта в Йемен.\r\n***", "date": "2017.08.26", "title": "Предстоящи международни събития за 27 август (Агенция „Фокус“)"}
{"url": "http://www.focus-news.net/news/2017/08/26/2429476/greg-abat-gubernator-na-shtata-teksas-do-momenta-nyama-potvardeni-smartni-sluchai-zaradi-uragana-harvi.html", "text": "Губернаторът на американския щат Тексас Грег Абът заяви, че до момента няма данни за потвърдени смъртни случаи от урагана „Харви“, който удари крайбрежието на щата, предаде  AFP.\r\nАбът посочи на репортерите, че в момента негова първа грижа остават „драматичните наводнения“ в щата му и предупреди жителите да остават нащрек за надигаща се вода.\r\n„В момента нямаме никаква информация за потвърдени смъртни случаи“, заяви Абът, добавяйки , че работи с местните власти и че ще докладва по-късно при промяна на ситуацията.  Виктор Турмаков", "date": "2017.08.26", "title": "Грег Абът, губернатор на щата Тексас: До момента няма потвърдени смъртни случаи заради урагана „Харви“"}
{"url": "http://www.focus-news.net/news/2017/08/26/2429477/sport-levski-pobedi-slaviya-s-30-v-mach-ot-parva-liga.html", "text": "Левски победи Славия като домакин с 4:0 в мач от 7-ия кръг на Първа лига.   \r\nПопадения на стадион \"Георги Аспарухов\" отбелязаха Жорди Гомес в 31-та минута и Жуниор Мапуку в продълженията след първо полувреме. Гомес отбеляза второ попадение в 86-а минута. Окончателният резултат бе оформен от Сержиу Буш в 90-та минута.  Виктор Турмаков", "date": "2017.08.26", "title": "Спорт: Левски победи Славия с 3:0 в мач от Първа лига"}
{"url": "http://www.focus-news.net/news/2017/08/26/2429478/reuters-okolo-25-ot-dobiva-na-petrol-v-meksikanskiya-zaliv-e-izklyuchen-zaradi-uragana-harvi.html", "text": "Агенцията за защита на околната среда към МВР на САЩ съобщи, че близо 25% от добива на петрол на страната в Мексиканския залив е изключен заради урагана „Харви“, предаде  Reuters .\r\nТова означава 428 хил. барела по-малко дневен добив от 1,75 млн. барела, черпени от Залива. Същевременно и 26% от добива на природен газ е изключен. \r\nБлизо 112 петролни платформи са евакуирани от Мексиканския залив до момента в резултат на „Харви“, или 15% от тези в региона.   Виктор Турмаков", "date": "2017.08.26", "title": "Reuters: Около 25% от добива на петрол в Мексиканския залив е изключен заради урагана „Харви“"}
{"url": "http://www.focus-news.net/news/2017/08/26/2429479/deutsche-welle-vanshniyat-ministar-na-germaniya-zayavi-za-nachaloto-na-vtora-studena-voyna.html", "text": "Външният министър на Германия Зигмар Габриел призова международното сътрудничество да не се наблюдава като „арена за провеждане на състезания“, предаде  Deutsche Welle.\r\n„Намираме се в центъра на „Втора студена война“, заяви германският социалдемократ. Според него светът стои на ръба на нова надпревара на въоръжението – както на изток, така и на запад“. \r\nСпоред министъра за президентите на Русия и на САЩ Владимир Путин и Доналд Тръмп е важна преди всичко борбата, а основен приоритет за тях не е справедливостта и силата на закона, а правото на силния. „Светът като арена за провеждане на състезания, на която се уважава само този, който демонстрира сила, е опасна тенденция“, добави той. \r\nГабриел обвини канцлера Ангела Меркел, че отстъпва пред Тръмп по въпроса за увеличаването на разходите за отбрана. „Смятам това за голяма грешка“, добави той.  Виктор Турмаков", "date": "2017.08.26", "title": "Deutsche Welle: Външният министър на Германия заяви за началото на  „Втора студена война“"}
{"url": "http://www.focus-news.net/news/2017/08/26/2429480/sport-balgariya-pobedi-ispaniya-s-30-mach-ot-evropeyskoto-parvenstvo-po-voleybol.html", "text": "Националният отбор на България по волейбол победи Испания с 3:0 гейма - 25:15, 28:26 и 25:21, в двубой от европейското първенство , което се провежда в Полша. \r\nС тази победа България запазват шансове за второто място в група „C\".   \r\nВ понеделник България среща  Словения в трети двубой от надпреварата.  Виктор Турмаков", "date": "2017.08.26", "title": "Спорт: България победи Испания с 3:0 мач от Европейското първенство по волейбол"}
{"url": "http://www.focus-news.net/news/2017/08/26/2429481/ria-novosti-irakskiyat-grad-tal-afar-e-napalno-osvoboden-ot-islyamska-darzhava.html", "text": "Бригаден генерал Наджем ал Джабири, командир на едно от най-големите армейски съединения на иракската армия - „Найнава“ съобщи, че град Тал Афар е напълно освободен от терористите от „Ислямска държава“ и в момента в него преминава прочистване, предаде  РИА Новости.\r\n„В града нищо не е останало неосвободено. Преминава прочистване. Утре силите за сигурност ще освободят и района „Аскари“, който се намира извън пределите на града“, заяви ген. Ал Джабири. \r\nВоенните и съюзните им сили водят операцията за освобождаването на Тал Афар от 20 август насам. Градът бе последния голям град, контролиран от ислямистите на границата между Ирак и Сирия. Виктор Турмаков", "date": "2017.08.26", "title": "РИА Новости: Иракският град Тал Афар е напълно освободен от „Ислямска държава“"}
