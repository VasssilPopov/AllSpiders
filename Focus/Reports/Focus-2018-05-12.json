{"url": "http://www.focus-news.net/news/2018/05/12/2521005/yambol-vremenno-dvizhenieto-po-patya-lozenets-venets-e-ogranicheno-poradi-patnotransportno-proizshestvie.html", "text": "Временно движението по път I-6 Лозенец – Венец е ограничено, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на \"Пътна полиция\", по обходен маршрут пътен възел „Петолъчката“ - пътен възел. „Зимница“ - АМ „Тракия“ - пътен възел „Карнобат“.", "date": "2018.05.12", "title": "Ямбол: Временно движението по пътя Лозенец-Венец е ограничено, поради пътнотранспортно произшествие"}
{"url": "http://www.focus-news.net/news/2018/05/12/2521003/zahari-blagoev-granchar-grancharstvoto-e-parviyat-zanayat-koyto-e-zapochnal-da-se-razviva-oshte-s-poyavata-na-choveka.html", "text": "Грънчарството е първият занаят, който е започнал да се развива още с появата на човека. Това каза за Радио „Фокус“ – Пирин Захари Благоев, грънчар. По думите му той се занимава с този занаят от млад. „За да се занимаваш с грънчарство, трябва да имаш много воля и търпение, аз го правя вече от двадесет години“, коментира той. Благоев добави, че е имал честта да се обучава и да завърши Художествената академия в София в ателието на проф. Ивана Енева. „За голяма моя радост от пет години работя като технолог, благодарение на което се завърнах в академията и сега помагам там на студентите, които са тръгнали по този път“, обясни грънчаря. Той уточни, че им помага като изпича техни пластики, като им дава керамични материали и когато се налага помага за реализирането на различни проекти в академията с помощта на ръководството. „Както споменах това е един от първите занаяти в България, надявам се никога да не губи стойността си, въпреки времето“, заяви Благоев. Той изрази надежда, че в бъдеше интересът към занаята ще расте.\r\nКристина МИТКОВА", "date": "2018.05.12", "title": "Захари Благоев, грънчар: Грънчарството е първият занаят, който е започнал да се развива още с появата на човека"}
{"url": "http://www.focus-news.net/news/2018/05/12/2521004/dvama-ministri-inspektiraha-obnovenata-tsentralna-zhp-gara-v-plovdiv-obzor.html", "text": "Двама министри инспектираха обновената Централна жп гара в Пловдив. Министърът на вътрешните работи Валентин Радев и министърът на транспорта, информационните технологии и съобщенията разгледаха приемното здание на гарата, което е изцяло реставрирано и запазено в автентичния си вид от началото на XX век от концесионера на гаровия комплекс. Двамата изразиха задоволството си от възстановения културно-исторически паметник в града. Министър Радев подчерта, че благодарение на активното участие на общината е изградено и видеонаблюдение, което е свързано с Областната дирекция на МВР. По този начин се осъществява контрол не само в периметъра на гарата и автогарата, но и в подлезите. Петима служители работят на място и осъществяват непрекъснатото наблюдение на района.\r\nПри посещението си в Пловдив министърът на вътрешните работи Валентин Радев коментира случая с нападението над заместник-кмета на Ловеч Цветан Георгиев, като увери, че се работи активно за установяване на извършителя. Министър Радев посочи, че подозренията са към лице, свързано с незаконен дърводобив, но въпреки това не се изключват всички останали версии. „Никой няма право и не би трябвало да посяга на служебно или на каквото да е друго лице“, коментира още той.\r\nМинистър Радев отговори и на журналистически въпроси, свързани с разкритата в Пловдив схема за източване на пари от Регионалната здравна каса. „Източването на Здравната каса в Пловдив не е изолиран случай, работи се в тази посока в цялата държава и натискът е повсеместен“, увери той и допълни, че МВР подпомага другите органи в държавата, особено Прокуратурата, които работят по проблема с големите източвания на пари чрез лекарства, Здравна каса и по други начини. „Наблюдаваме навсякъде, включително и болниците, където има недобри практики“, коментира министър Валентин Радев.\r\nСлед инспекцията на обновената Централна жп гара в Пловдив, министърът на транспорта, информационните технологии и съобщенията Ивайло Московски коментира, че тази гара е поредния добър пример за управление на транспортните обекти чрез публично-частно партньорство. Московски информира, че концесионерът до момента е инвестирал 7 млн. лева в обекта, а съгласно заложената програма трябва да вложи още 5 млн. лева в модернизация на гарата и прилежащата инфраструктура около нея. Министърът връчи разрешителното за автогарата, която концесионерът е изградил, като част от гаровия комплекс. „Това превръща реновираната сграда в мултимодален център, обединяващ автобусен и жп транспорт“, коментира представителят на концесионера Миролюб Столарски. Той заяви още, че това е първото място в България където двата вида транспорт не се конкурират, а се допълват.\r\nМинистър Ивайло Московски коментира и проектът за изграждане на жп възел „Пловдив“. Той посочи, че първия етап от проекта е във финална фаза на изпълнение и предстои скоро да бъдат обявени тръжните процедури.  „Проектът е на стойност над 100 млн. евро и предвижда цялостно повдигане на коловозите на жп гара Пловдив и пътно преминаване под тях”, обясни министърът. Ивайло Московски коментира и предстоящата концесия на летището в град Пловдив. По думите му до един месец се очаква решение на Комисията за защита на конкуренцията, след което ще бъде подписан договорът с избрания изпълнител.\r\nМинистър Московски отговори и на журналистически въпроси, свързани с недоволството на превозвачите срещу Пакета за мобилност, обсъждан в ЕС. Той е категоричен, че няма държавна институция или неправителствена организация, която да не подкрепя исканията на превозвачите, като заяви, че правителството ще защити максимално техните интереси. Ивайло Московски коментира още, че всички условия, които са заложени в Пакета за мобилност са изключително рестриктивни за превозвачите. „Още повече, че това е пакет, който ще влезе в регламент само за държавите от ЕС. Тук може да се зададе въпросът какво се случва с турски и ирански превозвачи, например. Да не се окаже, че тези мерки ще бъдат много по-рестриктивни за българи и румънци,  а съответно да се отвори врата трети държави да не ги спазват“, посочи Московски.\r\nНа събитието по откриване на реновираната Централна гара в Пловдив присъстваха още кметът на град Пловдив Иван Тотев, областният управител Здравко Димитров, генералният директор на НКЖИ Красимир Папукчийски и други.\r\nДнес двамата министри Валентин Радев и Ивайло Московски инспектираха и строителните дейности в района на отбивката за летището на Пловдив. Проектът Лот 6, съфинансиран от община Пловдив, стартира в началото на август миналата година. Очаква се той да приключи до края на годината. Разширението обхваща общо 10.700 км път Пловдив – Асеновград.", "date": "2018.05.12", "title": "Двама министри инспектираха обновената Централна жп гара в Пловдив (ОБЗОР)"}
{"url": "http://www.focus-news.net/news/2018/05/12/2521006/varna-zooparkat-v-grada-ochakva-svoite-posetiteli-s-obnoveni-kletki-i-dekoratsiya.html", "text": "Варненският зоопарк очаква своите посетители с обновени клетки и декорация. Това каза за Радио „Фокус“ – Варна директорът Иванка Стоянова. „Подготовката за летния сезон започна от ранна пролет и тече ремонт на територията на зоопарка – пребоядисват се клетките  и оградите, променя се декорацията в клетките. През април се осъществи кампания с доброволци от Техническия университет, с чиято помощ  пребоядисахме голяма част от клетките“, заяви Стоянова. По нейните думи варненският зоопарк е основан на 30 април 1961 г. Основното строителство е в периода 1958 - 1961 г., проектант на по-голямата част от клетките е архитект Бистра Маркова, други са дело на архитект К. Каракашев. „Зоопаркът предлага на своите посетители жива експозиция на сегменти от животинския свят, представена от видове птици, хищници, тревопасни, примати и водоплаващи. От 2007 г. той изпълнява ролята на спасителен център. За периода 2007 - 2013 г. със съдействието на Регионална инспекция по опазване на околната среда и водите – гр. Варна са спасени, излекувани и върнати в природата над 100 защитени видове птици“,  добави още Иванка Стоянова.\r\nМилена СТОЕВА", "date": "2018.05.12", "title": "Варна: Зоопаркът в града очаква своите посетители с обновени клетки и декорация"}
{"url": "http://www.focus-news.net/news/2018/05/12/2521007/yambol-trima-motoristi-postradaha-pri-katastrofa-s-lek-avtomobil-po-patya-lozenets-venets.html", "text": "Трима мотористи пострадаха при катастрофа с лек автомобил по пътя Лозенец-Венец. Това съобщиха за Агенция „Фокус“ от ОДМВР – Ямбол. Сигнал за инцидента е получен малко след 18.30 часа. Произшествието е станало малко след село Венец. Лек автомобил, движещ се в посока към Карнобат, е предприел маневра на ляво и вследствие на това движещите се зад него мотористи са се ударили в задната му част. И тримата мотористи са транспортирани в болнични заведения за преглед. По първоначални данни те са с комоцио и различни наранявания.\r\nЦветилена СИМЕОНОВА", "date": "2018.05.12", "title": "Ямбол: Трима мотористи пострадаха при катастрофа с лек автомобил по пътя Лозенец-Венец"}
{"url": "http://www.focus-news.net/news/2018/05/12/2521033/afp-edin-e-ubit-pri-napadenie-s-nozh-v-parizh-napadatelyat-e-zastrelyan-ot-politsiyata-obnovena.html", "text": "Един е убит при нападение с нож в Париж, нападателят е застрелян от полицията, предава AFP.\r\nПри атаката са ранени четирима души. Нападателят е атакувал с нож група от пет души в района на операта в центъра на Париж, като един е убит, другите четирима са ранени.На двама от тях състоянието е сериозно. Пострадалите са настанени в болница. Мотивите за нападението засега не са известни. Юлиян Марков", "date": "2018.05.12", "title": "AFP: Един е убит при нападение с нож в Париж, нападателят е застрелян от полицията (ОБНОВЕНА)"}
{"url": "http://www.focus-news.net/news/2018/05/12/2521001/stanislava-popovska-regionalna-sluzhba-po-zaetostta-blagoevgrad-v-byuroto-po-truda-v-blagoevgradska-oblast-prez-mart-2018-godina-sa-registrirani-15-644-bezrabotni-litsa.html", "text": "В бюрото по труда от Благоевградска област през март 2018 година са регистрирани 15 644 безработни лица. Това каза за Радио „Фокус“ – Пирин Станислава Поповска, директор на дирекция „Регионална служба по заетостта“ – Благоевград. По думите ѝ равнището на регистрираната безработица през месец март 2018 година, изчислено като дял на регистрираните в бюрата по труда безработни лица към икономически активните 151 333 лица установени при Преброяване 2011 година за областта е 10,3%. „В сравнение с аналогичния момент през месец март 2017 година е 10,8%“, заяви тя. В „Ателие за търсене на работа“ в ДБТ в област Благоевград през месец март 2018 година са взели участие 334 лица“, каза още Поповска. По думите ѝ от тях 66 младежи са били до 24 години и 133 - младежи от 25 до 29 години. \r\nКристина МИТКОВА", "date": "2018.05.12", "title": "Станислава Поповска, „Регионална служба по заетостта“ – Благоевград: В бюрото по труда в Благоевградска област през март 2018 година са регистрирани 15 644 безработни лица"}
{"url": "http://www.focus-news.net/news/2018/05/12/2521009/shumen-28-godishen-mazh-e-pochinal-sled-kato-e-bil-naragan-s-nozh-pri-sprechkvane-mezhdu-nyakolko-mazhe.html", "text": "28-годишен мъж е починал след като е бил наръган с нож при спречкване между няколко мъже. Това съобщиха от пресцентъра на ОДМВР-Шумен. Днес в 16.36 часа чрез телефон 112 в оперативната дежурна част на ОДМВР-Шумен е получен сигнал, че в района на площад \"Гривица\" в град Шумен е възникнало спречкване между няколко мъже. На място е изпратен екип  на РУ Шумен. Впоследствие е получена информация, че мъж, който е бил участник в инцидента е наранен с нож в областта на гърдите. Откаран е от екип на ЦСМП Шумен в МБАЛ Шумен, където по-късно е починал. По първоначални данни е възникнало спречкване между двама братя съответно на  28 и 32 години от град Шумен и 36-годишен мъж с постоянен адрес в град Поморие. По първоначални сведения 36-годишният мъж е наранил с ножа си в областта на гърдите 28-годишния мъж. 36-годишният мъж и 32-годишният мъж са задържани на основание чл. 72, ал.1 от ЗМВР за срок до 24 часа. Извършва се оглед. Започнато е досъдебно  производство. Работата по случая продължава под надзора на прокурор от Окръжна прокуратура Шумен.", "date": "2018.05.12", "title": "Шумен: 28-годишен мъж е починал след като е бил наръган с нож при спречкване между няколко мъже"}
{"url": "http://www.focus-news.net/news/2018/05/12/2521011/futbol-ludogorets-i-levski-zavarshiha-naravno-22.html", "text": "Лудогорец и Левски завършиха наравно 2:2 в двубоя помежду си от 34-ия кръг на Първа лига. Срещата в Разград протече с много положения пред двете врати, автогол на Левски и резултатно равенство. За домакините Клаудиу Кешерю реализира дузпа за Лудогорец, а Аймен Белаид си отбелязая красив автогол. За тима на Делио Роси се разписаха Роман Прохазка и Жерсон Кабрал.\r\nЛудогорец, който вече е шампион, има в актива си 86 точки. Отборът на Делио Роси събра 61 точки и е с 3 пред Берое в борбата за третото място. До края остават още два кръга. В следващия е дербито Левски – ЦСКА.", "date": "2018.05.12", "title": "Футбол: Лудогорец и Левски завършиха наравно 2:2"}
{"url": "http://www.focus-news.net/news/2018/05/12/2521010/plovdiv-okrazhniyat-sad-ostavi-v-aresta-ivan-despotov-i-vladimir-manev-obvineni-za-iztochvane-na-nad-1-milion-leva-ot-zdravnata-kasa.html", "text": "Окръжният съд в Пловдив остави в ареста висшите служители на Здравната каса в Пловдив Иван Деспотов и Владимир Манев, обвинени за източване на над 1 милион лева от касата, предаде репортер на Радио „Фокус“ – Пловдив. Съдът прецени, че има обосновано предположение двамата да са извършили деянието, за което са обвинени, както и че има възможност да извършат ново престъпление. Обвинените в престъпна корупционна схема висши служители на Здравната каса в Пловдив могат да обжалват решението пред Апелативния съд, като заседанието ще се състои на 17 май от 10.30 часа.\r\nДиректорът на дирекция „Договаряне и контрол на изпълнението на медицинската, дентална помощ и аптеки“ Иван Деспотов и неговият колега Владимир Манев бяха арестувани при зрелищна акция на Икономическа полиция на 9 май на една от улиците в центъра на Пловдив. В автомобилите, с които са били двамата, беше намерена крупната сума от 50 000 лева. Бяха им повдигнати обвинения за документни престъпления и за подкуп в особено големи размери.\r\nКорупционна схема е действала чрез фиктивни аптеки, посредством които са теглени пари от НЗОК за скъпоструващи лекарства за лечение на хепатит. В престъпната схема са участвали още собственикът на аптеки Николай Александров и човек, който е социално слаб и на чието име са регистрирани три търговски дружества с лиценз за аптечна дейност, чрез които е източвана Здравната каса.\r\nСлед направени самопризнания, собственикът и подставеното лице са освободени под гаранция – за Николай Александров 20 000 лева, а за другия обвиняем – 3000 лева. За повдигнатите обвинения на другите двама, които днес Окръжният съд остави в ареста, Наказателният кодекс предвижда затвор от 10 до 20 години за документното престъпление и от 3 до 15 за взимане и даване на подкуп в особено големи размери.\r\nТони МИХАЙЛОВ", "date": "2018.05.12", "title": "Пловдив: Окръжният съд остави в ареста Иван Деспотов и Владимир Манев, обвинени за източване на над 1 милион лева от Здравната каса"}
{"url": "http://www.focus-news.net/news/2018/05/12/2521013/zahari-blagoev-granchar-vinagi-sme-se-radvali-na-zasilen-interes-kam-zanayatite-i-kam-vsichko-koeto-horata-satvoryavat-sas-sobstvenite-si-ratse.html", "text": "Винаги сме се радвали на засилен интерес към занаятите и към всичко, което хората сътворяват със собствените си ръце. Това каза за Радио „Фокус“ – Пирин Захари Благоев, грънчар. По думите му въпросът, който стои на дневен ред, е до каква степен се практикуват те, дали инцидентно или са наложени като нещо, което диктува житието на човека всекидневно. „Когато човек прави нещо собственоръчно, влага много повече емоции и душа и крайният резултат е похвален“, коментира той. Грънчарят посъветва всички, които са решили да се занимават с този занаят, да се заредят с много търпение, за да може да извървят всички този път на развитие. „Също така е много важно да имат огромно желание, защото всичко в този занаят, както и във всички занаяти трябва да се прави с желание и любов“, заяви той. Захари Благоев изрази надежда, че интересът към занаята със всяка година все повече ще расте и все по-млади хора ще го превърнат в своя съдба.\r\nКристина МИТКОВА", "date": "2018.05.12", "title": "Захари Благоев, грънчар: Винаги сме се радвали на засилен интерес към занаятите и към всичко, което хората сътворяват със собствените си ръце"}
{"url": "http://www.focus-news.net/news/2018/05/12/2521014/bsp-obvini-upravlyavashtite-che-zalichavat-transportniya-bransh-na-stranata-obzor.html", "text": "БСП обвини управляващите, че заличават транспортния бранш на страната. Това стана ясно от думите на лидера на БСП Корнелия Нинова, която бе официален гост на  ІV-та  национална отчетно-изборна конференция на Младежкото обединение на партията, която продължава и на 13 май 2018 г. Нинова визира обръщението на френския президент Еманюел Макрон към премиера Борисов. „Колко струва това \"мон шери\"?  Да заличиш цял транспортен бранш на една страна“, каза Нинова, коментирайки Втория мобилен пакет на Европейската комисия. Тя заяви, че ако правителството и премиерът Бойко Борисов  защитят българския национален интерес и спрат дискриминационния  и несправедлив пакет за мобилност, ще му стисне ръката. По думите ѝ българското правителство е изпуснало момента да намери съмишленици и да отстоява каузи.  Нинова поздрави младежите на ІV-та национална отчетно-изборна конференция на Младежкото обединение и изрази увереността си, че те не са получавали SMS кога да ръкопляскат. Лидерът на БСП отчете, че пред младите хора, че преди години новото ръководство на партията е започнало една болезнена промяна, целта на която е била да им се даде път  без да се създава конфликт между поколенията.  По думите ѝ две години след това резултатът се усеща. Корнелия Нинова посочи, че очаква от младите социалисти да променят политиката и ги призова да не се страхуват да бъдат първи. „Върху вас ще се изсипе много негативизъм, ще ви хулят. Не се огъвайте, продължавайте. Важното е, че след време тези, които са ви хулили, ще ви последват, а вие сте били първи“, заяви Нинова. \r\nТя пожела на младежите смелостта да бъдат водачи на България и Европа. На конференцията младите социалисти избраха Николай Бериевски за свой нов лидер.  В надпреварата за председател на Младежко обединение в БСП участваха 23 младежи от цяла България. Младежкото обединение възниква през 2009 г., а първият му председател е Явор Гечев. След него поста заема за два поредни мандата Вероника Делибалтова. Идеята в основата на учредяването на Младежкото обединение е да се предостави възможност за обединение на младите хора, които споделят принципите на левите политики в България.\r\nДеница КИТАНОВА", "date": "2018.05.12", "title": "БСП обвини управляващите, че заличават транспортния бранш на страната (ОБЗОР)"}
{"url": "http://www.focus-news.net/news/2018/05/12/2521012/nikolay-berievski-be-izbran-za-predsedatel-na-mladezhkoto-obedinenie-v-bsp.html", "text": "Николай Бериевски бе избран за председател на Младежкото обединение в БСП, научи репортер на Агенция \"Фокус\". \r\nПо неофициални данни той е избран за мандат от две години от делегатите на  ІV-ата  национална отчетно-изборна конференция на Младежкото обединение на партията. \"За\" Бериевски са гласували  240  делегати, \"против\"  - 0 и \"въздържали се\" - 41. В надпреварата участваха 23-ма младежи от цяла България. Младежкото обединение възниква през 2009 г., а първият му председател е Явор Гечев. След него поста заема за два поредни мандата Вероника Делибалтова. Идеята в основата на учредяването на Младежкото обединение е да се предостави възможност за обединение на младите хора, които споделят принципите на левите политики в България.\r\nДеница КИТАНОВА", "date": "2018.05.12", "title": "Николай Бериевски бе избран за председател на Младежкото обединение в БСП"}
{"url": "http://www.focus-news.net/news/2018/05/12/2521008/afp-hilyadi-demonstriraha-v-polsha-v-podkrepa-na-tsennostite-na-evropeyskiya-sayuz.html", "text": "Хиляди демонстрираха в Полша в подкрепа на ценностите на Европейския съюз, предава AFP.\r\nПротестът е насочен срещу националистическото правителство на страната, което според тях застрашава гражданските им права.\r\n„Ние се борим за свобода, достойнство и демокрация, за свободна Полша в сърцето на Европейския съюз, което е най-важно“, заявява Грегор Шчетина , лидер на центристката „Гражданска платформа“ - основната опозиционна партия.\r\nПоследното социологическо проучване изчислява подкрепата за  партията и либералния й съюзник „Новочесна“  на 33.4 процента- с три процента по-малко  от управляващата партия „Право и справедливост“. Около 10 процента от поляците подкрепят левите партии, които не са парламентарно представени.\r\nЕвропейската комисия  предупреждава, че може да прекрати или ограничи достъпа до европейско финансиране и дори да приложи член 7 от Лисабонския договор, който предвижда лишаване от право на глас на Полша заради противоречивата съдебна реформа. Юлиян Марков", "date": "2018.05.12", "title": "AFP: Хиляди демонстрираха в Полша в подкрепа на ценностите на Европейския съюз"}
{"url": "http://www.focus-news.net/news/2018/05/12/2520799/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Двете най-големи италиански популистки политически партии преговаряха в четвъртък, за да формират правителство, което би съчетало елементите на евроскептицизма и крайно-десния протекционизъм и би поставило Италия в челните редици на бунта на този континент срещу стария политически ред, пише американското либерално издание The Washington Post.\r\nПреговорите между Движението „Пет Звезди“ и „Лигата“, двете партии, които получиха най-много гласове на парламентарните избори през март, белязаха внезапно отпушване след два месеца на политически застой. Но препятствията остават и двете партии може да се нуждаят от още няколко дни, за да отстранят различията си, сред които е персоната на следващия министър-председател, коментира вестникът.\r\nАко все пак сделка бъде постигната, пише „Уошингтън поуст“, това ще направи Италия първата държава от ядрото на Западна Европа, в която се формира изцяло популистко правителство – такова, ако това, разбира се, се случи, което иска да приближи страната към Русия, да приеме много по-твърда позиция срещу мигрантите и да се сражава срещу някои от рестрикциите в бюджета на Европейския съюз. Подобно правителство ще е също и изпитание за това, колко добре бунтовните политици могат да управляват държава, която от две десетилетия е в тежка икономическа стагнация и е подложена на бежанска атака.\r\n„Сега ще се движим, колкото е възможно по-бързо, към това да дадем правителство на Италия“, заяви лидерът на Движение „Пет Звезди“ Луиджи ди Майо в четвъртък, след преговорите с лидера на „Лигата“ Матео Салвини. „Това са много важни моменти за Италианската Република“.\r\nДвете партии, макар и разделени от някои политически различия, направиха имената си в борба срещу статуквото. „Лигата“, докато неотдавнашна не се ребрандира, беше партия, която се противопостави на самата идея за обединена Италия, която призова за отделяне на по-проспериращата северна част . Салвини разшири националната привлекателност на партията, като отклони огъня от жителите на юга и от мигрантите и бюрократите в Брюксел. Сега той обещава да депортира само 600 000 мигранти. Той призова за затварянето на джамиите и казва, че икономическите санкции срещу Русия са \"лудост\". Той често критикува еврото, наричайки го \"германска валута\".\r\nДвижението „Пет звезди“, междувременно, са по-малко крайно-дясна партия, отколкото неконвенционална. Тя е основана от комик и се е позиционирала като технократски авангард за нова версия на анти-елитарна демокрация. Неговите лидери са обещали да вземат важни решения за онлайн избори на членове на партията. Петте звезди черпят подкрепа както от ляво, така и от дясно. Ди Майо, на 31 г., поставя под съмнение европейската интеграция, но напоследък се отдръпва от тази позиция. Платформата на „Пет Звезди“ е натоварена с политики за вътрешни разходи за хляб и масло, включително предоставянето на щедри ползи на работниците с ниски доходи и безработните, което би могло да доведе до конфликт с Европейския съюз.\r\n***Президентът на САЩ Доналд Тръмп е „супер интелигентен мъж“, според думите на началника на канцеларията на Белия Дом генерал Джон Кели, цитиран от американското консервативно издание Washington Examiner.\r\nВ интервю пред NPR, Кели похвали способностите на своя началник да се ориентира изключително бързо по различни въпроси.\r\n„Той е много силен в сфери като данъчната политика, търговията и бизнеса и се учи изключително бързо във всичко друго“, заяви Кели. „Той е изключително интелигентен мъж“.\r\nЕфектните похвали са в контраст с коментарите, които Кели е правил за Тръмп в миналото, коментира изданието. \r\nНапример, в материал на NBC News от април се твърди, че Кели е казал на други официални лица, че Тръмп е \"идиот\". Кели  отхвърли това, като нарече тази история „тотален боклук“.\r\nПрез януари, пише Washington Examiner, Кели е заявил пред група Демократи, че обещанията за твърда линия спрямо миграцията по време на предизборната кампания на Тръмп не са били „цялостно оформени“.\r\nСъщо през януари, припомня вестникът, Тръмп излезе с поредица яростни „туитове“ в отговор на критиците си, които поставиха под въпрос психическото му здраве, твърдейки, че е „наистина интелигентен“ и „стабилен гений“.\r\nКели беше нает от Белия дом миналото лято, за да замени бившия началник на канцеларията Райънс Прибъс.\r\n***Израелските сили за сигурност са убили един палестинец и са ранили още най-малко 170 край Ивицата Газа в петък, съобщиха арабски медици, като с това броят на загиналите по време на шестседмичните протести край границата между Ивицата и Израел стана 44 души, пише израелското електронно издание The Jerusalem Post.\r\nОколо пет хиляди палестинци са участвали в, както го нарекоха Силите за отбрана на Израел (СОИ), насилствен „бунт“, в хода на който се гориха автомобилни гуми, хвърляха се камъни над граничната ограда по израелските войници и се пускаха запалени хвърчила към територията на еврейската държава.\r\n„Военнослужещите от СОИ отговарят със средства за разпръскване на тълпи и стрелят, в съответствие с разпорежданията“, заявиха от СОИ чрез съобщение. „СОИ няма да позволи да бъдат нанесени щети на инфраструктурата за сигурност или на граничната ограда и ще продължат да изпълняват задачата си да защитават и да защитават сигурността на гражданите на Израел и суверенитета на Израел с всички средства“.\r\n„Бомбите хвърчила“, както бяха наречени, са съставени  от запален парцал, закачен за хвърчило, способно да премине над оградата и да запали сухите селскостопански поля, обяснява Jpost. През последните седмици, палестинците закачат и коктейли „Молотов“ към хвърчилата.\r\nТози петък би трябвало да е последният, в който ще се провеждат протести.\r\nОрганизаторите на демонстрациите ги нарекоха „Великият марш на завръщането“ и заявиха, че очакват хиляди палестинци от Ивицата Газа да дойдат в населените места по границата през следващите дни, пише изданието.\r\n***Турция ще осъществи първите си дълбоководни сондажи за петрол и газ в Средиземно море преди края на това лято, заяви министърът на енергетиката и природните ресурси на страната Берат Албайрак в петък, пише електронното издание на турския консервативен ежедневник Yeni Safak.\r\nХвалейки постиженията на националната енергийна и добивна политика на Турция, Албайрак заяви: „Ние също правим големи усилия да не изпуснем този моментум“.\r\nРесурсите в Източното Средиземноморие предизвикаха търкания между Турция и администрацията на гърците киприоти. По-рано през 2018 година, правителството на Република Кипър започна едностранни сондажни дейности за газ в Източното Средиземноморие, въпреки категоричното противопоставяне на турците киприоти, които твърдят, че природните ресурси на острова трябва да бъдат усвоявани съвместно, за да бъдат осигурени равни права за двете страни.\r\nРепублика Кипър е член на Европейския съюз, но не е призната от Турция, която признава Турската република Северен Кипър.\r\nИзданието припомня, че остров Кипър е разделен от 1974 година, когато преврат на гърците киприоти бе последван от насилие срещу турците на острова и интервенция на Анкара като сила-гарант.ТАНАП тръгва на 12 юни\r\nАлбайрак предвиди, че президентските и парламентарни избори в Турция на 24 юни ще ознаменуват нова ера за страната.\r\n„Ще напишем нова страница в историята в идната ера, тъй като за нас се отварят нови пътища за пътуване. До края на тази година, първата разработена в Турция соларна фабрика ще започне да произвежда родни соларни панели“, посочи той.\r\nМинистърът добави, че страната ще започне приготовления за построяване на завод за вятърни турбини.\r\nОсвен това, Албайрак заяви, че се очаква на откриването на Trans Anatolian Natural Gas Pipeline Project (TANAP) на 12 юни да присъстват президентите на Турция и Азербайджан Реджеп Таийп Ердоган и Илхам Алиев.\r\nКапацитетът на ТАНАП ще бъде 16 млрд. куб. м. годишно, от които 6 милиарда са за Турция, а останалите 10 ще бъдат доставяни в Европа.\r\n***", "date": "2018.05.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/12/2520800/predstoyashti-sabitiya-v-stranata-za-12-may-agentsiya-fokus.html", "text": "*** \r\nОт 11.00 часа на сцената „Лятна Естрада“ в Борисовата градина държавният глава Румен Радев ще даде началото на второто издание на фестивала на азиатската култура „Цветовете на традициите“.\r\n*** \r\nОт 08.00 часа в Технически университет – София, зала 3239 „Проф. Михаил Константинов“, ще се проведе Втори международен турнир по скоростно\r\nнареждане на кубa на Рубик.\r\n***\r\nОт 10.00 часа на площад „Знаме на мира“  в кв. „Павлово“ ще се състои инициативата „Бъди спасител за един ден“, която цели обучение за реакция при природни бедствия. Събитието се организира от Столична община. \r\n*** \r\nОт 10.00 часа на голямата поляна в Южния парк ще се проведе десетия поред Фамилатлон – празник на семейството, спорта и здравословния начин на живот.\r\n***\r\nОт 10.00 часа в хотел „Анел“ ще се проведе заседание на Националния съвет на Съюза на демократичните сили, на което ще присъстват всички членове на Националния съвет.\r\n*** \r\nОт 11.00 часа на площад \"Независимост\" специалистите по здравни грижи ще излязат на протест с искане за достойни заплати.\r\n*** \r\nОт 11.00 часа в Сердика Център ще се проведе благотворително събитие Time 2 Care/ „Време е да се погрижиш“ за бездомни животни.\r\n*** \r\nОт 11.00 часа в зала Триадица ще се проведе Национален ученически шампионат по художествена и спортна гимнастика-зона София.\r\n*** \r\nОт 11.00 часа, на площад \"Независимост\" в София, над 3 000 специалисти по здравни грижи излизат на протест за достойни заплати.  Организатор е Българската асоциация на професионалистите по здравни грижи с подкрепата на Федерацията на синдикатите в здравеопазването – КНСБ и Конфедерацията на независимите синдикати в България. Поводът за протеста е 12 май – Международния ден на сестринството. \r\n*** \r\nОт 13.00 часа в 121 СУ „Георги Измирлиев“ ще се проведе първи детски шахматен турнир „Столичен дебют“, организиран от столичните шахматни клубове.  Очаква се на събитието да присъства министърът на образованието Красимир Вълчев.\r\n*** \r\nОт 14.00 часа пред посолството на Великобритания ще се състои протест под надслов „Стига фалшификации. Искаме спазване на международното право\".\r\n*** \r\nОт 14.30 часа, в зала Рубин на хотел Рамада, Младежко обединение в БСП ще проведе четвъртата си национална отчетно-изборна конференция, на която ще избере свои ръководни органи и нов председател. Официални гости на форума ще са лидерът на левицата Корнелия Нинова, която ще поздрави младите хора, народни представители от БСП и др. \r\n*** \r\nОт 16.00 часа в Античен комплекс Сердика, от северната страна на църквата Св. Петка Самарджийска, ще бъде представена историческа възстановка, разказваща основаването на римско селище. \r\n*** \r\nОт 17.00 до 18.00 часа ще се проведе мирно протестно шествие под надслов „Справедливост за Макс“. То ще започне от сградата на МВР (ул. „Шести септември“) и ще стигне до сградата на Съдебната палата. \r\n*** \r\nОт 18.00 часа в Борисовата градина ще се проведе второто издание на азиатския фестивал „Цветовете на традициите“.\r\n*** \r\nОт 19.00 часа в театър Азарян ще се проведе спектакълът „Кралят Елен“. \r\n***\r\nОт 10.30 часа на площад „Македония“ ще започне XV  Ретро парад. \r\n*** \r\nОт 09.00 часа по маршрут Велико Търново – Арбанаси – конна база ще се проведе Втори етап от пролетния дял на спортно-туристическата кампания „Движи се и победи“. \r\n*** \r\nОт 11.00 часа в салона на НЧ „Искра“ Театър ВЕСЕЛ представя: „Момче и вятър“ – детски куклен спектакъл, представен от ДКТ – Пловдив. \r\n*** \r\nОт 16.00 часа в Клуб 7 ще бъде изнесена лекция на тема „Здраве с диабет“ с лектор д-р Георги Русков – ендокринолог. \r\n*** \r\nОт 18.00 часа по улица „Васил Левски“ ще се проведе  Дефиле на участниците в XXII Старопланински събор „Балканфолк“.\r\n*** \r\nОт 11.00 часа в Боров парк Българската асоциация „Спорт за всички” и Община Велинград организират „Ден на предизвикателството“.  \r\n*** \r\nОт 10.00 часа в НЧ „Напредък 1869“ ще се проведе V-ти Национален фестивал на руската поезия, песен и танц „Пусть всегда будет солнце\" – областен етап за област Велико Търново. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nОт 10.00 часа на Писта Дракон, с. Калояново, ще бъде представен „Анализ на резултатите от първия етап на Най-добър млад шофьор на България“.\r\n***\r\nВ 10.00 часа в парк „Лаута“ ще се състои откриването на третото издание на двудневното събитие „Народен събор“.\r\n*** \r\nОт 11.00 часа в 6-а аудитория на Ректората на висшето училище на ул. „Цар Асен“ №24 ще се състои представяне на книгата „Атентатът срещу папата – истинската история“ и среща с автора проф. Джузепе Консоло.\r\n*** \r\nОт 13.00 часа на Централна жп гара Пловдив (бул. „Христо Ботев 46) Министърът на транспорта, информационните технологии и съобщенията Ивайло Московски ще посети обновената Централна жп гара. \r\n*** \r\nОт 17.00 часа на Градския стадион в Русе ще се проведе шестото издание на турнир \"Младост\".\r\n*** \r\nОт 10.00 часа в салона на НЧ „Съзнателност – 1899“ ще се проведе Осми национален фестивал на детски и младежки фолклор  „С песни и танци в Овча Могила“.\r\n***\r\nОт 18.00 часа в НЧ „Орфееви гори-1870“ – Смолян ще бъде открита Традиционна изложба – базар „Родопски занаятчии“ – XIV издание.\r\n*** \r\nОт 11.00 часа на централната алея в парк „Пети октомври“ в Стара Загора ще бъде открита Фотоизложбата „За да го кръстиш, трябва да се роди“ от Национално кръщене, което се проведе миналата година в различни градове на страната.\r\n*** \r\nОт 14.00 часа, в хотел „Калиста“ на Старозагорските минерални бани, зам.-председателят на ГЕРБ Цветан Цветанов ще участва в Регионалната политическа академия на ГЕРБ - Стара Загора и ще изнесе лекция тема: „Европейски и местни избори 2019 г. – подготовка и предизвикателства“. От 15.30 часа председателят на ПГ на ГЕРБ ще се включи и в семейния спортен празник, който Младежи ГЕРБ-Стара Загора организират.\r\n*** \r\nОт 14.30 часа в пространството около езерото в парка Младежи ГЕРБ организират семеен спортен празник. \r\n*** \r\nОт 09.30 часа в салона на Драматичен театър Силистра Над 500 самодейци от 35 състава от област Силистра ще вземат участие в 5-ия фолклорен събор „Надпяване пенсионерски клубове – 2018 г.“.\r\n***\r\nОт 10.00 часа в читалище „Светлина“ заместник-председателят на ГЕРБ и председател на ПГ на партията Цветан Цветанов ще се срещне с жителите на село Маломир на предизборно общоселско събрание.  \r\n***\r\nОт 17.00 часа пред сградата на Община Шумен близо 500 мажоретки  от  22 състава ще се представят в десетото издание на фестивала на мажоретния танц „Мадарски конник“ .\r\n***\r\nВ интервала между 12.30 – 13.00 часа участниците в ретро рали „Стари столици“ ще преминат по булевард „Славянски“ в района между ДКТ „Васил Друмев“ и Община Шумен, а между 14.00 – 14.30 часа автомобилите ще се изтеглят на часова контрола в района на Пивовара.", "date": "2018.05.12", "title": "Предстоящи събития в страната за 12 май (Агенция „Фокус“)"}
{"url": "http://www.focus-news.net/news/2018/05/12/2520801/makfaks-makedoniya-nikola-dimitrov-zayavi-che-makedoniya-nyama-mnogo-shansove-za-uspeh-v-evropa-ako-sega-ne-postigne-takav-na-balkanite.html", "text": "Преди утрешната среща между двамата външни министри на Македония и Гърция Никола Димитров и Никос Коциас, в посредничеството на Матю Нимиц, Димитров заяви, че преговорите са на финалната права и че утрешният ден е много важен, предава македонската информационна агенция „Макфакс“.\r\n\"Опитваме се да се качим на движещ се влак и това, което се случва, ще се отрази и на нас. Казах, че имаме шанс да направим тази година успех. Нямаме голям шанс за успех в Европа, ако не постигнем такъв на Балканите. В известен смисъл Европа започва с помирението на Франция и Германия, а онзи ден отбелязахме Деня на Европа и е хубаво да използваме този процес тук на Балканите и да съгласуваме и решаваме проблемите си. Няма нищо по-естествено от това нашите съседи да са най-големите ни съюзници в тази наша цел \", каза Димитров.\r\nФакт е, че сме в най-деликатната и окончателна фаза, заяви Димитров, добавяйки че е и факт, че има много въпроси по които има разбиране между двете страни.\r\n\"Нашата цел е да намерим решение, което да задоволява двете страни. Трябва да предложим някои решения, това е нашата задача утре. Чувствам голяма тежест и отговорност, правя всичко възможно заедно с Никос\", допълни още Димитров. Йонислав Дочев", "date": "2018.05.12", "title": "„Макфакс“ (Македония): Никола Димитров заяви, че Македония няма много шансове за успех в Европа, ако сега не постигне такъв на Балканите"}
{"url": "http://www.focus-news.net/news/2018/05/12/2520802/gazeta-express-evropeyskata-granichna-politsiya-shte-patrulira-granitsata-mezhdu-kosovo-i-albaniya.html", "text": "Европейският съюз позиционира полицаи от своята гранична и брегова охрана ФРОНТЕКС по границата между Косово и Албания, пише Gazeta Express.\r\nПолицаите от ФРОНТЕКС ще помагат на косовските власти в борбата срещу престъпността и идентификацията на фалшифицирани документи.\r\nОт пресслужбата на ФРОНТЕКС заявиха пред Радио Свободна Европа, че позиционирането на техни служители по границите на държавите от Западните Балкани цели да засили сътрудничеството между страните извън Европейския съюз.\r\n„ФРОНТЕКС в момента присъства на границата между Косово и Албания като част от Координатната точка на съвместните операции „Land 2018“. Тази операция е в изпълнение от края на февруари 2018 година“, заявиха от ФРОНТЕКС. Йонислав Дочев", "date": "2018.05.12", "title": "Gazeta Express: Европейската гранична полиция ще патрулира границата между Косово и Албания"}
{"url": "http://www.focus-news.net/news/2018/05/12/2520803/reuters-sasht-i-oae-podpisaha-sporazumenie-za-razreshavane-na-sporovete-okolo-konkurentsiyata-mezhdu-aviokompaniite.html", "text": "САЩ и Обединените Арабски Емирства подписаха споразумение в петък за разрешаване на споровете, в които САЩ твърдят че авиокомпании от ОАЕ са получавали нечестни правителствени субсидии, заявиха от Държавния департамент на САЩ, предава Reuters.\r\nДоброволното споразумение, което се отнася към авиокомпаниите „Etihad“ и „Emirates“, е сходно със споразумението през януари между САЩ и Катар, в което Катар се съгласи да публикува детайлна финансова информация за държавната авиокомпания „Qatar Airways“.\r\nПосланикът на ОАЕ в САЩ Юсеф aл Отайба похвали сделката. Йонислав Дочев", "date": "2018.05.12", "title": "Reuters: САЩ и ОАЕ подписаха споразумение за разрешаване на споровете около конкуренцията между авиокомпаниите"}
{"url": "http://www.focus-news.net/news/2018/05/12/2521015/tass-balgariya-ima-namerenie-da-razmrazi-proekta-aets-belene.html", "text": "България има намерение да размрази проекта АЕЦ „Белене“, заявява премиерът Бойко Борисов на конференция на управляващата партия, предава  TACC.\r\n„Мораториумът за забрана на строителството на АЕЦ Белене трябва да бъде отменен, за да може Народното събрание да предостави мандат на правителството за право на водене на преговори с инвеститори“, заявява премиерът.\r\nПредложението за отмяна на мораториума ще бъде внесено в парламента вероятно другата седмица.\r\nПо-рано интерес към  реализация на проекта е проявила китайската национална ядрена корпорация (CNNC). Нейни представители са се срещнали в четвъртък с вицепремиера Томислав Дончев и министъра на енергетиката Теменужка Петкова.\r\nАко се вземе решение за реализация на проекта ще бъде проведена конкурсна процедура, като държавата няма намерение да предоставя официални гаранции по проекта.\r\nЕксперти от Българската академия на науките са препоръчали продължаване на строителството.  Съгласно техния анализ проекта би бил рентабилен при цена не по-висока от 10.5 милиарда евро, а лихвите по кредити за изграждането не трябва да са по-високи от 4.5 процента. Юлиян Марков", "date": "2018.05.12", "title": "ТАСС: България има намерение да размрази проекта АЕЦ „Белене“"}
{"url": "http://www.focus-news.net/news/2018/05/12/2521002/makfaks-yadreniyat-poligon-na-severna-koreya-shte-bade-razrushen-s-vzriv.html", "text": "Ядреният полигон на Северна Корея ще бъде разрушен с взрив, предава Макфакс.\r\nУнищожаването на полигона ще стане между 23 и 25 май в зависимост от метеорологичните условия, като ще бъдат разрушени всички подземни тунели, наблюдателни и охранителни съоръжения. \r\nС тази стъпка Северна Корея ще докаже твърдата си решимост да прекрати ядрените опити и ще положи основа за срещата между Ким Чен-ун и Доналд Тръмп на 12 юни в Сингапур. Юлиян Марков", "date": "2018.05.12", "title": "Макфакс: Ядреният полигон на Северна Корея ще бъде разрушен с взрив"}
{"url": "http://www.focus-news.net/news/2018/05/12/2520805/sputnik-ukrainski-voenni-veterani-sa-zaplashili-ruski-diplomat-v-oon.html", "text": "Бивши членове на „антитерористичната операция“ извършена от Украйна в Донбаския регион са заплашили руски дипломат покрай събитие проведено в централата на ООН, заяви в петък говорителката на руското външно министерство Мария Захарова, цитирана от Sputnik.\r\nСпоред Захарова, в сряда, 9 май, Украйна е провела събитие в името на въпроси свързани с фалшивите новини и пропагандата. Събитието, което се е провело в рамката на Комисията на ООН за информационни дейности, е било посетено и от представител на външното министерство на Русия.\r\n„Украинската страна е поканила така наречените ветерани на медийното събитие. В края на събитието тези хора са носили униформи, дошли са при руския представител и са го заплашили с използването на сила. Имало е хора носещи военни униформи в централата на ООН, които са бягали в сградата, викали са, снимали са руски дипломати и са отправяли заплахи. Говоря за директните заплахи“, заяви Захарова.\r\nГоворителката добави, че събитието, организирано от Киев, е продължение на украинската политика насочена към сплашване на руски дипломати. Йонислав Дочев", "date": "2018.05.12", "title": "Sputnik: Украински военни ветерани са заплашили руски дипломат в ООН"}
{"url": "http://www.focus-news.net/news/2018/05/12/2520806/sport-gingan-i-olimpik-marsiliya-zavarshiha-naravno-33.html", "text": "Отборите на Гинган и Олимпик Марсилия завършиха наравно 3:3 в двубой от 37-я кръг на френската „Лига 1“. Това равенство почти убива шансовете на Олимпик Марсилия за класиране в Шампионска лига, след като отборът е 4-ти и вече е с равни точки с Монако и с една точка по-малко от Олимпик Лион, както и мач повече.", "date": "2018.05.12", "title": "Спорт: Гинган и Олимпик Марсилия завършиха наравно 3:3"}
{"url": "http://www.focus-news.net/news/2018/05/12/2520807/anadolu-agency-parvite-dostavki-na-iztrebiteli-f-35-v-turtsiya-sa-nasrocheni-za-21-yuni.html", "text": "Турция ще получи първите си доставки на произведените в САЩ изтребители F-35 на 21 юни, според източници от министерството на отбраната на Турция, предава Anadolu Agency.\r\nДвама бойни пилоти от Турските Военновъздушни сили ще преминат специално обучение в САЩ, където с церемония ще се направят доставките на първите самолети за Турция.\r\nСлед като обучението приключи и още един изтребител е доставен, F-35 се планира да бъдат закупени от Турция през септември 2019 година. Тренираните пилоти ще прекарат двата изтребителят от САЩ, придружени със самолет за презареждане. Йонислав Дочев", "date": "2018.05.12", "title": "Anadolu Agency: Първите доставки на изтребители F-35 в Турция са насрочени за 21 юни"}
{"url": "http://www.focus-news.net/news/2018/05/12/2520808/ministarat-na-turizma-nikolina-angelkova-predstavi-proekt-za-7-balneo-i-spa-destinatsii-vklyuchvashti-58-naseleni-mesta-obzor.html", "text": "Балнео и СПА дестинациите ще привлекат повече туристи и ще допринесат за популяризирането на богатството от минерални води на България. Това заяви министърът на туризма Николина Ангелкова в Сандански, където представи проекта за 7 СПА и балнео дестинации. Те са разработени от Министерството на туризма и обхващат 58 населени места в цялата страна. \r\nВ подготовката на проекта са поискани становища от 50 общини, над 30 общини са дали предложенията си. При разработването на дестинациите са взети под внимание наличието на минерални води, особеностите на климата, отчетен е и фактът населените места и регионите да имат разработен туристически продукт. Министър Ангелкова поясни, че основна цел на балнео и СПА дестинациите е чрез тях на  потребителите и бизнеса да бъде предложена цялостна услуга на високо ниво. Тя поясни, че в началото на годината е била създадена и тематична работна група, която да надгради предложенията на министерството. В нея участват  представители на бранша, както и външни експерти с доказан опит и активна позиция за развитието на СПА туризма у нас. \r\nМинистърът допълни, че 7-те балнео и СПА дестинации, обсъжданите в момента 12- винено-кулинарни маршрута, както и утвърдените вече 8 културно-исторически ще дадат на всеки турист възможност за избор сред богата палитра продукти, които са интересни през четирите сезона.    \r\n„Очакваме със съдействието на бизнеса до есента проектът за 7-те балнео и СПА дестинации да бъде финализиран. След това те ще бъдат дигитализирани и качени на страницата на Министерството на туризма и на платформата iLoveBulgaria. Дестинациите ще бъдат включени в рекламните каталози за популяризиране на страната, както и в кампаниите, с  които представяме България“, каза министър Ангелкова.  СПА и балнео маршрутите ще са от изключителна полза за популяризирането на България, ще са в помощ и на общините за промотирането на продуктите, които регионът им предлага. Тя посочи, че важен фактор за успешното развитие на здравния, СПА и балнео туризъм са и лечебните курорти, които в страната са 54, а министерството е сертифицирало  48 балнеолечебни, СПА и уелнес центрове.\r\nМинистърът поясни, че вече има положителен пример с културно-историческите дестинации, които министерството е създало. Ангелкова допълни, че обектите, включени в тях отчитат до 80% ръст в посещаемостта. „Платформата iLoveBulgaria също привлича много посетители към туристическите атракции. Очакваме след като бъдат финализирани и започне рекламирането им, през следващата година да видим ефекта от СПА дестинациите“, каза още министър Ангелкова. Тя съобщи, че от юни стартира много широка интегрирана комуникационна кампания в 16 държави, които са целеви пазари за туризма на България. \r\nЗа утвърждаването на СПА и балнео дестинациите на България предстоят още кръгли маси с местните власти и бранша. На представянето им в Сандански участваха Кирил Котев, кмет на община Сандански, Антоанета Янчева - заместник областен управител на област Благоевград, както и десетки представители на бизнеса. Министърът благодари на кмета за домакинството и на всички участници, с които с общи усилия промотираме бално е СПА туризма.\r\nКирил Котев заяви, че общината има много добро сътрудничество с министъра на туризма, което оказва положително влияние за развитието на региона.", "date": "2018.05.12", "title": "Министърът на туризма Николина Ангелкова представи проект за 7 балнео и СПА дестинации, включващи 58 населени места (ОБЗОР)"}
{"url": "http://www.focus-news.net/news/2018/05/12/2520812/sport-zhrebiyat-iztegli-eventualnite-sapernitsi-na-grigor-dimitrov-za-tenis-turnira-v-rim.html", "text": "Григор Димитров ще започне от втори кръг на тенис турнира от сериите „Мастърс“ в Рим, където ще срещне победителя между Кей Нишикори и Фелисиано Лопес. Ако достигне до ¼ финал, Димитров почти сигурно ще се изправи срещу Джонс Иснър или Новак Джокович, а на ½ финал би срещнал Доминик Тийм или Рафаел Надал.", "date": "2018.05.12", "title": "Спорт: Жребият изтегли евентуалните съперници на Григор Димитров за тенис турнира в Рим"}
{"url": "http://www.focus-news.net/news/2018/05/12/2520816/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европа е подготвена да представи мерки за неутрализиране на ефекта на наложените от Доналд Тръмп санкции на всички неамерикански фирми, които продължават да правят бизнес с Иран, заявиха от френското правителство, пише британският вестник The Guardian.\r\nПредупреждението от финансовия министър на Франция Бруно льо Мейр подсказва, че предложенията на Тръмп за вкарване на Европа в рамките на външната политика на САЩ по отношение на Иран, може да доведе до сериозен отпор от фирми и политици в Европейския съюз, особено застъпници за по-силна и независима европейска външна политика.\r\n„Трябва да работим между себе си в Европа, за да защитим нашата европейска икономическа независимост“, заяви льо Мейр, допълвайки че Европа може да използва същите инструменти като САЩ за защита на интересите си.\r\nВ петък Бруно льо Мейр представи три основни предложения, започвайки с широк блокиращ статут от ЕС подобен на регулация приета през 1996 година изработена с цел да неутрализира всякакви санкции наложени от САЩ върху фирми от ЕС. Статутът е позволявал на европейските компании да игнорират американските санкции и е определял никакви решения от чужди съдилища за подобни санкции да не бъдат валидни в Европа.\r\n„Искаме да подсилим тази регулация и да включим последните решения предприети от САЩ“, заяви льо Мейр.\r\nТой също предложи създаването на Европейска агенция способна да следи дейностите на чужди компании.\r\n*** Премиерът на Великобритания Тереза Мей и президентът на САЩ Доналд Тръмп обсъдиха по телефона въздействието от излизането на САЩ от ядрената сделка с Иран, съобщиха от Дауининг стрийт, пише британският вестник London Evening Standard.\r\nГоворител на Тереза Мей заяви, че телефонният разговор е покривал редица международни въпроси: „Министър-председателят повтори позицията на правителството върху ядрената сделка с Иран, отбелязвайки че ние и нашите европейски партньори оставаме твърдо ангажирани към осигуряването на съществуването на сделката, като най-добрия начин за предотвратяване на Иран от създаване на ядрено оръжие“.\r\n„Премиерът отбеляза потенциалното въздействие от санкциите на САЩ върху тези фирми, които към момента извършват бизнес в Иран. Те се съгласиха за провеждане на преговори между техните екипи“, допълни още говорителят.\r\n„Те се съгласиха за нуждата от успокояване на всички страни и върху важността от прекратяване на дестабилизиращата активност на Иран в региона. Мей и Тръмп гледат към насрочената визита на американския президент във Великобритания през юли“, завършва изявлението.\r\n*** Министър-председателят на Великобритания Тереза Мей раздели раздирания си от спорове Кабинет на две части, за да продължат обсъжданията за поддържането на търговията и осигуряването на мека граница в Ирландия при преговорите за излизане от ЕС, пише британският всекидневник The Daily Express.\r\nМинистрите от Кабинета на Мей не успяха да вземат решение по време на срещата миналата седмица.\r\nКабинетът се срещна, за да обсъди дали да приеме идеята на Тереза Мей за митническо партньорство с ЕС.\r\nМинистърът на външните работи Борис Джонсън, обаче, не е поставен в нито един от двата екипа.\r\nДжонсън предизвика гнева на Мей, след като оспори идеята ѝ за митническо партньорство и изрази мнението, че това би създало „цяла нова мрежа от бюрокрация“.\r\nГоворителят на Тереза Мей заяви: „Има два варианта за митнически отношения с ЕС, които бяха извадени напред от правителството през миналия август и бяха очертани наскоро от министър-председателя. След срещата на подкомисията от миналата седмица, беше решено че има неразрешени въпроси във връзка с двата модела и по-нататъшна работа е нужна. Премиерът помоли членовете на Кабинета да продължат работата си по тези въпроси като приоритет.“\r\n*** Британският политик Найджъл Фараж заяви, че ще стартира петиция за номинация на Доналд Тръмп за Нобелова награда за мир, допълвайки че наградата ще изгуби легитимацията си в очите на милиони, ако президентът на САЩ има успешна среща със Северна Корея и в същото време не получи наградата, пише британският вестник The Independent.\r\nФараж е сред хората, които смятат, че Доналд Тръмп заслужава тази награда.\r\nДокато много други европейски представители и лидери са ядосани на Доналд Тръмп заради едностранното изтегляне на САЩ от ядрената сделка с Иран, Найджъл Фараж вярва, че американският президент е показал силно лидерство.\r\n„Много хора намират за трудно да не се опитват да дискредитират всяко едно действие на Доналд Тръмп, но аз си спомням истерията върху спечелването на наградата от Барак Обама за неща, които може да направи“, заяви Фараж.\r\n„Единствената причина отношенията със Северена Корея да дойдат в този етап е защото той беше твърд“, допълни Фараж.\r\n***", "date": "2018.05.12", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/12/2520804/tass-nikol-pashiyan-ochakva-otnosheniyata-mezhdu-armeniya-i-rusiya-da-se-podobryat.html", "text": "Отношенията между Армения и Русия ще се променят за по-добрo, заяви арменският министър-председател Никол Пашиян пред телевизионния канал „Россия 24“, предава ТАСС.\r\n„Отношенията между Ереван и Москва ще се променят, но за по-добро, сигурен съм в това“, заяви той. „Разбирам, че Москва има своите резерви, но вярвам че след като проведеm срещи и разговори, няма да има повече притеснения. Сигурен съм, че арменско-руските отношения ще се подобрят“, допълни Пашиян.\r\nАрменският премиер заяви още, че двустранните отношения имат огромен потенциал „както икономически, така и политически“. „Мисля, че отношенията ще се развият по позитивен начин“, заяви той.\r\nНикол Пашиян уточни, че „стратегията на арменската външна политика няма да се промени в разгара на последните промени“, тъй като, по негови думи, масовите протести довели до оставката на бившия премиер Серж Саркасян на 17 април, нямат нищо общо с външната политика на страната.  Йонислав Дочев", "date": "2018.05.12", "title": "ТАСС: Никол Пашиян очаква отношенията между Армения и Русия да се подобрят"}
{"url": "http://www.focus-news.net/news/2018/05/12/2520817/tass-ruski-strategicheski-bombardirovachi-sa-izvarshili-poleti-nad-arkticheskiya-okean.html", "text": "Руски стратегически бомбардировачи Туполев Ту-95МС и противолодъчни самолети Туполев Ту-142 са извършили рутинни полети над Арктическия океан, Берингово море и Охотско море, съобщиха от министерството на отбраната на Русия в изявление в събота, предава ТАСС.\r\n„Стратегическите ракетни носители Ту-95МС на Военновъздушните сили и противолодъчни самолети Ту-142 на Военноморските сили са извършили рутинни полети над международните води на Арктическо море, Берингово море и Охотско море“, се казва в изявлението. „Авиацията е била придружена от суперзвуков прихващач Микоян МиГ-31 от Военновъздушните сили и изтребители Шукой Су-35“, допълват от министерството на отбраната. Йонислав Дочев", "date": "2018.05.12", "title": "ТАСС: Руски стратегически бомбардировачи са извършили полети над Арктическия океан"}
{"url": "http://www.focus-news.net/news/2018/05/12/2520815/the-daily-express-tereza-mey-razdeli-kabineta-si-na-dve-chasti-i-izvadi-boris-dzhonsan-ot-pregovorite-za-mitnicheskiya-sayuz.html", "text": "Министър-председателят на Великобритания Тереза Мей раздели раздирания си от спорове Кабинет на две части, за да продължат обсъжданията за поддържането на търговията и осигуряването на мека граница в Ирландия при преговорите за излизане от ЕС, пише британският всекидневник The Daily Express.\r\nМинистрите от Кабинета на Мей не успяха да вземат решение по време на срещата миналата седмица.\r\nКабинетът се срещна, за да обсъди дали да приеме идеята на Тереза Мей за митническо партньорство с ЕС.\r\nМинистърът на външните работи Борис Джонсън, обаче, не е поставен в нито един от двата екипа.\r\nДжонсън предизвика гнева на Мей, след като оспори идеята ѝ за митническо партньорство и изрази мнението, че това би създало „цяла нова мрежа от бюрокрация“.\r\nГоворителят на Тереза Мей заяви: „Има два варианта за митнически отношения с ЕС, които бяха извадени напред от правителството през миналия август и бяха очертани наскоро от министър-председателя. След срещата на подкомисията от миналата седмица, беше решено че има неразрешени въпроси във връзка с двата модела и по-нататъшна работа е нужна. Премиерът помоли членовете на Кабинета да продължат работата си по тези въпроси като приоритет.“ Йонислав Дочев", "date": "2018.05.12", "title": "The Daily Express: Тереза Мей раздели кабинета си на две части и извади Борис Джонсън от преговорите за митническия съюз"}
{"url": "http://www.focus-news.net/news/2018/05/12/2520810/the-independent-naydzhal-farazh-shte-startira-petitsiya-za-spechelvane-na-nobelova-nagrada-za-mir-za-donald-tramp.html", "text": "Британският политик Найджъл Фараж заяви, че ще стартира петиция за номинация на Доналд Тръмп за Нобелова награда за мир, допълвайки че наградата ще изгуби легитимацията си в очите на милиони, ако президентът на САЩ има успешна среща със Северна Корея и в същото време не получи наградата, пише британският вестник The Independent.\r\nФараж е сред хората, които смятат, че Доналд Тръмп заслужава тази награда.\r\nДокато много други европейски представители и лидери са ядосани на Доналд Тръмп заради едностранното изтегляне на САЩ от ядрената сделка с Иран, Найджъл Фараж вярва, че американският президент е показал силно лидерство.\r\n„Много хора намират за трудно да не се опитват да дискредитират всяко едно действие на Доналд Тръмп, но аз си спомням истерията върху спечелването на наградата от Барак Обама за неща, които може да направи“, заяви Фараж.\r\n„Единствената причина отношенията със Северена Корея да дойдат в този етап е защото той беше твърд“, допълни Фараж. Йонислав Дочев", "date": "2018.05.12", "title": "The Independent: Найджъл Фараж ще стартира петиция за спечелване на Нобелова награда за мир за Доналд Тръмп"}
{"url": "http://www.focus-news.net/news/2018/05/12/2520809/the-guardian-sasht-sa-izpraveni-pred-silna-otvetna-reaktsiya-ot-es-zaradi-iranskite-sanktsii.html", "text": "Европа е подготвена да представи мерки за неутрализиране на ефекта на наложените от Доналд Тръмп санкции на всички неамерикански фирми, които продължават да правят бизнес с Иран, заявиха от френското правителство, пише британският вестник The Guardian.\r\nПредупреждението от финансовия министър на Франция Бруно льо Мейр подсказва, че предложенията на Тръмп за вкарване на Европа в рамките на външната политика на САЩ по отношение на Иран, може да доведе до сериозен отпор от фирми и политици в Европейския съюз, особено застъпници за по-силна и независима европейска външна политика.\r\n„Трябва да работим между себе си в Европа, за да защитим нашата европейска икономическа независимост“, заяви льо Мейр, допълвайки че Европа може да използва същите инструменти като САЩ за защита на интересите си.\r\nВ петък Бруно льо Мейр представи три основни предложения, започвайки с широк блокиращ статут от ЕС подобен на регулация приета през 1996 година изработена с цел да неутрализира всякакви санкции наложени от САЩ върху фирми от ЕС. Статутът е позволявал на европейските компании да игнорират американските санкции и е определял никакви решения от чужди съдилища за подобни санкции да не бъдат валидни в Европа.\r\n„Искаме да подсилим тази регулация и да включим последните решения предприети от САЩ“, заяви льо Мейр.\r\nТой също предложи създаването на Европейска агенция способна да следи дейностите на чужди компании.  Йонислав Дочев", "date": "2018.05.12", "title": "The Guardian: САЩ са изправени пред силна ответна реакция от ЕС заради иранските санкции"}
{"url": "http://www.focus-news.net/news/2018/05/12/2520822/gazeta-express-slovakiya-e-gotova-za-predstavitelstvo-na-kosovo-v-bratislava.html", "text": "Вицепремиерът и министър на външните работи на Косово Беджет Пацоли заяви, че Словакия е в една линия с Европейския съюз, когато стане дума за Косово, и е готова да посрещне отварянето на представителство на Косово в Братислава, пише Gazeta Express.\r\n„Косово ще отвори нови врати и ще остави отворени вратите на приятелство с всички държави в света, особени с държави от Европа или членовете на Европейския съюз“, заяви Пацоли. „Имах среща с външния министър на Словакия Иван Корчок. Словакия е в една линия с Европейския съюз във връзка с Косово и е готова да посрещне представителство на Косово в Братислава. Ще подсилим отношенията си във всички сфери“ написа Пацоли в пост в социалната мрежа „Фейсбук“. Словакия е една от петте членки на ЕС, които не са признали независимостта на Косово. Йонислав Дочев", "date": "2018.05.12", "title": "Gazeta Express: Словакия е готова за представителство на Косово в Братислава"}
{"url": "http://www.focus-news.net/news/2018/05/12/2520819/emsc-zemetresenie-s-magnitud-51-po-skalata-na-rihter-e-registrirano-v-yaponiya.html", "text": "Земетресение с магнитуд 5.1 по скалата на Рихтер е регистрирано в региона на източната част на остров Хоншу, Япония, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 10:29 часа местно време (04:29 българско време) на дълбочина от 40 км.\r\nЗасега няма данни за пострадали и материални щети, както и за опасност от цунами. Йонислав Дочев", "date": "2018.05.12", "title": "EMSC: Земетресение с магнитуд 5.1 по скалата на Рихтер е регистрирано в Япония"}
{"url": "http://www.focus-news.net/news/2018/05/12/2520820/ibna-redzhep-tayip-erdogan-obvini-reytingovite-agentsii-v-tendentsiozno-otnoshenie.html", "text": "В опит да възрази срещу чуждите рейтингови агенции, които свалят рейтинга на държавния дълг на страната, президентът на Турция Реджеп Тайип Ердоган даде Гърция като пример, заявявайки че тя е банкрутирала държава, предава Independent Balkan News Agency.\r\n„Не им обръщайте внимание (рейтинговите агенции). Те увеличиха рейтинга на съсед, който е банкрутирал. Те получават нови дългове и живеят с тях. Моля ви да ме извините, но говорим за държава която не може да плати на държавните си служители. Как е възможно? Говоря за Гърция“, заяви Ердоган.", "date": "2018.05.12", "title": "IBNA: Реджеп Тайип Ердоган обвини рейтинговите агенции в тенденциозно отношение"}
{"url": "http://www.focus-news.net/news/2018/05/12/2520818/kmetat-na-sofiya-yordanka-fandakova-i-poslanik-nargiz-gurbanova-zasadiha-darveta-v-park-muzey-vrana-obzor.html", "text": "Кметът на София Йорданка Фандъкова и посланикът на Азербайджан Наргиз Гурбанова засадиха дървета в парк-музей „Врана“ по повод отбелязването на 100-годишнината на Азебайджанската демократична република (АДР). В парка бяха засадени 3 азербайджански източни чинари като символ на приятелство между Азербайджан и България. Наргиз Гурбанова заяви, че взаимоотношенията между двете страни търпят постоянен напредък през последните 3 десетилетия. Според нея, основаването на първата демократична светска парламентарна република в ислямския свят АДР преди 100 години е предоставило за първи път избирателното право на всички свои граждани, независимо от тяхната етническа и религиозна принадлежност. Тогава Азербайджан става и първата мюсюлманска държава, в която е предоставено право на жените да гласуват. През 2017 г. бяха отбелязани 25 години от установяването на дипломатически отношения между България и Азербайджан, като до този момент се запазва добрият дипломатически тон между двете страни. \r\nКметът на София, Йорданка Фандъкова изрази специални благодарности на посланика на Азербайджан за това, че инициативите, които предлага обикновено са свързани с промяна и подобряване на средата на столицата ни. Инициативата по засаждането на дърветата е насочена към една от основните задачи на Столична община, свързана с подобряването и модернизирането на зелената система в града. Фандъкова заяви, че от 2013 г., когато парк-музей „Врана“ е отворил врати за свободно посещение, е бил посетен от над 300 хил. душ. Паркът се обитава от най-различни животни, като в него има и над 800 вида растения от цял свят. \r\nЦветелин ДИМИТРОВ", "date": "2018.05.12", "title": "Кметът на София Йорданка Фандъкова и посланик Наргиз Гурбанова засадиха дървета в парк-музей „Врана“ (ОБЗОР)"}
{"url": "http://www.focus-news.net/news/2018/05/12/2520821/pregled-na-mezhdunarodnite-novini-do-6-chasa-agentsiya-fokus.html", "text": "Европа е подготвена да представи мерки за неутрализиране на ефекта на наложените от Доналд Тръмп санкции на всички неамерикански фирми, които продължават да правят бизнес с Иран, заявиха от френското правителство.\r\nПредупреждението от финансовия министър на Франция Бруно льо Мейр подсказва, че предложенията на Тръмп за вкарване на Европа в рамките на външната политика на САЩ по отношение на Иран, може да доведе до сериозен отпор от фирми и политици в Европейския съюз, особено застъпници за по-силна и независима европейска външна политика.\r\n„Трябва да работим между себе си в Европа, за да защитим нашата европейска икономическа независимост“, заяви льо Мейр, допълвайки че Европа може да използва същите инструменти като САЩ за защита на интересите си.\r\nВ петък Бруно льо Мейр представи три основни предложения, започвайки с широк блокиращ статут от ЕС подобен на регулация приета през 1996 година изработена с цел да неутрализира всякакви санкции наложени от САЩ върху фирми от ЕС. Статутът е позволявал на европейските компании да игнорират американските санкции и е определял никакви решения от чужди съдилища за подобни санкции да не бъдат валидни в Европа.\r\n„Искаме да подсилим тази регулация и да включим последните решения предприети от САЩ“, заяви льо Мейр.\r\nТой също предложи създаването на Европейска агенция способна да следи дейностите на чужди компании.\r\n*** Премиерът на Великобритания Тереза Мей и президентът на САЩ Доналд Тръмп обсъдиха по телефона въздействието от излизането на САЩ от ядрената сделка с Иран, съобщиха от Дауининг стрийт.\r\nГоворител на Тереза Мей заяви, че телефонният разговор е покривал редица международни въпроси: „Министър-председателят повтори позицията на правителството върху ядрената сделка с Иран, отбелязвайки че ние и нашите европейски партньори оставаме твърдо ангажирани към осигуряването на съществуването на сделката, като най-добрия начин за предотвратяване на Иран от създаване на ядрено оръжие“.\r\n„Премиерът отбеляза потенциалното въздействие от санкциите на САЩ върху тези фирми, които към момента извършват бизнес в Иран. Те се съгласиха за провеждане на преговори между техните екипи“, допълни още говорителят.\r\n„Те се съгласиха за нуждата от успокояване на всички страни и върху важността от прекратяване на дестабилизиращата активност на Иран в региона. Мей и Тръмп гледат към насрочената визита на американския президент във Великобритания през юли“, завършва изявлението.\r\n*** Новият посланик на САЩ В Германия Ричард Гренел заяви, че врявата около планираното въвеждане на наказателни тарифи от САЩ върху европейски стоки не би задействало търговска война, допълвайки че президентът Доналд Тръмп само желае „равни условия“.\r\nВ интервю за вестник „Funke“, Ричард Гренел настоя че САЩ очакват предложения за това как наказателните тарифи могат да бъдат избегнати.\r\n„Германците вършат феноменална работа в търговията“, заяви той. „Няма да има търговска война. Ние говорим с нашите приятели, за да разрешим проблема.“\r\n***Официална Тирана поиска отварянето на военни бази на НАТО и САЩ на територията на Албания.\r\nТова заяви заместник-министърът на отбраната на Албания Петро Кочи в интервю пред вестник „СОТ“. Той посочи, че Тирана иска и поддържа изграждането на военни бази на албанска територия на НАТО и САЩ.\r\n„Албания не е само бройка в НАТО, а пълноправна членка и е силна поддръжка за Алианса“, подчерта Кочи и добави, че Албания партньор номер едно са САЩ.\r\n„Ние, като страна-членка на НАТО, смятаме, че е в интерес на Алианса в Албания да има военна база, а това е и в интерес на националната сигурност на Албания. Отправеното до НАТО и САЩ искане е политическо и сега очакваме да получим отговор“, обясни зам-министърът.\r\nВъв връзка с влиянието на Русия в района на Западните Балкани, Кочи заяви, че Москва се опитва да обърне Балканите против Европа.\r\n***Сърбия върви в правилната посока и може да разчита на подкрепата на Германия, заяви германският депутат Гюнтер Крихбаум след срещата си със сръбския президент Александър Вучич в Белград в петък.\r\nВ същото време Кирхбаум, който също е председател на германската парламентарна комисия по работите на Европейския съюз, заяви, че Съюзът „не иска да внася нерешени проблеми“. Той очевидно визираше проблемите между Белград и Прищина, коментира медията.\r\nСпоред думите на германския депутат, той е имал „конструктивна среща“ с Вучич и оцени двустранните отношения между Сърбия и Германия като „много близки“.\r\nКирхбаум припомни, че през тази година Вучич вече няколко пъти се е срещал с германския канцлер Ангела Меркел.\r\nЩо се отнася до косовския въпрос, функционерът заяви, че има „две възможности“: „замразяване на конфликта“ или „създаване на възможности за бъдещите поколения“. Правилният избор между тези два варианта, предположи Кирхбаум, е разликата между обикновения политик и държавника.\r\n„Не можем да внасяме неразрешени конфликти. Кипър е точно такъв пример и ние не искаме това отново“, подчерта Кирхбаум, като добави, че Германия изисква „всички страни да уважават и прилагат споразуменията“.\r\nГолемият брой германски компании, които оперират в Сърбия е знак, че те са сигурни в развитието на страната, посочи германският депутат. Той похвали резултатите на правителството на Вучич.\r\n„Сърбия е по пътя към ЕС и ако иска да продължи по този път, това развитие не може да бъде обърнато“, категоричен бе Кирхбаум, като добави, че приемането в Съюза все още е далеч. В този смисъл, Сърбия не е сама, тъй като има пълната подкрепа на Германия, подчерта още той.\r\n***Двете най-големи италиански популистки политически партии преговаряха в четвъртък, за да формират правителство, което би съчетало елементите на евроскептицизма и крайно-десния протекционизъм и би поставило Италия в челните редици на бунта на този континент срещу стария политически ред.\r\nПреговорите между Движението „Пет Звезди“ и „Лигата“, двете партии, които получиха най-много гласове на парламентарните избори през март, белязаха внезапно отпушване след два месеца на политически застой. Но препятствията остават и двете партии може да се нуждаят от още няколко дни, за да отстранят различията си, сред които е персоната на следващия министър-председател, коментира вестникът.\r\nАко все пак сделка бъде постигната, пише „Уошингтън поуст“, това ще направи Италия първата държава от ядрото на Западна Европа, в която се формира изцяло популистко правителство – такова, ако това, разбира се, се случи, което иска да приближи страната към Русия, да приеме много по-твърда позиция срещу мигрантите и да се сражава срещу някои от рестрикциите в бюджета на Европейския съюз. Подобно правителство ще е също и изпитание за това, колко добре бунтовните политици могат да управляват държава, която от две десетилетия е в тежка икономическа стагнация и е подложена на бежанска атака.\r\n„Сега ще се движим, колкото е възможно по-бързо, към това да дадем правителство на Италия“, заяви лидерът на Движение „Пет Звезди“ Луиджи ди Майо в четвъртък, след преговорите с лидера на „Лигата“ Матео Салвини. „Това са много важни моменти за Италианската Република“.\r\nДвете партии, макар и разделени от някои политически различия, направиха имената си в борба срещу статуквото. „Лигата“, докато неотдавнашна не се ребрандира, беше партия, която се противопостави на самата идея за обединена Италия, която призова за отделяне на по-проспериращата северна част . Салвини разшири националната привлекателност на партията, като отклони огъня от жителите на юга и от мигрантите и бюрократите в Брюксел. Сега той обещава да депортира само 600 000 мигранти. Той призова за затварянето на джамиите и казва, че икономическите санкции срещу Русия са \"лудост\". Той често критикува еврото, наричайки го \"германска валута\".\r\nДвижението „Пет звезди“, междувременно, са по-малко крайно-дясна партия, отколкото неконвенционална. Тя е основана от комик и се е позиционирала като технократски авангард за нова версия на анти-елитарна демокрация. Неговите лидери са обещали да вземат важни решения за онлайн избори на членове на партията. Петте звезди черпят подкрепа както от ляво, така и от дясно. Ди Майо, на 31 г., поставя под съмнение европейската интеграция, но напоследък се отдръпва от тази позиция. Платформата на „Пет Звезди“ е натоварена с политики за вътрешни разходи за хляб и масло, включително предоставянето на щедри ползи на работниците с ниски доходи и безработните, което би могло да доведе до конфликт с Европейския съюз.\r\n***Израелските сили за сигурност са убили един палестинец и са ранили още най-малко 170 край Ивицата Газа в петък, съобщиха арабски медици, като с това броят на загиналите по време на шестседмичните протести край границата между Ивицата и Израел стана 44 души.\r\nОколо пет хиляди палестинци са участвали в, както го нарекоха Силите за отбрана на Израел (СОИ), насилствен „бунт“, в хода на който се гориха автомобилни гуми, хвърляха се камъни над граничната ограда по израелските войници и се пускаха запалени хвърчила към територията на еврейската държава.\r\n„Военнослужещите от СОИ отговарят със средства за разпръскване на тълпи и стрелят, в съответствие с разпорежданията“, заявиха от СОИ чрез съобщение. „СОИ няма да позволи да бъдат нанесени щети на инфраструктурата за сигурност или на граничната ограда и ще продължат да изпълняват задачата си да защитават и да защитават сигурността на гражданите на Израел и суверенитета на Израел с всички средства“.\r\n„Бомбите хвърчила“, както бяха наречени, са съставени  от запален парцал, закачен за хвърчило, способно да премине над оградата и да запали сухите селскостопански поля, обяснява Jpost. През последните седмици, палестинците закачат и коктейли „Молотов“ към хвърчилата.\r\nТози петък би трябвало да е последният, в който ще се провеждат протести.\r\nОрганизаторите на демонстрациите ги нарекоха „Великият марш на завръщането“ и заявиха, че очакват хиляди палестинци от Ивицата Газа да дойдат в населените места по границата през следващите дни, пише изданието.\r\n*** От Белия дом заявиха в петък, че „безразсъдните действия“ на Иран са заплаха за регионалната сигурност и призоваха други държави да поставят Иран под натиск, за да променят поведението си.\r\n„Време е за отговорните държави да поставят под натиск Иран, за да променят това опасно поведение“, заявиха от Белия дом в изявление. От там дадоха за пример изстреляните от територията на Сирия ракети към окупираните от Израел Голански възвишения и ракета изстреляна от хуситските бунтовници в Йемен към столицата на Саудитска Арабия Рияд през тази седмица.\r\n*** Държавният секретар на САЩ Майк Помпео заяви в петък, че ако Северна Корея се съгласи да се откаже от ядрения си арсенал, Вашингтон ще помогне на Пхенян да възстанови малката си икономика.\r\n„Ако Северна Корея предприеме смели мерки за бързо ядрено разоръжаване, САЩ са готови да работят със Северна Корея за постигане на просперитет наравно с нашите приятели от Южна Корея“, заяви Помпео.\r\n*** Лидерът на Либералната демократична партия на Сърбия Чедомир Йованович заяви, че Белград се надява да анексира северната част от Косово в замяна на признаване на другата част от страната.\r\nЙованович направи коментара по време на дебат в столицата на Косово Прищина. Там той заяви, че Сърбия, макар и да не показва публично, се надява да вземе северната част от Косово в замяна на признаване на държавата Косово.\r\nЧедомир Йованович добави, че подкрепя диалога между Косово и Сърбия, но не вярва на споразуменията достигнати в този диалог от определени личности.\r\n*** Преди утрешната среща между двамата външни министри на Македония и Гърция Никола Димитров и Никос Коциас, в посредничеството на Матю Нимиц, Димитров заяви, че преговорите са на финалната права и че утрешният ден е много важен.\r\n\"Опитваме се да се качим на движещ се влак и това, което се случва, ще се отрази и на нас. Казах, че имаме шанс да направим тази година успех. Нямаме голям шанс за успех в Европа, ако не постигнем такъв на Балканите. В известен смисъл Европа започва с помирението на Франция и Германия, а онзи ден отбелязахме Деня на Европа и е хубаво да използваме този процес тук на Балканите и да съгласуваме и решаваме проблемите си. Няма нищо по-естествено от това нашите съседи да са най-големите ни съюзници в тази наша цел \", каза Димитров.\r\nФакт е, че сме в най-деликатната и окончателна фаза, заяви Димитров, добавяйки че е и факт, че има много въпроси по които има разбиране между двете страни.\r\n\"Нашата цел е да намерим решение, което да задоволява двете страни. Трябва да предложим някои решения, това е нашата задача утре. Чувствам голяма тежест и отговорност, правя всичко възможно заедно с Никос\", допълни още Димитров.\r\n***Лидерът на турците киприоти Мустафа Акънчъ заяви, че проектът за тръбопровод, който се обсъжда между правителствата на Израел, Гърция и Кипър и който трябва да захранва Европа с 20 милиарда кубически метра природен газ годишно, не допринася за мира и стабилността в региона.\r\nВ нарочно съобщение, Акънчъ заяви, че що се отнася до енергийните ресурси в Източното средиземноморие, няма как да се допринесе за мира и стабилността в региона като се изключат турците киприоти и самата Турция.\r\n„Това не е път към мира“, заяви той, като добави, че „турците киприоти също имат права над природния газ в крайбрежните води около Кипър“.\r\n„За да се справим с това, на базата на взаимната изгода, трябва да го трансферираме към Европа през Турция, като най-краткият, евтин и бърз маршрут, който може да бъде прокаран през региона и това е най-логично. Това е икономически обосновано и ще допринесе за мира и стабилността, както и за разрешение на кипърския въпрос“, отбеляза Акънчъ.\r\nПредложеният тръбопровод трябва да пренася газ от Източното средиземноморие към Европа и се нарича „Проект за Източносредиземноморски тръбопровод“. Неговото начало трябва да е на около 170 километра от южния бряг на остров Кипър и да продължи 2200 километра, за да достигне до италианския град Отранто, преминавайки през остров Крит и гръцкия материк.\r\nТръбопроводът, чието построяване би отнело от три до седем години, трябва да има капацитет да пренася до 20 млрд. куб. м. природен газ годишно. Според прогнозите, потреблението на природен газ в Европа ще се увеличи със 100 млрд. куб. м. годишно до 2030 година.\r\nПремиерът на Гърция Алексис Ципрас определи проекта като „емблематичен“ за сътрудничеството между трите страни и заяви, че чрез сътрудничеството, Средиземно море ще се превърне в „море на мира“.\r\n***", "date": "2018.05.12", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/12/2520814/noviyat-poslanik-na-sasht-v-germaniya-nyama-da-ima-targovska-voyna-s-germaniya.html", "text": "Новият посланик на САЩ В Германия Ричард Гренел заяви, че врявата около планираното въвеждане на наказателни тарифи от САЩ върху европейски стоки не би задействало търговска война, допълвайки че президентът Доналд Тръмп само желае „равни условия“, предава Reuters.\r\nВ интервю за вестник „Funke“, Ричард Гренел настоя че САЩ очакват предложения за това как наказателните тарифи могат да бъдат избегнати.\r\n„Германците вършат феноменална работа в търговията“, заяви той. „Няма да има търговска война. Ние говорим с нашите приятели, за да разрешим проблема.“ Йонислав Дочев", "date": "2018.05.12", "title": "Новият посланик на САЩ в Германия: Няма да има търговска война с Германия"}
{"url": "http://www.focus-news.net/news/2018/05/12/2520813/tass-severen-potok-2-shte-prevarne-germaniya-v-evropeyski-gazov-hab.html", "text": "Изпълнението на проекта Северен поток 2, насочен към увеличаване на доставките на руски газ към Западна Европа, ще превърне Германия в Европейски газов хъб, заяви заместник-министърът на външните работи на Украйна Елена Зеркал, цитирана от ТАСС.\r\n„За съжаление, след като беше установена коалиция, можем само да заявим, че позицията на Ангела Меркел върху Северен поток 2 не е толкова категорична“, заяви Зеркал. „Тя може да види позитивните страни на газопровода Северен поток, тъй като Германия би имала най-големия газов пазар. И Германия би имала пълен контрол над Европа, включително Унгария и други малки държави“, допълни тя.\r\nСпоред заместник-министъра проектът Северен поток 2 ще позволи на Германия „да узурпира привилегиите“ на европейския енергиен сектор. Йонислав Дочев", "date": "2018.05.12", "title": "ТАСС: Северен поток 2 ще превърне Германия в Европейски газов хъб"}
{"url": "http://www.focus-news.net/news/2018/05/12/2520827/moldpress-ministar-predsedatelyat-na-moldova-prochete-doklad-za-pravitelstvenata-aktivnost-prez-2017-godina.html", "text": "Министър-председателят на страната Павел Филип прочете доклад за правителствената активност през 2017 година в парламента, предава Moldpress.\r\nФилип обърна внимание на развитията през изминалата година и посочи аспекти върху които правителствените усилия са насочени.\r\nПремиерът отбеляза, че въпреки че повече постижения са били записани, правителството знае достатъчно ясно къде трябва да бъде свършена работа , за да може гражданите да усетят конкретна промяна. „След годината 2016, когато успяхме икономически да стабилизираме страната, през 2017 ние поляхме основните за реформиране на процеси и през 2018 започнахме да строим. В прекия и преносния смисъл. Времето е назряло да направим по-големи стъпки, така че хората да чувстват по-съществени подобрения на ежедневния си живот“, заяви Филип.\r\nПавел Филип направи обзор на най-важните реформи: тази за централната публична администрация, създавайки Публична агенция за услуги, за да може хората да се възползват от единичен прозорец за тези 1 000 публични услуги, както и реформи за доброто на бизнес климата.\r\n„Още много неща трябва да се свършат, за да може бизнесът да се чувства комфортно в Молдова. Знаем това. В същото време, знаем че имаме нужда от силна бизнес среда за развитието на страната, което значи че трябва да се поставят двигателите на националната икономика на максимум“, допълни Филип.\r\nПремиерът също наблегна на прогреса постигнат върху Приднестровието, добрите отношения със съседните държави и сътрудничеството базирано на доверие с партньорите за развитие.\r\nВ края на речта си, Павел Филип призова опозицията да промени подхода си и да участва с конструктивна критика и предложения за това как да се подобрят нещата в Молдова. В същото време, премиерът призова гражданите да имат кураж и самоувереност. Йонислав Дочев", "date": "2018.05.12", "title": "Moldpress: Министър-председателят на Молдова прочете доклад за правителствената активност през 2017 година"}
{"url": "http://www.focus-news.net/news/2018/05/12/2520823/zoran-zaev-chakame-dobri-novini-ot-atina.html", "text": "Министър-председателят на Македония Зоран Заев обяви в петък, че очаква да чуе добри новини от Атина, визирайки посещението на външния министър Никола Димитров на международната конференция за европейското бъдеще, която се домакинства близо до гръцката столица, пише Independent Balkan News Agency.\r\nЗаев подчерта, че е оптимистично настроен благодарение на постиженията дотук в процеса на преговори с Гърция.\r\n„Много е важно да разрешим този проблем, защото това ще даде път на нашата перспектива в НАТО и ЕС“, заяви Заев. Йонислав Дочев", "date": "2018.05.12", "title": "Зоран Заев: Чакаме добри новини от Атина"}
{"url": "http://www.focus-news.net/news/2018/05/12/2520826/predstoyashti-sabitiya-v-stranata-za-12-may-agentsiya-fokus.html", "text": "*** \r\nОт 11.00 часа на сцената „Лятна Естрада“ в Борисовата градина държавният глава Румен Радев ще даде началото на второто издание на фестивала на азиатската култура „Цветовете на традициите“.\r\n*** \r\nОт 08.00 часа в Технически университет – София, зала 3239 „Проф. Михаил Константинов“, ще се проведе Втори международен турнир по скоростно\r\nнареждане на кубa на Рубик.\r\n***\r\nОт 10.00 часа на площад „Знаме на мира“  в кв. „Павлово“ ще се състои инициативата „Бъди спасител за един ден“, която цели обучение за реакция при природни бедствия. Събитието се организира от Столична община. \r\n*** \r\nОт 10.00 часа на голямата поляна в Южния парк ще се проведе десетия поред Фамилатлон – празник на семейството, спорта и здравословния начин на живот.\r\n***\r\nОт 10.00 часа в хотел „Анел“ ще се проведе заседание на Националния съвет на Съюза на демократичните сили, на което ще присъстват всички членове на Националния съвет.\r\n*** \r\nОт 11.00 часа на площад \"Независимост\" специалистите по здравни грижи ще излязат на протест с искане за достойни заплати.\r\n*** \r\nОт 11.00 часа в Сердика Център ще се проведе благотворително събитие Time 2 Care/ „Време е да се погрижиш“ за бездомни животни.\r\n*** \r\nОт 11.00 часа в зала Триадица ще се проведе Национален ученически шампионат по художествена и спортна гимнастика-зона София.\r\n*** \r\nОт 11.00 часа, на площад \"Независимост\" в София, над 3 000 специалисти по здравни грижи излизат на протест за достойни заплати.  Организатор е Българската асоциация на професионалистите по здравни грижи с подкрепата на Федерацията на синдикатите в здравеопазването – КНСБ и Конфедерацията на независимите синдикати в България. Поводът за протеста е 12 май – Международния ден на сестринството. \r\n*** \r\nОт 13.00 часа в 121 СУ „Георги Измирлиев“ ще се проведе първи детски шахматен турнир „Столичен дебют“, организиран от столичните шахматни клубове.  Очаква се на събитието да присъства министърът на образованието Красимир Вълчев.\r\n*** \r\nОт 14.00 часа пред посолството на Великобритания ще се състои протест под надслов „Стига фалшификации. Искаме спазване на международното право\".\r\n*** \r\nОт 14.30 часа, в зала Рубин на хотел Рамада, Младежко обединение в БСП ще проведе четвъртата си национална отчетно-изборна конференция, на която ще избере свои ръководни органи и нов председател. Официални гости на форума ще са лидерът на левицата Корнелия Нинова, която ще поздрави младите хора, народни представители от БСП и др. \r\n*** \r\nОт 16.00 часа в Античен комплекс Сердика, от северната страна на църквата Св. Петка Самарджийска, ще бъде представена историческа възстановка, разказваща основаването на римско селище. \r\n*** \r\nОт 17.00 до 18.00 часа ще се проведе мирно протестно шествие под надслов „Справедливост за Макс“. То ще започне от сградата на МВР (ул. „Шести септември“) и ще стигне до сградата на Съдебната палата. \r\n*** \r\nОт 18.00 часа в Борисовата градина ще се проведе второто издание на азиатския фестивал „Цветовете на традициите“.\r\n*** \r\nОт 19.00 часа в театър Азарян ще се проведе спектакълът „Кралят Елен“. \r\n***\r\nОт 10.30 часа на площад „Македония“ ще започне XV  Ретро парад. \r\n*** \r\nОт 09.00 часа по маршрут Велико Търново – Арбанаси – конна база ще се проведе Втори етап от пролетния дял на спортно-туристическата кампания „Движи се и победи“. \r\n*** \r\nОт 11.00 часа в салона на НЧ „Искра“ Театър ВЕСЕЛ представя: „Момче и вятър“ – детски куклен спектакъл, представен от ДКТ – Пловдив. \r\n*** \r\nОт 16.00 часа в Клуб 7 ще бъде изнесена лекция на тема „Здраве с диабет“ с лектор д-р Георги Русков – ендокринолог. \r\n*** \r\nОт 18.00 часа по улица „Васил Левски“ ще се проведе  Дефиле на участниците в XXII Старопланински събор „Балканфолк“.\r\n*** \r\nОт 11.00 часа в Боров парк Българската асоциация „Спорт за всички” и Община Велинград организират „Ден на предизвикателството“.  \r\n*** \r\nОт 10.00 часа в НЧ „Напредък 1869“ ще се проведе V-ти Национален фестивал на руската поезия, песен и танц „Пусть всегда будет солнце\" – областен етап за област Велико Търново. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nОт 10.00 часа на Писта Дракон, с. Калояново, ще бъде представен „Анализ на резултатите от първия етап на Най-добър млад шофьор на България“.\r\n***\r\nВ 10.00 часа в парк „Лаута“ ще се състои откриването на третото издание на двудневното събитие „Народен събор“.\r\n*** \r\nОт 11.00 часа в 6-а аудитория на Ректората на висшето училище на ул. „Цар Асен“ №24 ще се състои представяне на книгата „Атентатът срещу папата – истинската история“ и среща с автора проф. Джузепе Консоло.\r\n*** \r\nОт 13.00 часа на Централна жп гара Пловдив (бул. „Христо Ботев 46) Министърът на транспорта, информационните технологии и съобщенията Ивайло Московски ще посети обновената Централна жп гара. \r\n*** \r\nОт 17.00 часа на Градския стадион в Русе ще се проведе шестото издание на турнир \"Младост\".\r\n*** \r\nОт 10.00 часа в салона на НЧ „Съзнателност – 1899“ ще се проведе Осми национален фестивал на детски и младежки фолклор  „С песни и танци в Овча Могила“.\r\n***\r\nОт 18.00 часа в НЧ „Орфееви гори-1870“ – Смолян ще бъде открита Традиционна изложба – базар „Родопски занаятчии“ – XIV издание.\r\n*** \r\nОт 11.00 часа на централната алея в парк „Пети октомври“ в Стара Загора ще бъде открита Фотоизложбата „За да го кръстиш, трябва да се роди“ от Национално кръщене, което се проведе миналата година в различни градове на страната.\r\n*** \r\nОт 14.00 часа, в хотел „Калиста“ на Старозагорските минерални бани, зам.-председателят на ГЕРБ Цветан Цветанов ще участва в Регионалната политическа академия на ГЕРБ - Стара Загора и ще изнесе лекция тема: „Европейски и местни избори 2019 г. – подготовка и предизвикателства“. От 15.30 часа председателят на ПГ на ГЕРБ ще се включи и в семейния спортен празник, който Младежи ГЕРБ-Стара Загора организират.\r\n*** \r\nОт 14.30 часа в пространството около езерото в парка Младежи ГЕРБ организират семеен спортен празник. \r\n*** \r\nОт 09.30 часа в салона на Драматичен театър Силистра Над 500 самодейци от 35 състава от област Силистра ще вземат участие в 5-ия фолклорен събор „Надпяване пенсионерски клубове – 2018 г.“.\r\n***\r\nОт 10.00 часа в читалище „Светлина“ заместник-председателят на ГЕРБ и председател на ПГ на партията Цветан Цветанов ще се срещне с жителите на село Маломир на предизборно общоселско събрание.  \r\n***\r\nОт 17.00 часа пред сградата на Община Шумен близо 500 мажоретки  от  22 състава ще се представят в десетото издание на фестивала на мажоретния танц „Мадарски конник“ .\r\n***\r\n В интервала между 12.30 – 13.00 часа участниците в ретро рали „Стари столици“ ще преминат по булевард „Славянски“ в района между ДКТ „Васил Друмев“ и Община Шумен, а между 14.00 – 14.30 часа автомобилите ще се изтеглят на часова контрола в района на Пивовара.", "date": "2018.05.12", "title": "Предстоящи събития в страната за 12 май (Агенция „Фокус“)"}
{"url": "http://www.focus-news.net/news/2018/05/12/2520811/london-evening-standard-tereza-mey-zayavi-pred-donald-tramp-che-e-tvardo-angazhirana-kam-yadrenata-sdelka-s-iran.html", "text": "Премиерът на Великобритания Тереза Мей и президентът на САЩ Доналд Тръмп обсъдиха по телефона въздействието от излизането на САЩ от ядрената сделка с Иран, съобщиха от Дауининг стрийт, пише британският вестник London Evening Standard.\r\nГоворител на Тереза Мей заяви, че телефонният разговор е покривал редица международни въпроси: „Министър-председателят повтори позицията на правителството върху ядрената сделка с Иран, отбелязвайки че ние и нашите европейски партньори оставаме твърдо ангажирани към осигуряването на съществуването на сделката, като най-добрия начин за предотвратяване на Иран от създаване на ядрено оръжие“.\r\n„Премиерът отбеляза потенциалното въздействие от санкциите на САЩ върху тези фирми, които към момента извършват бизнес в Иран. Те се съгласиха за провеждане на преговори между техните екипи“, допълни още говорителят.\r\n„Те се съгласиха за нуждата от успокояване на всички страни и върху важността от прекратяване на дестабилизиращата активност на Иран в региона. Мей и Тръмп гледат към насрочената визита на американския президент във Великобритания през юли“, завършва изявлението. Йонислав Дочев", "date": "2018.05.12", "title": "London Evening Standard: Тереза Мей заяви пред Доналд Тръмп, че е „твърдо ангажирана“ към ядрената сделка с Иран"}
{"url": "http://www.focus-news.net/news/2018/05/12/2520828/nimh-dnes-na-mnogo-mesta-v-zapadna-i-tsentralna-balgariya-shte-prevali-kratkotraen-dazhd.html", "text": "Днес облачността ще се увеличава, след обяд над Западна и Централна България ще е значителна – купеста и купесто-дъждовна. На много места там ще превали краткотраен дъжд с гръмотевици; има условия за локални интензивни валежи. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. \r\nВ Източна България вероятността за валежи е много малка. Ще духа слаб до умерен североизточен вятър. Максимални температури - между 19° и 24°, в София – около 21°. Атмосферното налягане е по-високо от средното за май, след обяд ще се понижи.\r\nНад Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 18°-20°. Температурата на морската вода 17°-19°. Вълнението на морето 2-3 бала.\r\nНад планините облачността ще е значителна, след обяд купеста и купесто-дъждовна. На много места ще има краткотрайни, интензивни валежи и гръмотевици. Ще духа умерен, по билата и временно силен северен вятър. Максимална температура на височина 1200 метра около 11°, на 2000 метра – около 5°.", "date": "2018.05.12", "title": "НИМХ: Днес на много места в Западна и Централна България ще превали краткотраен дъжд"}
{"url": "http://www.focus-news.net/news/2018/05/12/2520829/sport-trenyorat-na-atletiko-madrid-diego-simeone-shte-propusne-finala-na-liga-evropa.html", "text": "Треньорът на Атлетико Мадрид Диего Симеоне няма да води отбора си на финала на Лига Европа, след като УЕФА потвърди наказанието на Симеоне от 4 мача, което влиза в сила още с двубоя за Купата срещу Олимпик Марсилия. Атлетико и Симеоне обжалваха, но от УЕФА официално отхвърлиха жалбата.", "date": "2018.05.12", "title": "Спорт: Треньорът на Атлетико Мадрид Диего Симеоне ще пропусне финала на Лига Европа"}
{"url": "http://www.focus-news.net/news/2018/05/12/2520825/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес над по-голямата част от страната облачността ще е предимно значителна, след обяд над Западна и Централна България купеста и купесто-дъждовна. На много места там ще превали краткотраен дъжд с гръмотевици, има условия за локални интензивни валежи. Над Източна България ще има значителни разкъсвания на облачността, там вероятността за валежи е много малка. Ще духа слаб до умерен североизточен вятър. Максимални температури между 19° и 24°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nДвижението по АМ \"Тракия\" по пътен възел \"Мухово\" при км 46+000 се ограничава поради заснемане на кино сцени, както следва:\r\n-\tДвижението ще бъде ограничено в подхода към с. Мирово и гр. Ихтиман (пътен възел „Мухово“) и ще бъде пропускано в интервал от 20 минути;\r\n-\tДвижението в посока София ще бъде ограничено в аварийната лента и ще се осъществява в активна и изпреварваща ленти.\r\nСрок до 01:00 на 12.05.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ \"Хемус\" в тунел \"Витиня\" посока Варна е ограничено поради аварийно-възстановителни дейности в дясната тръба. Движението се осъществява двупосочно в лявата тръба /посока София/. Срок от 21:00 часа на 12.05.2018 г. до 06:00 часа на 13.05.2018 г.\r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна  Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г. \r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 14.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Плевен: Движението по път I-3 Бяла-Ботевград в района на Славяново и местност ,,Шумата‘‘ от км 67+000 до км 70+600  се осъществява  с регулиране в една лента поради частични ремонтни дейности. Срок до 14.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 12.05.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\nДвижението по път I-6 от км 432+000 до км 448+000 в участъка Венец – Карнобат се осъществява в една лента на определени участъци поради частични ремонтни дейности на напречната маркировка. Организацията на движение е сигнализирана с пътни знаци. Срок до 12.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Mалки Вършец – Крамолин в участъка от км 14+000 до км 21+000 се осъществява с повишено внимание поради изсичане на храсти и подравняване на банкети. Срок до 15.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-296: Движението по път III-296 Г.Тошево – Конаре в участъка от км 0+000 до км 21+000 се осъществява с повишено внимание,поради ремонтни дейности на асфалтовата настилка.Движението се регулира с пътни знаци. Срок до 12.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 14.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът II-37: Движението по път ІІ-37 Панагюрище  – с. Левски се осъществява в една лента от км 85+000 до км 102+000, чрез поетапно затваряне на лява и дясна ленти за движение, поради ремонт на ограничителната система. Срок до 14.05.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 15.05.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 15.05.2018 г.\r\nПът ІІІ-1306: Движението по път III-1306 Глава Лепица  в района от разклон Долни Луковит    до Сухаче  от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 14.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nССТ: От км 0+000 до км 16+540 във връзка с ремонтни и строителни дейности по пътя се затваря движението на Южното платно на ССТ – п.в Западна дъга до п.в. бул. Ботевградско шосе. Срок до 12.05.2018 г.\r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.12", "title": "Актуална пътна обстановка"}
{"url": "http://www.focus-news.net/news/2018/05/12/2520830/prezidentat-rumen-radev-shte-otkrie-festivala-na-aziatskata-kultura-tsvetovete-na-traditsiite.html", "text": "От 11.00 часа на сцената „Лятна Естрада“ в Борисовата градина държавният глава ще даде началото на второто издание на фестивала на азиатската култура „Цветовете на традициите“. Това съобщиха от прессекретариата на държавния глава. Събитието е организирано по инициатива на Индонезийското посолство в България, заедно с още 12 дипломатически представителства – на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран. \r\nОсвен представяне на културата и традициите на държавите, събитието е посветено и на благородна кауза – приемните семейства, които фондация „За Нашите Деца“ подкрепя.", "date": "2018.05.12", "title": "Президентът Румен Радев ще открие фестивала на азиатската култура „Цветовете на традициите“"}
{"url": "http://www.focus-news.net/news/2018/05/12/2520833/sputnik-donald-tramp-odobri-vavezhdaneto-na-bedstveno-polozhenie-v-havai.html", "text": "В петък четири члена на американския Конгрес представляващи щата Хаваи заявиха в писмо към президента на САЩ Доналд Тръмп, че той трябва незабавно да одобри състояние на бедствено положение в зоните засегнати от продължаващите изригвания на вулкана Килауеа, предава Sputnik.\r\nАдминистрацията на Тръмп е одобрила искането на губернатора на Хаваи Дейвид Ийдж за подпомагане на окръга.\r\n„Днес, президентът Доналд Тръмп обяви, че бедствено положение съществува в щата Хаваи и разпореди на Федералното подпомагане да подкрепи щатските и местните усилия за възстановяване на района засегнат от изригването на вулкана Килауеа и земетресенията започващи на 3 май 2018 година и продължаващи“, заявиха от Белия дом.\r\nОдобряването на състояние на бедствено положение би осигурило на района достъп до важно държавно финансиране. Йонислав Дочев", "date": "2018.05.12", "title": "Sputnik: Доналд Тръмп одобри въвеждането на бедствено положение в Хаваи"}
{"url": "http://www.focus-news.net/news/2018/05/12/2520831/predsedatelyat-na-pg-na-gerb-tsvetan-tsvetanov-shte-uchastva-v-regionalnata-politicheska-akademiya-na-gerb-stara-zagora.html", "text": "Заместник-председателят на ГЕРБ и председател на ПГ на партията Цветан Цветанов ще участва в Регионалната политическа академия на ГЕРБ - Стара Загора. Това съобщиха от пресцентъра на ПП ГЕРБ. Тя ще се проведе на 12 май 2018 г. в конферентната зала на хотел „Калиста“ на Старозагорските минерални бани. Във форума ще участват още кметът на Стара Загора Живко Тодоров, областният координатор на ГЕРБ - Стара Загора Пламен Йорданов, зам.-председателят на Народното събрание Емил Христов, евродепутатът Ева Майдел, зам.-министрите на регионалното развитие и благоустройството Малина Крумова и на земеделието, храните и горите Лозана Василева.\r\nВ 14.00 часа Цветанов ще изнесе лекция на тема: „Европейски и местни избори 2019 г. – подготовка и предизвикателства“.\r\nВ 15.30 часа председателят на ПГ на ГЕРБ ще се включи и в семейния спортен празник, който Младежи ГЕРБ-Стара Загора организират. Събитието ще се проведе до езерото на Старозагорските минерални бани.", "date": "2018.05.12", "title": "Председателят на ПГ на ГЕРБ Цветан Цветанов ще участва в Регионалната политическа академия на ГЕРБ - Стара Загора"}
{"url": "http://www.focus-news.net/news/2018/05/12/2520836/predstoyashti-mezhdunarodni-sabitiya-za-12-may-agentsiya-fokus.html", "text": "***Финал на 63-ото издание на Евровизия\r\n***Протести на либералната опозиция срещу дясното правителство на Полша\r\n***Германският канцлер Ангела Меркел ще получи лампата на мира – католическата Нобелова награда\r\n***В атинското предградие Сунио ще се проведе поредният кръг от преговорите за името на Македония при посредничеството на ООН\r\n***Ще се проведат парламентарни избори в Ирак\r\n***", "date": "2018.05.12", "title": "Предстоящи международни събития за 12 май ( Агенция „Фокус“ )"}
{"url": "http://www.focus-news.net/news/2018/05/12/2520835/es-dava-start-na-kampaniyata-euandme-v-balgariya-s-pet-intriguvashti-filmovi-istorii.html", "text": "От 10.00 часа до 17.00 часа на Голямата поляна в Южния парк в София ще бъде открита мащабна европейска кампания с послание към младите хора. Това съобщиха от пресцентъра на Представителството на ЕК в България. За първи път у нас ще бъдат излъчени пет късометражни филма на известни европейски режисьори, които илюстрират ползите от ЕС за европейските граждани. Целта на филмите е да се започне диалог с младежите за ролята на ЕС в тяхното всекидневие. \r\nКампанията #EUandME стартира в 28-те държави членки на ЕС през май 2018 г. и ще продължи 18 месеца. Тя включва популяризирането на филмите на петимата режисьори, събития на открито, истории за постигнали успех граждани на ЕС и конкурс за млади филмови режисьори, както и редица събития и дейности, организирани от местните партньори на кампанията. \r\nСъбитието в събота ще се проведе в рамките на десетия поред Фамилатлон – празник на семейството, спорта и здравословния начин на живот. В допълнение към активностите във Фамилатлона, акцент на празника ще бъде играта „Малката Европа“, в която малки и големи ще имат възможност да изследват Южния парк и да открият интересни факти за страните членки на ЕС.", "date": "2018.05.12", "title": "EС дава старт на кампанията #EUandME в България с пет интригуващи филмови истории"}
{"url": "http://www.focus-news.net/news/2018/05/12/2520834/denyat-12-may-v-svetovnata-istoriya.html", "text": "На тази дата през 1832 г. в Милано е премиерата на операта на Гаетано Доницети “Любовен еликсир”. През 1871 г. Бисмарк е назначен за канцлер на Германската империя - длъжност, която заема 20 години. \r\nПрез 1881 г. Би Би Си осъществява първото в световната история пряко телевизионно предаване, като предава церемонията по коронацията на английския крал Джордж V, през 1937 г. На този ден през 1997 г. в Москва Борис Елцин и Аслан Масхадов подписват Договор за мир и принципите на взаимоотношенията между Русия и Чеченската Република Ичкерия. Космонавтите Сергей Залетин и Александър Калери извършват последното излизане в открития космос от борда на орбиталната станция “МИР” през 2000 г. На тази дата през 1974 г. се поставя началото на отбелязването на Световен ден на медицинските сестри.\r\n2016 г.\r\nСенатът в Бразилия отстрани временно президентът Дилма Русев, за да бъде съдена по обвинение, че е нарушила бюджетния закон. Решението е взето с 55 гласа при необходими 41, и 22 против, след продължило над 20 часа заседание.\r\n2015 г.\r\nАмериканското правителство разрешава на Royal Dutch Shell да стартира програмата си за проучване и добив на нефт и газ в Арктическия океан.\r\n2014 г.\r\nПриключва последният девети етап от парламентарните избори в Индия. Участват рекордните 66,4 % от избирателите на страната.\r\n2013 г.\r\nПапа Франциск канонизира 813 Отрантски мъченици.\r\n2012 г.\r\nБанките в Гърция се подготвят за завръщане на драхмата. Управителите на централните банки на страните членки на ЕС се консултират за възможното излизане на Гърция от еврозоната.\r\n2011 г.\r\nПредседателят на комисията по външна политика и отбрана в израелския парламент Шаул Мофаз, след преговори в Москва иска Русия да спре доставките на оръжие за Сирия и други нестабилни държави.\r\nВулканът „Етна“ изригва разтопена лава през нощта и сутринта в съпътствие на силен подземен грохот. На източния склон на вулкана се образува нов миникратер. Вулканичната пепел достига град Катания. Летището е затворено за един ден.\r\n2008 г.\r\nВ 14:28 CST (09:28 EET) с център в окръг Вънчуан, провинция Съчуан, Югозападен Китай земетресение разлюлява земята. Магнитудът му е 8 по скалата на Рихтер според Държавното сеизмологично бюро на Китай. \r\nЗеметресението довежда до голям брой човешки жертви. По данни на китайското правителство от 24 май загиват 60 560 души. Ранените са повече от 352 290. Смята се, че жертвите може да бъдат много по-многобройни, ако епицентърът е в близост до столицата на провинцията Чънду.\r\nМинистър-председателят Уън Дзябао пристига на мястото на бедствието броени часове, след като то се случва и утешава жителите със своя призив „да бъдат спокойни, смели и да имат доверие“ и изисква още в полунощ на същия ден да се възстановят пътищата в окръга Вънчуан. Призовава военнослужещите всемерно да допринесат за възстановяването им, за да се извършат издирвателно-спасителни операции. Предполага се, че са разрушени половин милион сгради.\r\nВ същото време едновременно с посещението на премиера е свикано спешно заседание на Политбюро на ЦК на ККП, на което президентът Ху Дзинтао призовава отстраняването на последствията от земетресението да стане „особено належаща задача“ за партийните комитети и местните правителства. \r\nПо данни на говорител на китайското МВнР нито един чуждестранен гражданин не загива или пострадва.\r\nЗаместник-министър-председателят Хуей Лянюй, узнавайки за случилото се, прекъсва незабавно официалното си посещение в Уругвай и се връща в КНР. \r\nРазрушенията в Съчуан\r\nМножество данни за жертви има от съседните на Съчуан провинции (по данни от 13 май) - в Гансу загиналите са 189, пострадалите - 877, а в Гандзи-тибетския автономен окръг загиват шестима, а ранените са 12.\r\n2003 г.\r\nВ Рияд, Саудитска Арабия след разрушителна атака на „Ал-Кайда“ са унищожени няколко жилищни комплекса, в които живеят чужденци; убитите са 26, а ранените над 160 души.\r\n2002 г.\r\nУнищожен е проектът „Буран“ (от руски език – „Снежна буря“) при инцидент в хангара, където се съхранява.\r\nТова е космически кораб за многократно използване, създаден в СССР в средата на 80-те години на 20. век. За пръв и единствен път той е изстрелян в орбита на 15 ноември 1988 г. с помощта на ракетата-носител „Енергия“, без екипаж на борда. Корабът се управлява от Земята. Програмата е прекратена през 1993, а корабът е унищожен през 2002 г. при инцидент с хангара, в който се съхранявал.\r\nПри първия си полет „Буран“ обикаля Земята два пъти за 206 минутен полет. При връщането си изпълнява автоматично кацане на площадката до космодрума „Байконур“, където въпреки скоростта на странично духащия вятър от 17 м/сек. каца само на 3 метра встрани и 10 м по-напред от обозначеното за кацане място.\r\nКосмическият кораб е с тегло 105 тона. Масата на конструкцията съставлява 62 тона. Масата на полезния товар при височина на орбитата 250 км е 30 т, а при височина 450 км — 27 т. Обем на кабината на екипажа - 73 куб. м. за екипаж (от 2 до 4 човека) и пътници до 6 (общо до 10 човека). Масата на полезния товар, връщан от орбита на земята е до 15 тона. Дължината на „Буран“ е 35,4 метра, височината му е 16,5 м, размахът на крилете му е около 24 м, а ширината на фюзелажа му е 5,6 м.\r\nПострояването му е възложено на Тушинските машиностроителни заводи, разположени в северозападната част на Москва. „Буран“ е предназначен за многократно използване, като с негова помощ е възможно извеждането на космически апарати в Космоса.\r\nНа външен вид „Буран“ е подобно на американските совалки. Руснаците правят опити да създадат нещо различно, но се спират на точно аеродинамично копие. Има и значителни разлики. Космическият кораб няма двигатели и има повече полезен обем. В орбита го извеждат външни ракети носители. Това му дава четири пъти по-голяма товароподемна сила. За разлика от совалките на САЩ, чиито носители са с твърдо гориво, „Буран“ има носители с течно гориво, които могат да се изключват. Така могат да се избегнат трагедии като тази с „Чалънджър“.\r\nСлед разпадането на СССР проектът „Буран“ първоначално е замразен, а към 1993 г. е прекратен. По план трябва да бъдат построени 5 орбитални кораба, от които само два са осъществени, а третият е недостроен. Първият кораб-изделие 1.01 е единственият, летял в космоса. На 12 май 2002 г. е унищожен, в резултат на разрушаване на покрива на зданието, в което се съхранява, като при инцидента загиват осем работници.\r\nВторият кораб-изделие 1.02 се намира в Казахстан на космодрума „Байконур“ и се явява собственост на тази република. В началото на 1993 г. готовността му за полет е 95-97%. Третият кораб-изделие 2.01 е недостроен. Степента му на готовност се е оценявала различно - от 30 до 50%. Продаден е на авиационен музей в Германия.\r\n2001 г.\r\nВ Москва умира Алексей Андреевич Туполев - руски авиоконструктор, промишлен магнат; академик от 1984 г. в Академия на науките на СССР, 1991 г. в РАН; син на А. Н. Туполев. Ръководи създаването на много военни и граждански самолети, включително и първия свръхзвуков пътнически самолет ТУ-144, ТУ-160, ТУ-204.\r\n2000 г.\r\nКосмонавтите Сергей Залетин и Александър Калери извършват последното излизане в открития космос от борда на орбиталната станция “МИР”.\r\n1997 г.\r\nВ Москва Борис Елцин и Аслан Масхадов подписват Договор за мир и принципите на взаимоотношенията между Русия и Чеченската Република Ичкерия. Договорът юридическо признаване на независимостта на Чеченската Република Ичкерия. В него се подчертава, че “всички въпроси оттук нататък ще бъдат решавани единствено на основата на международното право”. Две години по-късно Русия отново нахлува в Чечня и през ноември 2001 г. съобщава, че по-голямата част от войските ще бъде изтеглена до началото на 2002 г.\r\nПрез октомври 1991 г., след свалянето на Първия секретар на областния комитет на КПСС, Дока Завгаев, бившият генерал от авиацията Джохар Дудаев провежда референдум според чиито резултати обявява Чеченската Независима Република Ичкерия. Месец по- късно руският президент Елцин обявява извънредно положение на територията на Чечня, но започналата там военна операция е прекратена след няколко часа. През 1994 г. Русия обвинява Дудаев в превръщането на Чечня в убежище на криминални престъпници и терористи и призовава чеченците за свалянето му. Антидудаевските сили получават военна подкрепа и правят опит да го свалят, но атаката на столицата Грозни се проваля. През месец декември Русия изпраща в Чечня войска, която да възстанови конституционния ред. Военните срещат ожесточена съпротива.\r\nПрез януари 1995 г. руските войски щурмуват Грозни и след многочислени бомбардировки градът се превръща в руини. През лятото отряд от около 100 души под ръководството на Шамил Басаев извършва най-големия терористичен акт по време на войната в Чечня – взети са повече от хиляда заложници от болницата в Будьоновск, стотина от които са убити. По искане на терористите военните действия временно са прекратени. През декември Дока Завгаев печели изборите, чиято обективност се подлага под съмнение, и става държавен глава на Чеченската република. В началото на 1996 г. отрядът на Салман Радуев взема заложници в Дагестан и с 200 от тях се премества в Первомайское. След четиридневни сблъсъци със силите на реда загиват 78 души. Три месеца по-късно Грозни отново е атакуван. След няколко дни Елцин обявява прекратяване на широкомащабните военни действия и частично изтегляне на войските. През април официално е оповестена смъртта на Джохар Дудаев. Президентската длъжност заема Зелимхан Яндарбиев. След месец Елцин и Яндарбиев сключват примирие след преговори в Москва. След превземането на Грозни Елцин дава пълномощие за регулиране на конфликта на Александър Лебед. На 31 август Лебед подписва мирно споразумение, обещавайки изтегляне на руските войски и отлагане на обсъждането на суверенитета на Чечня до 2001 г. През януари 1997 г. в Чечня се провеждат парламентарни и президентски избори, на които побеждава Аслан Масхадов и руските войски са изтеглени.\r\n1974 г.\r\nПоставя се началото на отбелязването на Световен ден на медицинските сестри.\r\n1970 г.\r\nУмира Нели Закс – германска поетеса от еврейски произход. Тя е родена в семейството на преуспяващ фабрикант на 10 декември 1891 г. в Берлин. Започва да пише стихове, пиеси за кукления театър и издава \"Легенди и разкази\" през 1921 г. През 1940 г. с помощта на С. Лагерльоф тя емигрира в Швеция. Първият £ следвоенен сборник със стихове \"В жилищата на смъртта\" излиза през 1947 г. в съветската окупационна зона в Германия. Славата спохожда Закс в началото на 60-те години, когато е избрана в Немската академия за литература и език, а стиховете £ се превеждат на повечето европейските езици. По-известни стихосбирки на Закс са \"Затъмнение на звездите\" (1949 г.), \"И никой не знае по-натам\" (1957 г.), \"Бягство и преображение\" (1959 г.), \"Търсене на живите\" (1971 г., посмъртно). Авторка е и на мистериозната драма \"Ели\" (1943-1944 г., публикувана през 1951 г.). В произведенията на Закс отсъства образът на борбата и активната съпротива на насилието. Персонажите £ са основно два - палач и жертва. Носителка е на Нобелова награда за литература за 1966 г. заедно с еврейския писател Шмуел Агнон.\r\n1949 г.\r\nСССР прекратяват наземната блокада на Берлин. Съюзническите сили започват да снабдяват своите части в града по въздуха. Берлинската блокада продължава от 24 юни 1948 година до 12 май 1949 г. Целта на блокадата е западните съюзници на СССР да се откажат от окупационните си зони в Берлин, който изцяло е обграден от съветската окупационна зона. Франция, Великобритания и САЩ в продължение на 11 месеца провеждат впечатляваща хуманитарна акция, като създават така наречения \"Берлински въздушен мост\" от другите им окупационни зони в Германия към Берлин.\r\n1944 г.\r\nЗавършва “Кримската операция”, проведена от войски на IV Украински фронт. Войските са командвани от генерал Ф. И. Толбухин, Отделната и Приморска армия, командвани от генерал Ерьоменко във взаимодействие с Черноморския флот, начело с адмирал Ф. С. Октябърски и Азовската военна флотилия с контраадмирал С. Г. Горшков. Началото на операцията е поставено на 8 април. С удари от южния бряг на Сиваш и Керченския полуостров военните сили пробиват отбраната на 17-та армия на германските войски. В началото на май с щурм превземат Севастопол и е освободен Крим.\r\n1937 г.\r\nКомпанията Би Би Си осъществява първото в световната история пряко телевизионно предаване, като предава церемонията по коронацията на английския крал Джордж V. “British Broadcasting Corporation” е създадена през 1922 г., като първата частна радиопредавателна компания във Великобритания. Тя се ръководи от Кралска харта. Световните служби на Би Би Си излъчват от 19 декември 1932 г., а предавания на чужди език има от 1938 г. Днес Би Би Си излъчва на 37 езика. Основни принципи за компанията са относителна вътрешна независимост и пълна политическа ангажираност по отношение на Великобритания. Финансира се от лицензионна такса, плащана от всеки притежател на ТВ приемник. Би Би Си днес има 5 национални радиостанции и 2 национални ТВ канала. Редакцията на Би Би Си в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори в Би Би Си са Петър Семерджиев и Георги Марков, а след 1990 г. и Петър Увалиев. Центърът в София е първият и единствен извън Великобритания.\r\n1881 г.\r\nПодписан е договор, според който Тунис е провъзгласен за протекторат на Франция. Това продължава до 1956 г. На 25 юли 1957 г. страната е провъзгласена за република с президент Х. Бургиба и две години по- късно е приета нова конституция. На 7 ноември 1987 г., в резултат на конституционен преврат, за президент е избран Зин ал-Абидин Бен Али. Той е преизбран през 1989 г., 1994 г. и 1999 г. През септември 1989 г. за министър-председател е избран Хамед Каруи. Тунис е член на Организацията за африканско единство от 1963 г., на Лигата на арабските държави от 1958 г. и на ООН от 1956 г.\r\nСеверноафриканската държава е с площ 163 600 кв. км. През XII в. пр. Христа на територията на Тунис финикийците основават колонии. След Пуническите войни 146-105 г. пр. Христа идват римляните. За периода 533-534 г. територията на Тунис е включена в рамките на Византия, а от 705 г. в халифата на Омеядите. От 800 г. е самостоятелна държава. През 1147-1269 г., по време на управлението на Алмохадите и през 1229-1574 г. по времето на първите Хавсиди Тунис е една най-силните страни в региона . От 1574 до 1881 г. територията й е част от Османската империя.\r\n1871 г.\r\nКняз Бисмарк е назначен за канцлер на Германската империя – длъжност, която заема 20 години. Ото Едуард Леополд фон Шонхаузен Бисмарк е роден на 1 април 1815 г. Той е основател и пръв райхканцлер на Германската империя. През 1847-1848 г. е депутат в първия и втория съединени ландтази на Прусия. А през 1851-1859 г. е представител на Прусия в общогерманския бундестаг във Франкфурт на Майн. През 1859 г. Бисмарк е пруски посланик в Русия, след което заема същата длъжност и във Франция. От 1862 г. е Министър-председател и министър на външните работи. Той успява са създаде силно централизирана държава, провежда военна и икономическа реформа. С ловка политика и твърди действия, използвайки всички възможности на дипломацията и военното въздействие обединява страната. Води три успешни за Прусия войни- с Дания, 1864 г., с Австрия, 1866 г. и Франция, 1870-1971 г. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика той смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел води политика на сближение с Русия, която се съдържа във формулата: \"Германия няма врагове на Изток\". На Берлинския конгрес 1878 г. Бисмарк е председател. През 1882 г. той сключва договори с Австрия и Италия и поставя началото на Тройния съюз. Автор е на \"Културкампф\". През март 1890 г. подава оставката и излиза в пенсия.\r\n1832 г.\r\nВ Милано се състои премиерата на операта на Гаетано Доницети “Любовен еликсир”. Италианският композитор е автор и на оперите: \"Фаворитка\", \"Лучия де Ламермур\", \"Дон Паскуале\"и др. Той е роден на 29 ноември 1797 г. в Бергамо. Доницети умира с психическо разстройство на 8 април 1848 г.\r\n1688 г.\r\nВ Париж умира Антоан Фюретиер – френски писател с юридическо образование. През 1653 г. той публикува поемата “Пътешествието на Меркурий”. В сборникът “Различни стихотворения”, публикуван две години по- късно, преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман”. Особено място в него заема полемиката с “прецизната литература”. През 1671 излизат “Морални басни и поеми”, потвърждаващи “третосъсловните” демократични възгледи на писателя. Фюретиер е автор на “Всеобщ речник, съдържащ всички думи на френския език …” , който предизвиква възмущението на френските академици и през 1684 г. авторът е изключен от състава на Академията.\r\n1364 г.\r\nВ Краков (тогавашната столица на Полша) е основан Ягелонският университет - най-старото висше учебно заведение в страната.На тази дата са родени:\r\n1842 г.\r\nРоден е Жул Емил Фредерик Масне – френски композитор. Той е възпитаник на Парижката консерватория, а през 1878-1896 г. е професор по композиция. Най-известни са оперите му “Манон”, “Вертер”, “Таис”, “Иродиада”, “Сафо”, които са в репертоара на всички европейски оперни театри. Автор е на оперите “Сид”, “Лахорският цар”, “Дон Кихот”, “Клеопатра”, на много симфонични сюити, на няколко увертюри, балети и др. Масне умира в Париж на 13 август 1912 г.\r\n1803 г.\r\nРоден е Барон Юстус фон Либих – германски химик. От 1860 г. той е президент на Баварската Академия на науките. Основните му изследвания са в областта на органичната химия. Работите му способстват за утвърждаването на теорията на радикалите. Той пръв, едновременно с френския химик Субейран и независимо от него, получава хлороформ и открива различни карбонови киселини. От 1839 г. Либих изучава химизма на физиологичните процеси. Той е един от основоположниците на агрохимията. През 1832 г. основава сп. \"Annalen der Pharmacie\", което през 1840-1873 г. излиза под името \"Annalen der Chemie und Pharmacie\". През 1873 г. списанието е преименувано на \"Liebigs Annalen der Chemie\".\r\n254 г.\r\nРоден е Св. Стефан I - римски папа. Един от първите папи, които императивно се намесват в делата на др. църкви. Влиза в остър спор с картагенския епископ Киприан за кръщението на еретиците. Подкрепян от църквите в Африка, Сирия и Мала Азия, Киприан настоява, че кръщението на еретиците не е действително и при влизането си в Църквата, те трябва да бъдат кръщавани повторно. Папата, подкрепян от църквите в Александрия и Палестина, приема кръщението на еретиците за действително и ги приема в общение само след опрощаване на греховете чрез ръкополагане. Заплашва епископите в Мала Азия със спиране на общението, ако не утвърдят римската практика. Опит за помирение на двете страни прави св. Дионисий, епископ на Александрия. Спорът заглъхва от само себе си след смъртта на папата.На тази дата умират:\r\n1884 г.\r\nУмира Бедржих Сметана – чешки композитор и пианист. Той е създател на чешката национална музикална школа. Учи цигулка и пиано от ранно детство. На 17-годишна възраст вече е отличен пианист. През 1843 г. Сметана постъпва в Пражката консерватория като ученик на Йозеф Прокш. През 1856 г. заминава за Гьотеборг (Швеция), където е диригент на симфоничния оркестър. Той създава там първите си значими произведения: симфоничните поеми “Ричард III” (1858 г.), “Лагерът на Валенщайн” (1859 г.) и “Хакон Ярл” (1861 г.). През 1866 г. Сметана завършва втората си опера - “Продадена невеста”. Следват: “Далибор” (1867 г.), “Либуша” (1872 г.), “Двете вдовици” (1874 г.), “Целувката” (1876 г.), “Тайната” (1878 г.) и “Дяволската стена” (1882 г.). Композиторът е автор на цикъла симфонични поеми “Моята родина”. През 1874 г., когато работи над “Вълтава”, внезапно оглушава. Въпреки лошото си здравословно състояние до края на живота си той успява да завърши цикъла и създава 2 опери, 2 струнни квартета и др.\r\n1845 г.\r\nУмира Август Вилхелм Шлегел – германски писател, публицист, литературен критик и историк на литературата. През 1787-1791 г. той изучава класическа филология в Гьотингенския университет. От 1818 г. преподава в Бонския университет история на литературата и междувременно се занимава със санскритски език. Той е един от създателите на сравнителното езикознание. Участва в Йенския кръжок на немските романтици. В произведенията си Шлегел дава първото систематизирано изложение на историко-художествената концепция на романтизма, получило европейска известност. Той противопоставя древното антично изкуство на новото романтическо изкуство. Известен теоретик на художествения превод, сам превежда съчиненията на Данте, Ф. Петрарка и др., прави блестящи преводи на драмите на У. Шекспир. Литературното творчество на Шлегел е продължител на идеите на класицизма.\r\n1641 г.\r\nУмира Томас Уентуарт Станфорд – английски държавник, граф от 1640 г. Избран е в парламента (1614 г.), един от лидерите на опозицията; след това преминава на страната на краля (1621 г.). Става един от най-близките съветници на Карл I, който му дава огромна власт. Лорд-наместник на Ирландия (от 1632 г). Обвинен е в държавна измяна, арестуван и екзекутиран.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.12", "title": "Денят 12 май в световната история"}
{"url": "http://www.focus-news.net/news/2018/05/12/2520832/mladezhko-obedinenie-v-bsp-shte-provede-chetvartata-si-natsionalna-otchetno-izborna-konferentsiya-na-koyato-shte-izbere-svoi-rakovodni-organi-i-nov-predsedatel.html", "text": "Младежко обединение в БСП ще проведе ІV-та си национална отчетно-изборна конференция в събота и неделя на 12 и 13 май. Това съобщиха от пресцентъра на НС на БСП. На нея младите социалисти ще изберат своя нов лидер и ръководни органи за мандат от две години. \r\nВ надпреварата за председател на Младежко обединение в БСП участват двадесет и трима младежи от цяла България. \r\nОфициални гости на форума ще са лидерът на левицата Корнелия Нинова, която ще поздрави младите хора в 14.30 часа в зала \"Рубин\" на хотел Рамада; народни представители от ПГ „БСП за България”, членове на Националния съвет и Изпълнително бюро на БСП, Калоян Паргов - председател на ГС на БСП – София, председатели на Районни съвети, представители от фондация „Фридрих Еберт”, Национален политически институт „Димитър Благоев” и Институт по социология „Иван Хаджийски”, Национален младежки форум, Национално представителство на студентските съвети.\r\nМладежко обединение в БСП възниква през 2009г. Идеята в основата на учредяването ѝ е да се предостави възможност за обединение на младите хора, които споделят принципите на левите политики в България. Първият председател на Младежко обединение в БСП е Явор Гечев. Вероника Делибалтова бе председател на обединението два поредни мандата след Гечев. \r\nПрез изминалите девет години Младежко обединение в БСП е отстоявало левите политики с редица инициативи и предложения за законопроекти, свързани най-вече с образованието и реализацията на младите хора в България.", "date": "2018.05.12", "title": "Младежко обединение в БСП ще проведе четвъртата си национална отчетно-изборна конференция, на която ще избере свои ръководни органи и нов председател"}
{"url": "http://www.focus-news.net/news/2018/05/12/2520837/zamestnik-predsedatelyat-na-gerb-tsvetan-tsvetanov-shte-uchastva-v-predizborna-sreshta-v-s-malomir.html", "text": "Заместник-председателят на ГЕРБ и председател на ПГ на партията Цветан Цветанов ще се срещне с жителите на село Маломир (община Върбица, област Шумен) на предизборно общоселско събрание, съобщиха от пресцентъра на ПП ГЕРБ. Цветанов ще подкрепи кандидата на ГЕРБ за кмет на село Маломир Деян Чолаков за частичните местни избори, насрочени за 20 май 2018 г. Предизборната среща ще се състои на 12 май (събота) от 10.00 ч. в читалище „Светлина“. В нея ще участват още кметът на Шумен и областен координатор на ГЕРБ Любомир Христов, депутатите от ГЕРБ-Шумен Румен Генов и Димитър Александров, както и областният управител Стефан Желев.", "date": "2018.05.12", "title": "Заместник-председателят на ГЕРБ Цветан Цветанов ще участва в предизборна среща в с. Маломир"}
{"url": "http://www.focus-news.net/news/2018/05/12/2520824/sputnik-dzheyms-matis-pregleda-mezhdukoreyskata-deklaratsiya.html", "text": "Министърът на отбраната на САЩ Джеймс Матис се срещна с външния министър на Южна Корея Кан Кюн-уа, за да прегледа междукорейската декларация от април и да обсъди планираната среща на върха между САЩ и Северна Корея, заявиха от Пентагона, предава Sputnik.\r\n„Министър Кан прегледа декларацията от Пханмунджом и усилията за подобряване на отношенията между Северна и Южна Корея докато се постигне общата цел на ядрено разоръжаване“, заяви говорителката на Пентагона Дана Уайт.\r\n„Министър Матис и министър Кан споделиха надеждата си, че наближаващите разговори между САЩ и Северна Корея ще предложат историческа възможност за достигане до дипломатическа резолюция, която да постигне пълно, прозрачно и необратимо ядрено разоръжаване на Северна Корея“, допълни Уайт. Йонислав Дочев", "date": "2018.05.12", "title": "Sputnik: Джеймс Матис прегледа междукорейската декларация"}
{"url": "http://www.focus-news.net/news/2018/05/12/2520838/denyat-12-may-v-balgarskata-istoriya.html", "text": "На 12 май 1836 г. делегация на българските въстаници пристига в Гургусовац (днес Княжевац), Сърбия, за да потърси помощ от сръбското правителство. През 1873 г. завършва Общото събрание на БРЦК в Букурещ. Заседанията се ръководят от Любен Каравелов. Същият ден в местността Съчма чешме при село Бинкос Стоил войвода е заловен от потеря. По инициатива на Капитан Петко войвода и на братя Петър и Никола Драгулеви във Варна през 1896 г. се създава Одринско емигрантско дружество \"Странджа\". \r\nПрез 1901 г. по предложение на Найчо Цанов започва парламентарна анкета за управлението на либералите от 1899 г.-1900 г. Тя приключва с първия Държавен съд. На тази дата през 1945 г. влиза в сила наредбата-закон за гражданския брак. Първият граждански брак е сключен в София на следващия ден. \r\n2013 г.\r\nВ България се провеждат предсрочни парламентарни избори.\r\n2009 г.\r\nГенералният щаб на Българската армия е преименуван на Щаб на отбраната.\r\nТова е висшият орган на военното управление, чиято цел е да подпомага командващия въоръжените сили на дадена страна. В България исторически Генералният щаб осъществява военното ръководство на Българската армия. \r\n2006 г.\r\nБрюкселският парламент ратифицира Договора за присъединяване на България и Румъния към ЕС със 77 – „ЗА“, 6 – „ПРОТИВ“.\r\nМитнически служители от Дунав мост Русе предотвратяват контрабанда на 90 000 щатски долара и 90 000 евро. Парите са открити при проверка на автобус с турска регистрация, пътуващ от Румъния за Турция. При извършената митническа проверка на превозното средство във въздухопровода на автобуса са открити 8 пакета, увити в кафяво тиксо, в които се е пренасяла валутата. Митничарите са съставили акт по валутния закон. Контрабандата е задържана.\r\n2003 г.\r\nБългарският президент Георги Първанов се среща с посланиците на Дания - Кристиан Фабер-Род, на Швеция - Стен Аск, на Норвегия - Ролф Балцерсен и на Финландия - Таисто Толванен.\r\nСред основните теми в разговорите са процесът на европейската и евроатлантическата интеграция на България и успехите, трудностите и перспективите пред страната ни в изпълнение на тези външно-политически цели.\r\nПо въпросите, свързани с Международния наказателен съд, президентът Първанов потвърждава становището си, че страната ни трябва да се придържа към общата европейска позиция.\r\nОт страна на посланиците е дадена висока оценка на предложената от президента инициатива за изработване на дългосрочна стратегия за приобщаването на Югоизточна Европа в европейските и евро-атлантическите структури.\r\n2001 г.\r\nПрезидентът Петър Стоянов полага първия електронен подпис на български държавен глава.\r\n1982 г.\r\nВ периода 11 - 12 май във Варна се провежда международен симпозиум за промишленото сътрудничество между партньорите от Изтока и Запада.\r\n1972 г.\r\nВ периода 11 - 12 май в София е проведена Европейска селска среща.\r\n1970 г.\r\nВъв Варшава е открита XXIV сесия на СИВ. По време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването £ и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г.\r\n1957 г.\r\nСъздаден е Българският спортен тотализатор. През 1955 г. е направено първото официално писмено предложение от Върховния комитет за физическа култура и спорт /ВКФС/ до Министерство на финансите за създаване на тотализатор. Предложението, обаче е отхвърлено.\r\nВсе пак при изготвянето на държавния бюджет за 1957 г. с 18-то постановление на Министерския съвет се “Разрешава на ВКФС да организира тотализатор”. Организацията се възлага на Управление физкултурни съоръжения и спортни прояви. Това управление отпуска на тотализатора заем от 150 000 лв. за цялостната му подготовка и организация – отпечатване на фишове, материали и всички други необходими разходи. Българският спортен тотализатор започва своята дейност с игра на Спорт ТОТО 1 - 12 редовни срещи и 2 резервни при залог 1 лв. за една колонка, с четири печеливши групи.\r\n1945 г.\r\nВлиза в сила наредбата-закон за гражданския брак. Първият граждански брак е сключен в София на следващия ден.\r\n1921 г.\r\nОбнародван е Закон за трудовата поземлена собственост, който определя 300 декара да е максималния размер на обработваемата земя, притежавана от едно семейство.\r\n1913 г.\r\nС нота до българското правителство сръбският кабинет заявява, че съюзният им договор от 29 февруари 1912 г. вече няма задължителна сила и цяла Македония се обявява за спорна за трите сили - Сърбия, Черна гора и България, зона. Според сключения през 1912 г. договор Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. Македония се разделя на две части: безспорна , която се дава на България, и спорна, чиято съдба ще се реши под арбитража на руския цар. Безспорната зона обхваща територията на изток от линията Крива паланка – с. Гъбовци на Охридското езеро. Докато българската армия се сражава на Тракийския фронт срещу турските войски, Сърбия и Гърция окупират Вардарска и Егейска Македония. Завзета е и по–голямата част от безспорната зона и въпреки предварителните договорености Сърбия отказва да я върне на България. Нещо повече, на 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България. В Югоизточна Македония се съсредоточава 90 000 –на гръцка армия, а в районите на Гевгели, Велес, Куманово и Пирот- 150 000 - на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица — Перелик, а Гърция — южно от тази линия. По този начин страната ни се лишава напълно от новоосвободените земи в Македония. С навлизането на военни сили в началото на май е поставено началото на сръбско-гръцкия геноцид срещу македонските българи. Чети извършват насилия над мирното население, започват да действат военнополеви съдилища и се извършват военни репресии в Скопие, Велес, Битоля, Кукуш и Сяр. В този период гръцката армия опустошава около 160 български селища. На 15 май 1913 г. македонската емиграция връчва меморандум против сръбските и гръцките насилия над македонските българи на посланиците на Великите сили в София. Междувременно на 7, 13 и 14 май руският външен министър С. Д. Сазонов с телеграми съветва Иван Гешов Струга, Крушово, Велес и Кратово да се предадат на Сърбия. Съветите са отхвърлени на 18 май. Въпреки това в края на месец май Сърбия и Гърция настояват в София за общ руски арбитраж, докато България приема арбитраж само за спорната зона. По това време в Солун вече е подписан тайният военно-политически договор от 19 май 1913 г. между Сърбия и Гърци. Той е насочен изцяло насочен против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912–1913 г. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признавали земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължавали да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският договор 1912 г. и Българо-гръцкият договор 1912 г. и се подготвя почвата за избухването на Междусъюзническата война 1913 г. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. А те чакат само повод, за да започнат война с България.\r\n1901 г.\r\nПо предложение на Найчо Цанов започва парламентарна анкета по управлението на либералите от 1899 г.-1900 г. Тя приключва с първия Държавен съд.\r\n1896 г.\r\nПо инициатива на Капитан Петко войвода и на братя Петър и Никола Драгулеви във Варна се създава първото дружество на тракийските бежанци в България- Одринско емигрантско дружество \"Странджа\". От 25 май дружеството издава в. \"Странджа\". На 29 декември \"Странджа\" организира първи митинг във Варна.\r\nЦелите, които то си поставя са да защитава интересите на българите от Одринска Тракия пред българското правителство и пред Великите сили. През следващите години дейността на дружеството се разраства и обхваща и други населени места в страната. През 1900 г. Одринско емигрантско дружество \"Странджа\"се обединява с Върховния македонски комитет, който се преименува във Върховен македоно-одрински комитет (ВМОК).\r\n1876 г.\r\nСлед предателство из засада е убит един от ръководителите на Априлското въстание 1876 г. – Георги Бенковски. След разбиването на въстаниците на връх Еледжик и в Панагюрище Георги Бенковски се отправя с група свои другари към Стара планина с намерение да се прехвърли в Северна България и там да се свърже с останалите революционни окръзи. Бенковски вярва, че те също са въстанали. В случай че те не са се вдигнали на борба, възнамерява да премине в Румъния, да организира нова чета и да се върне отново в България, за да продължи борбата. В Тетевенския балкан, край с. Рибарица, Бенковски и придружаващите го няколко души са предадени от местен овчар на турските власти.\r\n1876 г.\r\nВ местността Съчма чешме, при с. Бинкос, Стоил войвода е заловен от потеря. Заради дръзкия му отказ да върви вързан е обезглавен и турците занасят главата му, набучена на кол, в с. Близнец. Два дни по-рано четата, ръководена от воеводата се бие при с. Нейково, Котленско. Той е ранен, а знаменосецът Стефан Серткостов е убит. Знамето се поема от Стоил войвода. Начело на останалите 4 въстаници той е повторно ранен и спира между селата Близнец и Бинкос, Сливенско.\r\nСтоил е роден в с. Инджекьой (днес Стоил войвода), Сливенско. През 1864-1873 г. е овчар в Добруджа. През 1873 г. се завръща в родното си село и сформира малка хайдушка чета в Батовската гора. Оттам прави набези към Варна и Балчик. Дружината му се увеличава и той се прехвърля в Котленския балкан. Предрешени в турски дрехи, а една част от четниците като роби с вързани на гърба ръце, минават през Котел, без някой да открие измамата, и продължават към Сливенския балкан. През 1875 г. Стоил войвода емигрира в Румъния. Там се свързва с революционната емиграция. Определен е за помощник-апостол на Ил. Драгостинов и войвода на чета във II - Сливенски, революционен окръг по време на Априлското въстание 1876 г. Подпомаган от Кондьо Кавръков, Михаил Гаджалов и др., Стоил войвода изгражда лагер в Стара планина в местността Кушбунар. Там са пренесени оръжие, боеприпаси и храна, а местото трябва да бъде сборен пункт и изходна база на сформираните чети. След избухването на въстанието към четата се присъединява четата на Ил. Драгостинов и Г. Обретенов. Дружината, към която се включват още въстаници наброява вече 72 души. Четниците водят няколко тежки сражения с турските потери, тръгнали по следите им след падналия сняг.\r\n1873 г.\r\nЗавършва Общото събрание на БРЦК в Букурещ. Заседанията се ръководят от Любен Каравелов. Участниците в събранието изслушват отчет на Панайот Хитов за резултатите от обиколката му из емигрантските комитетски центрове. Потвърждава се възприетата линия за най-скорошно вдигане на въстание в българските земи. Решено е да продължат преговорите със сръбското правителство. Някои изследователи отбелязват, че събранието решава да се отмени уставът на БРЦК и да се изпрати във вътрешността на страната чета, която да провери настроенията сред населението. Идеята за изграждане на единен ръководен център възниква след разпускането на Втората българска легия в Белград през 1868 г. и разгрома на четата на Хаджи Димитър и Стефан Караджа през юли същата година . Част от дейците на бившия Таен централен български комитет заедно с привържениците на революционните идеи на Г. С. Раковски полагат основите на групата Млада България. С подкрепата на тази групировка през 1868-1869 г. Васил Левски предприема първите две обиколки в българските земи и изграждането на революционни комитети в тях. През октомври 1869 г. е изграден и самият БРЦК в Букурещ. Поради активното участие на Любен Каравелов в създаването му той е натоварен и с изготвянето на неговата първа програма. Като крайна цел на българското националнореволюционно движение в нея се посочва борбата за извоюване на политическо освобождение на българския народ. При осъществяването на тази задача се разчита единствено на неговите собствени сили. Отхвърля се по най-категоричен начин намесата на външни фактори. Осъдена е остро политиката на съглашателство на българските чорбаджии с османските власти. БРЦК ратува за демократично управление на освободената българска държава. Важно място в програмата заема идеята на Любен Каравелов за установяване на добросъседски отношения с всички балкански народи, особено със сръбския и румънския, и за създаване на \"южнославянска или дунавска федерация\" от българи, сърби и румъни, като всеки от тях запази вътрешното си самоуправление и националния си суверенитет. За модел на тази федерация открито се посочва швейцарският опит. Във връзка с активизирането на националнореволюционната борба през 1870 г., в БРЦК се създават два центъра: външен и вътрешен. Първият е със седалище в Букурещ и има за задача да развива революционна пропаганда и да обедини силите на българската емиграция. За негов ръководител е определен Любен Каравелов. Вторият, наречен още БРЦК в Българско или Привременно правителство, се възглавява от Васил Левски. Той насочва дейността си в българските земи, където Апостола разгръща неуморна дейност за изграждане основите на вътрешната организация.\r\n1836 г.\r\nДелегация на българските въстаници пристига в Гургусовац (дн. Княжевац), Сърбия, за да потърси помощ от сръбското правителство. Участниците в делегацията са арестувани и изпратени в затвор.На тази дата са родени:\r\n1895 г.\r\nРоден е Теодосий Тодоров Анастасов – български писател. Той участва в Първата световна война, а след края на войната учителства. От 1921 г. е в София и учи в Свободния университет. Анастасов е редактор на първия студентски вестник \"Студентска мисъл\". Заедно с Н. Никитов през 1935-1945 г. редактира библиотеките \"Велики българи\", през 1937-1945 г. \"Български царе\" и през 1940 г. \"Художествено историческо четиво\". Анастасов пише разкази на съвременна тема, а произведенията му с исторически сюжет имат очерков характер. Негови съчинения са: \"Малък свят\" (1929 г.), \"Петър Делян\" (1929 г.), \"Бан Янука\" (1934 г.), поредица \"Велики българи\" (1935 г., 1938 г.), \"Дунавски разкази\" (1938 г.), \"Предисторически човек\" (1940 г.), \"В Асиро-Вавилония\" (1940 г.), \"Евреи\" (1941 г.), \"Даме Груев\" (1942 г.), \"Крали Марко\" (1945 г.), \"Пламък в огнището\" (1947 г.), \"Бачо Киро\" (1955 г.), \"Опълченци\" (1960 г.), \"През Балкана\" (1962 г.). Анастасов умира на 22 март 1983 г. в София.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.12", "title": "Денят 12 май в българската история"}
{"url": "http://www.focus-news.net/news/2018/05/12/2520841/tass-amerikanski-iztrebiteli-sa-prehvanali-dva-ruski-strategicheski-bombardirovacha-kray-alyaska.html", "text": "Американски изтребители Ф-22 са осъществили прехващане на два руски стратегически бомбардировача-ракетоносци Ту-95 в небето, западно от крайбрежието на щата Аляска. Това е съобщено от командващия аерокосмическата отбрана на Северна Америка    (NORAD) Андрю Хенеси, предава ТАСС, позовавайки се на американски медии.\r\nСпоред него инцидентът се е случил в петък сутринта местно време (вечерта на петък българско време) в международното въздушно пространство край Аляска. „Два базирани в щатна Ф-22 прехванаха и визуално идентифицираха два руски далекообхватни бомбардировачи Ту-95, летящи в опознавателната зона на ПВО на САЩ около западното крайбрежие на Аляска, северно от Алеутските острови“, съобщава Хенеси. Според него Ф-22 са съпровождали руските самолети докато не напускат опознавателната зона на ПВО, която се разпростира на около 320 км от западното крайбрежие на щата.\r\nХенеси подчерта, че Ту-95 не са нарушили въздушното пространство на САЩ. Виктор Турмаков", "date": "2018.05.12", "title": "ТАСС: Американски изтребители са прехванали два руски стратегически бомбардировача край Аляска"}
{"url": "http://www.focus-news.net/news/2018/05/12/2520839/zapochva-parviyat-detski-shahmaten-turnir-stolichen-debyut.html", "text": "От 13.00 часа в 121 СУ „Георги Измирлиев“, ул. „Георги Измирлиев“ 24, ще се проведе първи детски шахматен турнир „Столичен дебют“, организиран от столичните шахматни клубове. Това съобщиха от пресцентъра на Министерство на образованието и науката. \r\nЦелта на турнира е да популяризира предстоящото Държавно ученическо първенство по шахмат, което ще се проведе от 19 до 22 май в курортния комплекс „Албена“. На турнира ще присъства и министърът на образованието и науката Красимир Вълчев.", "date": "2018.05.12", "title": "Започва първият детски шахматен турнир „Столичен дебют“"}
{"url": "http://www.focus-news.net/news/2018/05/12/2520840/sofiya-nad-3-000-spetsialisti-po-zdravni-grizhi-shte-izlyazat-na-protest-s-iskane-za-dostoyni-zaplati.html", "text": "Над 3 000 специалисти по здравни грижи ще излязат на протест за достойни заплати от 11:00 часа, на площад \"Независимост\" в София. На този ден по традиция се отбелязва Международният ден на сестринството. Това съобщиха от Българската асоциация на професионалистите по здравни грижи (БАПЗГ). \r\nОрганизатор на протеста е БАПЗГ с подкрепата на Федерацията на синдикатите в здравеопазването – КНСБ и Конфедерацията на независимите синдикати в България. В протеста ще се включат специалисти по здравни грижи от цялата страна - медицински сестри, акушерки, фелдшери, медицински и рентгенови лаборанти, рехабилитатори. Подкрепа са заявили съсловни и пациентски организации. На площада ще присъства лично г-н Пол Да Рав - генерален секретар на Европейската федерация на сестринските асоциации  (EFN) .\r\nСпоред протестиращите основните проблеми пред съсловието са недостигът на кадри, липсата на работещи млади специалисти в здравната система, ниските възнаграждения и липсата на диференцирано заплащане, недостатъчните възможности за продължаващо обучение и кариерно развитие и др.\r\nСлед приключването на протеста в 12:00 часа ще бъдат наградени най-добрите професионалисти по здравни грижи за  2017 г. и  победителите в Националния конкурс за есе \"Предизвикателството да работя в България\", организиран от здравния сайт Clinica.bg  и БАПЗГ.", "date": "2018.05.12", "title": "София: Над 3 000 специалисти по здравни грижи ще излязат на протест с искане за достойни заплати"}
{"url": "http://www.focus-news.net/news/2018/05/12/2520843/mezhdunaroden-detski-festival-za-pravoslavni-tsarkovni-pesnopeniya-shte-bade-otkrit-v-sofiya.html", "text": "На 12 май 2018 г. от 10:00 часа ще бъде открит „Международен детски фестивал за православни църковни песнопения“, предаде репортер на Агенция \"Фокус\". Това ще стане в софийския храм „Св. Параскева“ (ул. \"Г. С. Раковски\"), гр. София. \r\nНикола ПЕТКОВ", "date": "2018.05.12", "title": "Международен детски фестивал за православни църковни песнопения ще бъде открит в София"}
{"url": "http://www.focus-news.net/news/2018/05/12/2520842/yambol-vremenno-shte-bade-spryana-ot-rabota-svetofarnata-uredba-na-krastovishteto-do-poshtata-v-kv-avren-zaradi-remontni-deynosti.html", "text": "На 12 май временно ще бъде спряна от работа светофарната уредба на кръстовището до пощата в кв. „Аврен“ в Ямбол поради извършването на ремонтни дейности по ел. мрежата. Това съобщиха от пресцентъра на Общината. Във връзка с провеждането на Национален мото събор „Бакаджик“ 2018г., също в събота на 12 май от 12.00 часа до вечерта всички светофарни уредби в Ямбол ще работят на аварийна жълта мигаща светлина.", "date": "2018.05.12", "title": "Ямбол: Временно ще бъде спряна от работа светофарната уредба на кръстовището до пощата в кв. „Аврен“ заради ремонтни дейности"}
{"url": "http://www.focus-news.net/news/2018/05/12/2520847/regnum-ankara-obyavi-koga-shte-bade-otkrivaneto-na-gazoprovoda-tanap.html", "text": "Турският министър на енергетиката Берат Албайрак съобщи, че на 12 юни ще се състои откриването на Трансанатолийския газопровод   TANAP. На церемонията ще присъства и президентът на страната Реджеп Тайип Ердоган и този на Азербайджан Илхам Алиев, предава  Regnum.\r\nТурският министър нарече стартирането на TANAP „залог за продължаването на активната енергийна политика на Анкара“. Газопроводът започва в Азербайджан, на находище Шах Денис, преминава през Грузия и Турция до границата с Гърция.  Строителството продължи три години.  Виктор Турмаков", "date": "2018.05.12", "title": "Regnum: Анкара обяви кога ще бъде откриването на газопровода TANAP"}
{"url": "http://www.focus-news.net/news/2018/05/12/2520845/gd-granichna-politsiya-intenziven-e-trafikat-na-gkpp-kapitan-andreevo-za-tovarni-avtomobili-na-izhod.html", "text": "На българо-турската граница трафикът е интензивен на граничен контролно-пропускателен пункт „Капитан Андреево“ за товарни автомобили на изход. Това съобщиха от ГД „Гранична полиция“ – МВР. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.12", "title": "ГД „Гранична полиция“: Интензивен е трафикът на ГКПП „Капитан Андреево“ за товарни автомобили на изход"}
{"url": "http://www.focus-news.net/news/2018/05/12/2520844/ria-novosti-v-irak-zapochnaha-parlamentarni-izbori.html", "text": "В Ирак от 7:00 местно време (съвпада с българското часово време) започнаха парламентарни избори. Те са първите след освобождението на страната от „Ислямска държава“. За последен път избори в страната се поведоха преди четири години, предава РИА Новости.\r\nСпоред Висшата независима избирателна комисия на Ирак, право на глас имат 24 милиона жители на страната. В надпреварата участват около 29 избирателни блока, обединяващи около 200 различни политически партии. Около 7000 кандидати се борят за място с 329-местни парламент. \r\nСпоред местните политолози най-голям шанс да формира следващото правителство на страната има един от двата избирателни блока – „Коалицията на победата“ или „Алиансът на завоеванието“. Първият блок се оглавява от министър-председателя Хайдер ал Абади и към него влиза влиятелната шиитска партия „Ислямски призив“, но и влиятелният сунитски политик и бивш министър на отбраната Халед Обейди. \r\nВ „Алианса на завоеванието“ влизат много командири от шиитското опълчение Ал Хашд аш Шааби.  Лидерите и на двата блока си поставят заслугата, че са победили „Ислямска държава“ в страната. Виктор Турмаков", "date": "2018.05.12", "title": "РИА Новости: В Ирак започнаха парламентарни избори"}
{"url": "http://www.focus-news.net/news/2018/05/12/2520850/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-dimitar-na-sofiyskiya-kvartal-pancharevo.html", "text": "На 13 май (неделя) от 09:30 часа ще бъде отслужена Архиерейска света Литургия в храм „Св. Димитър“, кв. Панчарево, предаде репортер на Агенция \"Фокус\". С благословението на  Негово светейшество Българския патриарх и Софийски митрополит Неофит, Литургията ще оглави Негово Преосвещенство Белоградчишки епископ Поликарп, викарий на Софийския митрополит. \r\nНикола ПЕТКОВ", "date": "2018.05.12", "title": "Негово преосвещенство Белоградчишкият епископ Поликарп ще оглави архиерейска света Литургия в храм \"Св. Димитър\" на софийския квартал Панчарево"}
{"url": "http://www.focus-news.net/news/2018/05/12/2520851/varna-zatvoreno-e-platnoto-na-avtomagistrala-cherno-more-posoka-burgas-ot-km-2329-do-km-3238.html", "text": "Затворено е платното посока Бургас от км 2+329 до км 3+238  на АМ „Черно море“, предаде репортер на Радио „Фокус“ – Варна. По данни на Агенция „Пътна инфраструктура“ движението се осъществява при пълно затваряне на платното и пренасочване на движението в платното посока Варна поради ремонт на виадукт „Звездица”.\r\nПътните настилки в областта са сухи, времето е ясно. Временни увеличения на облачността са възможни в следобедните часове. Очакваната максимална температура за Варна е около 20° градуса. Почти без валежи.\r\nПо път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по  обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМилена СТОЕВА", "date": "2018.05.12", "title": "Варна: Затворено е платното на автомагистрала „Черно море“ посока Бургас от км 2+329 до км 3+238"}
{"url": "http://www.focus-news.net/news/2018/05/12/2520848/sofiya-v-grada-shte-se-provede-initsiativa-badi-spasitel-za-edin-den.html", "text": "Столична община, Дирекция „Аварийна помощ и превенция“, с директор Красимир Димитров организира инициатива „Бъди спасител за един ден“, която цели обучение за реакция при природни бедствия. Това съобщиха от пресцентъра на Столична община. Събитието ще се проведе на 12 май, събота, с начален час 10.00 на площад „Знаме на мира“ в кв. „Павлово“, район „Витоша“.", "date": "2018.05.12", "title": "София: В града ще се проведе инициатива „Бъди спасител за един ден“"}
{"url": "http://www.focus-news.net/news/2018/05/12/2520849/plovdiv-intenziven-e-trafikat-po-uchastaka-na-am-trakiya-v-oblastta-patnite-nastilki-sa-chastichno-mokri.html", "text": "Интензивен е трафикът по участъка на АМ „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътя Пловдив-Асеновград-Смолян. Пътните настилки на територията на областта са частично мокри, в планинските райони – мокри и хлъзгави, но нормално проходими. Заради валежите от дъжд е завишена опасността от образуването на свлачища и срутища по направленията Асеновград-Смолян, Кричим-Девин и Юговско ханче-Югово-Лъки-Здравец. Водачите трябва да шофират с повишено внимание и съобразена скорост по посочените пътни участъци.\r\nВременно движението по АМ „Тракия“ от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание поради извършване на краткотрайни ремонтни дейности. Срокът на ремонта е до 30 юни. Движението на МПС над 12 тона и в двете посоки по магистралата, в участъка от км 133 до км 156, е ограничено поради ремонтни дейности на настилката по платното в посока Пловдив-Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно.  До 14 май преминаването по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Остава забранено движението за моторни превозни средства над 12 тона по пътя Поповица-Болярци, като причината е намален габарит на пътното платно на мост. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nТрафикът на територията на град Пловдив се извършва с нормална интензивност и без затруднения. Не се отчита струпване на автомобили по главните булеварди и по входно-изходните артерии. Пътищата са частично мокри, но нормално проходими.\r\nТони МИХАЙЛОВ", "date": "2018.05.12", "title": "Пловдив: Интензивен е трафикът по участъка на АМ „Тракия“ в областта, пътните настилки са частично мокри"}
{"url": "http://www.focus-news.net/news/2018/05/12/2520854/sofiya-organizirat-zona-samo-za-izkustvo-po-proekta-evropa-prez-mladite-v-izkustvoto.html", "text": "На 12 май (събота) улица „Цар Самуил” в отсечката между ул. „Денкоглу” и ул. „Солунска” отново ще стане зона само за изкуство по проекта „Европа през младите в изкуството”. Официалното откриване е от 16.30 часа на сцена на открито на ул. \"Цар Самуил\". Това съобщиха от пресцентъра на Столична община.\r\nТози път темата е „Ударни инструменти” в памет и по повод 90 години от рождението на проф. Добри Палиев, който също е живял близо до тази улица.\r\nГалериите „Париж”, „Астри”, „Контраст”, „Интро” и други в това пространство ще приемат гости през целия ден. На улицата ще рисуват и ще показват свои картини по темата ученици от Националното училище за изящни изкуства „Илия Петров“ в София. Входът е свободен през целия ден и всички са добре дошли.\r\nА след 16.00 часа на изградена сцена на открито ще звучи музика с акцент ударни инструменти в изпълнение на скулптора и музикант Мартиан Табаков и перкусиониста Бранко Вълчев, два състава на Националното музикално училище „Любомир Пипков” – „Тупан” и „Палиев'сСпаркълс” с преподаватели Мария и Искра Палиеви, състав от студенти на композитора Асен Аврамов, ученик на проф. Палиев, както и на барабаниста Александър Даниел заедно с известния тромпетист Росен Захариев – Роко.\r\nПроект „Европа през младите в изкуството” се изпълнява от Фондация „Въпреки” с финансовата подкрепа на Програма „Европа” `2018 на Столична община, в партньорство с Район \"Триадица\", НУИИ „Илия Петров”, НМА „Проф. Панчо Владигеров”.", "date": "2018.05.12", "title": "София: Организират зона само за изкуство по проекта „Европа през младите в изкуството”"}
{"url": "http://www.focus-news.net/news/2018/05/12/2520852/otdel-patna-politsiya-pri-glavnata-direktsiya-natsionalna-politsiya-e-partnyor-v-konkursa-nay-dobar-mlad-shofyor-v-balgariya.html", "text": "Отдел „Пътна полиция“ при Главната дирекция „Национална полиция“ е партньор в конкурса „Най-добър млад шофьор в България“. Това съобщиха от пресцентъра на МВР. Той се организира за първи път у нас по инициатива на FIA и Съюза на българските автомобилисти, съвместно с представители на държавата, неправителствения сектор и бизнеса. \r\nУменията на младите водачи ще бъдат изпитани на 12 май на писта „Дракон“ в пловдивското село Калояново. Стартът на състезанието ще бъде даден от 10.00 часа, а награждаването е предвидено за 15 часа. По регламент в него участват млади водачи на възраст от 18 до 26 години, които нямат наложени наказания по Закона за движение по пътищата. То се провежда в два кръга. Първият вече приключи, в него всеки, изявил желание за участие, трябваше да реши тест с въпроси от ЗДвП. Той беше успешно преминат от 30 кандидати, които на 12 май ще мерят сили във финалната надпревара и трябва да демонстрират уменията си на пътя, оказване на долекарска помощ и технически познания за автомобила. Най-добре представилият се ще бъде обявен за Най-добър млад шофьор на България и получи като награда една година безплатно шофиране на чисто нов автомобил. \r\nПодобно състезание тази година ще се проведе в Словения, Чехия и Словакия, а за пръв път инициативата е била проведена миналата година в Словения.", "date": "2018.05.12", "title": "Отдел „Пътна полиция“ при Главната дирекция „Национална полиция“ е партньор в конкурса „Най-добър млад шофьор в България“"}
{"url": "http://www.focus-news.net/news/2018/05/12/2520858/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Нормално натоварен е трафикът по автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътните настилки са сухи. Нормално се извършва движението и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър по пътя Бобов дол – Жедна се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. Движението по път III-296 Генерал Тошево – Конаре в участъка от км 0+000 до км 21+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци в срок до 12 май.\r\nКристина МИТКОВА", "date": "2018.05.12", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/05/12/2520855/sport-dani-alves-shte-propusne-svetovnoto-parvenstvo-po-futbol-zaradi-travma.html", "text": "Защитникът на националния отбор на Бразилия по футбол Дани Алвес ще пропусне заради травма на коляното Световното първенство в Русия.\r\nБразилецът от Пари Сен Жармен получи травма на предната кръстообразна връзка на коляното, изискваща операция, на 8 май по време на финалния мач от купата на Франция. Виктор Турмаков", "date": "2018.05.12", "title": "Спорт: Дани Алвес ще пропусне световното първенство по футбол заради травма"}
{"url": "http://www.focus-news.net/news/2018/05/12/2520853/standard-makedoniya-spored-chedomir-yovanovich-sarbiya-iska-severnata-chast-na-kosovo-v-zamyana-na-priznavaneto-na-ostanalata-chast-ot-stranata.html", "text": "Лидерът на Либералната партия на Сърбия Чедомир Йованович заяви, че Белград се надява да присъедини северната част на Косово в замяна на признаването на независимостта на  другата част от страната, предава македонското електронно издание  „Стандард“.\r\nЙованович направи този коментар по време на дебат в Прищина. Там той заяви, че Сърбия, макар и да не показва публично, се надява да вземе северната част на Косово в замяна на признаването на държавата.\r\nЛидерът на ЛДП добави, че подкрепя диалога между Косово и Сърбия, но не вярва на споразуменията, постигнати в този диалог от определени лица. Виктор Турмаков", "date": "2018.05.12", "title": "„Стандард“ (Македония): Според Чедомир Йованович Сърбия иска северната част на Косово в замяна на признаването на останалата част от страната"}
{"url": "http://www.focus-news.net/news/2018/05/12/2520856/sofiya-vavezhda-se-vremenna-organizatsiya-na-dvizhenieto-za-provezhdane-na-praznik-v-s-dobroslavtsi.html", "text": "Въвежда се временна организация на движението за провеждане на празник в с. Доброславци, съобщиха от пресцентъра на Столична община. От 16.00 до 21.30 часа на 12 май частично се променя маршрутът на автобус по линия №28, както следва: от сп. „Площад „Мегдана“, по ул. „Стадиона“ и по пътя за с. Мрамор до с. Мрамор, двупосочно. От 16.00 до 21.30 часа СДВР осигурява охрана и постове за контрол и регулиране на движението в района на пл. „Мегдана“ в с. Доброславци.", "date": "2018.05.12", "title": "София: Въвежда се временна организация на движението за провеждане на празник в с. Доброславци"}
{"url": "http://www.focus-news.net/news/2018/05/12/2520846/dva-helikoptera-sa-izleteli-tazi-sutrin-za-da-tarsyat-alpinista-boyan-petrov.html", "text": "Тази сутрин два непалски хеликоптера са излетели над района около връх Шиша Пангма в търсене на Боян Петров, съобщава БНР, позовавайки се на информация от екипа на алпиниста. \r\n100 китайски спасители пък са ангажирани със спасителната операция по земя. Част от тях днес са потеглили към втория височинен лагер, където има надежда да се намира българинът. Отделно, няколко шерпи, които вчера останаха да нощуват в лагер едно, както и алпинистите от различни държави, намиращи се в района на експедиция, също продължават търсенето на Боян Петров. Той е в неизвестност от 3 май, а издирването му продължава вече пети ден и досега беше затруднявано от лошото време.", "date": "2018.05.12", "title": "Два хеликоптера са излетели тази сутрин, за да търсят алпиниста Боян Петров"}
{"url": "http://www.focus-news.net/news/2018/05/12/2520859/normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nКристина МИТКОВА", "date": "2018.05.12", "title": "Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/05/12/2520863/predsedatelyat-na-pg-na-gerb-tsvetan-tsvetanov-se-sreshtna-s-zhiteli-na-selo-podayva.html", "text": "Заместник-председателят на ГЕРБ и председател на ПГ на партията Цветан Цветанов се срещна с жители на село Подайва (община Исперих, област Разград). Това съобщиха от пресцентъра на ПП ГЕРБ. На срещата присъстваха и народният представител от ГЕРБ - Разград Десислава Атанасова и кметът на Разград и областен координатор на партията д-р Валентин Василев.\r\nВ рамките на посещението си в с. Подайва Цветан Цветанов обсъди с жителите на селото различни теми от региона. Сред тях бе и предстоящият ремонт на джамията. Цветанов се ангажира ПГ на ГЕРБ да направи дарение в размер на 10 000 лв.\r\nПо време на срещата бяха обсъдени още инфраструктурните проекти в община Исперих и необходимостта от решения по казуса с ремонтните дейности в общината.", "date": "2018.05.12", "title": "Председателят на ПГ на ГЕРБ Цветан Цветанов се срещна с жители на село Подайва"}
{"url": "http://www.focus-news.net/news/2018/05/12/2520860/pss-loshi-shte-badat-usloviyata-za-turizam-v-planinite-v-sledobednite-chasove-zaradi-ochakvani-valezhi.html", "text": "Преди обед условията за туризъм в планините ще бъдат сравнително добри на повечето места, но около следобед ще се влошат. Това съобщиха за Агенция „Фокус“ от Планинската спасителна служба (ПСС) към БЧК.  Метеорологичната обстановка предвижда около и следобед във високите части на планините да има валежи, придружени с гръмотевици. Температурите навсякъде са положителни, с изключение на връх Мусала, където условията са зимни. \r\nОт ПСС съветват туристите да бъдат внимателни, да тръгват в планината само с необходимата екипировка и внимателно да подбират маршрутите си. \r\nНяма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2018.05.12", "title": "ПСС: Лоши ще бъдат условията за туризъм в планините в следобедните часове заради очаквани валежи"}
{"url": "http://www.focus-news.net/news/2018/05/12/2520866/ria-novosti-priklyuchi-izvezhdaneto-na-vaorazhenite-antipravitelstveni-chasti-ot-yuzhnite-kvartali-na-damask.html", "text": "Приключи извеждането на въоръжените антиправителствени формирования от южните части на Дамаск, включително и от \"Мехайям ел Ярмук\", предава РИА Новости.\r\nИзвеждането на бойците и членовете на техните семейства се провежда в рамките на постигнатите договорености с руския Център за примирие на враждуващите страни. Съвместната операция заедно със законното правителство на Сирия продължи осем дни, през които са изведени повече от 3200 бойци и повече от 5000 членове на техните семейства. \r\nНеголяма част от южните квартали на Дамаск остава под командването на „Ислямска държава“. Въоръжените сили на Сирия водят специална операция по ликвидирането им. Виктор Турмаков", "date": "2018.05.12", "title": "РИА Новости: Приключи извеждането на въоръжените антиправителствени части от южните квартали на Дамаск"}
{"url": "http://www.focus-news.net/news/2018/05/12/2520864/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. С нормална интензивност се извършва движението по главен път Е-79 и автомагистрала „Струма“. Пътните настилки в областта са сухи и нормално проходими. Проходът Предел е отворен за преминаването на всички видове моторни превозни средства. През изминалото денонощие няма регистрирани тежки пътни инциденти.\r\nКристина МИТКОВА", "date": "2018.05.12", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/05/12/2520861/ukrinform-petro-poroshenko-pokani-balgarskiya-ministar-predsedatel-v-ukrayna.html", "text": "Украинският президент Петро Порошенко проведе среща с българския министър-председател Бойко Борисов, за да обсъдят двустранните отношения и го е поканил да посети Украйна, предава Укринформ.\r\n„Като част от посещението си в Германия украинският президент Петро Порошенко се срещна с българския министър-председател Бойко Борисов. Двамата обсъдиха двустранните въпроси. Държавният глава на Украйна покани българския министър-председател да посети Украйна“, пише в официално заявление на украинското президентство.\r\nДвете страни са се договорили да започнат подготовката за среща на високо равнище ЕС-Украйна.  Виктор Турмаков", "date": "2018.05.12", "title": "Укринформ: Петро Порошенко покани българския министър-председател в Украйна"}
{"url": "http://www.focus-news.net/news/2018/05/12/2520867/blagoevgrad-v-grada-shte-se-provede-xv-iyat-retro-parad.html", "text": "Община Благоевград е домакин на XV Ретро парад. Това съобщиха от пресцентъра на Община Благоевград. Инициативата ще се проведе днес и утре, като любителите на ретро автомобилите ще могат да се насладят на изложението на площад „Македония“. Началото на програмата ще бъде поставено в 10.30 часа, когато жители и гости на Благоевград ще имат възможността да разгледат отблизо уникални ретро автомобили и мотоциклети от цялата страна. По време на парада ще бъдат показани десетки моторни превозни средства, символ на класа, носеща духа на времето, в което са произведени, но запазени, реставрирани и по-атрактивни.\r\nРетро парадът е организиран от автомобилен и мотоциклетен ретро клуб „Пирин“, с подкрепата на Община Благоевград. Ретро парадът се провежда за поредна година в областния център, като Община Благоевград превърна изложението в традиция за града.", "date": "2018.05.12", "title": "Благоевград: В града ще се проведе XV-ият Ретро парад"}
{"url": "http://www.focus-news.net/news/2018/05/12/2520869/burgas-v-mestnostta-voditsite-shte-se-provede-15-oto-yubileyno-izdanie-na-festivala-na-zelenikata.html", "text": "Ще се проведе 15-ото юбилейно издание на Фестивала на зелениката, съобщиха от пресцентъра на ДПП \"Странджа\". Откриването ще бъде днес от 11.00 часа в местността Водиците до град Малко Търново. Фестивалът се провежда в рамките на два дни. Инициативите ще продължат и утре (13 май).", "date": "2018.05.12", "title": "Бургас: В местността Водиците ще се проведе 15-ото юбилейно издание на Фестивала на зелениката"}
{"url": "http://www.focus-news.net/news/2018/05/12/2520857/aleksey-pushkov-ruski-senator-sled-iran-kim-chen-un-nyama-da-povyarva-na-sasht.html", "text": "Според влиятелния руски сенатор Алексей Пушков Пхенян не маже да вярва в обещанията на Вашингтон след ситуацията с Иран и няма да се откаже от ядрено оръжие, предава Regnum.\r\nКоментирайки заявлението на държавния секретар на САЩ Майк Помпео за това, че Вашингтон е готов да помогне икономически на Пхенян, но че са му нужни гаранции за пълното ядрено разоръжаване, Пушков написа на профила си в социалната мрежа „Туитър“, че „както показва излизането на САЩ от споразумението с Иран, гаранциите и задълженията на САЩ са ефимерно понятие, а отказът от ядрено оръжие ще стане постоянен за Северна Корея“.\r\n„Трудно е да се допусне, че лидерът на Северна Корея Ким Чен-ун ще замени истинското ядрено оръжие за пусти обещания“, смята сенаторът. Виктор Турмаков", "date": "2018.05.12", "title": "Алексей Пушков, руски сенатор: След Иран Ким Чен-ун няма да повярва на САЩ"}
{"url": "http://www.focus-news.net/news/2018/05/12/2520871/prof-valeriya-fol-nad-40-ucheni-shte-vzemat-uchastie-v-natsionalnata-konferentsiya-cheteniya-po-trakologiya.html", "text": "В научна конференция, организирана от Института за балканистика с Център по тракология „Проф. Александър Фол“ към БАН, ще вземат участие повече от 40 учени от различни институти и университети на България. Четенията ще продължат два дни. Това каза в интервю за Агенция „Фокус“ проф. Валерия Фол - ръководител на Института за научни изследвания в областта на организацията, управлението и защитата на културно-историческото наследство. „Докладите от конференцията, както и статии, специално подготвени за годишнината от други колеги, ще бъдат публикувани в специален том. Докладите разглеждат различни периоди и аспекти от историята на траките – Тракия Понтика, тракийската диаспора, микенска Тракия, мегалитни паметници и скални светилища, образа на Тракия в античната религиозна комуникация, тракийски сакрални пространства в района на Пангей, топонимия, антропонимия и т.н. Специални доклади са подготвени за ролята на Александър Фол за създаването на Националния исторически музей и на Националната гимназия за древни езици и култури, както и за родителите му – видните интелектуалци Николай Фол и Вера Бояджиева-Фол, формирали го като личност“, посочи Валерия Фол. \r\nПо думите ѝ сред най-важните теми, върху които работи проф. Александър Фол, са тракийско изворознанието, политическата и демографската история, както и религията. \r\n„Неговите достижения и хипотези и днес изненадват със своята далновидност. Важно е да се напомни, че проф. Александър Фол е историкът, благодарение на който бе осъзнато, че историята на българските земи преди основаването на Аспарухова България е не по-малко важна за формиране на българското самосъзнание, отколкото другите периоди на българската история“, подчерта проф. Валерия Фол.\r\n Тя допълни, че със създаването на Института по тракология към БАН се поставя началото на цялостно изследване и осмисляне на праисторическото и тракийското културно наследство. „Той пръв заговори за значението на културно-историческото наследство за развитието на туризма, който сега наричаме културен, и за икономиката на страната. Благодарение на активността и научните контакти на проф. Фол в края на 70-те и през 80-те години на миналия век бяха организирани международни археологически изследвания в България. Много добре осъзнавайки значението на праисторическите култури за цивилизационното развитие, не само на Европейския югоизток, а и на цяла Европа, проф. Фол направи всичко възможно българските праисторици да работят с най-добрите учени от ФРГ, Франция, Холандия и Япония в съвместни археологически мисии. Така освен блестящи научни резултати бяха формирани и сегашните български специалисти“, коментира още проф. Валерия Фол. \r\nМариела РУСЕВА", "date": "2018.05.12", "title": "Проф. Валерия Фол: Над 40 учени ще вземат участие в националната конференция „Четения по тракология“"}
{"url": "http://www.focus-news.net/news/2018/05/12/2520873/zam-predsedatelyat-na-gerb-tsvetan-tsvetanov-izklyuchitelno-vazhno-e-napravenoto-po-arena-shumen-koyato-e-parvata-investitsiya-v-grada-ot-takav-mashtab.html", "text": "Изключително важно е направеното по \"Арена Шумен\", която е първата в Шумен инвестиция от такъв мащаб. Това каза председателят на ПГ на ГЕРБ и заместник-председател на партията Цветан Цветанов, който посети новата спортна зала „Арена Шумен“ и се запозна с хода на довършителните работи по спортното съоръжение, предаде репортер на Радио Фокус - Шумен. Цветанов разгледа основните помещения, както и района на зелената площ. Той изрази задоволство от направеното с инвестицията от 8.5 млн. лв. \"Тези пустеещи казарми ще станат перлата на Шумен с възможност за всички да наблюдават спортни и културни мероприятия. Осигурен е достъп за хора с увреждания. Тук в момента се насочват и инвестиции за частни хотели\", заяви Цветанов. По думите му по време на строителството изпълнителите на проекта са помислили за всичко и това си личи от допълнителните кръгови движения и приспособленията, осигуряващи достъп до залата и на инвалиди. \r\nЦветан Цветанов беше придружаван от депутатите Румен Генов, Димитър Александров, областния управител на Шумен проф. Стефан Желев, кмета на Шумен Любомир Христов, което на Никола Козлево Ешреф Реджеб. \"Градим и в същото време запазваме и историята\", каза Любомир Христов. Той посочи, че ще бъде обновен паметника на Пети полк в района на \"Арена Шумен\". Ще бъде поставена паметна плоча и зенитно оръдие.\r\nИвелина ИВАНОВА", "date": "2018.05.12", "title": "Зам.-председателят на ГЕРБ Цветан Цветанов: Изключително важно е направеното по \"Арена Шумен\", която е първата инвестиция в града от такъв мащаб"}
{"url": "http://www.focus-news.net/news/2018/05/12/2520872/lokalno-makedoniya-aleksandar-vuchich-potvardi-che-shte-prisastva-na-sreshtata-es-zapadni-balkani-v-sofiya.html", "text": "Сръбският президент Александър Вучич официално потвърди, че ще участва на срещата на високо равнище ЕС-Западните Балкани на 17 май в София, предава македонската медия  „Локално“.\r\nСръбският президент е провел телефонен разговор с българския министър-председател Бойко Борисов. Темата за дълъг и смислен разговор между двамата политици е европейската интеграция на Сърбия в навечерието на срещата в София.\r\nВучич заяви, че Сърбия ще продължи да допринася за стабилизиране на Западните Балкани, особено по линия Белград-Прищина, за да намали напрежението след последните събития в Северно Косово. Виктор Турмаков", "date": "2018.05.12", "title": "„Локално“ (Македония): Александър Вучич потвърди, че ще присъства на срещата ЕС-Западни Балкани в София"}
{"url": "http://www.focus-news.net/news/2018/05/12/2520870/branshovite-sdruzheniya-v-sektor-avtomobilni-prevozi-i-tovari-poluchavat-palnata-podkrepa-na-pravitelstvoto-po-otnoshenie-na-zakonodatelnite-promeni-po-paket-mobilnost-na-ek.html", "text": "Браншовите сдружения в сектор „Автомобилни превози и товари“ получават пълната подкрепа на правителството по отношение на законодателните промени по Пакет \"Мобилност\" на ЕК. Това се посочва в позиция на браншовите сдружения в сектор „Автомобилни превози и товари“, съобщиха от пресцентъра на Съюза на международните превозвачи. В изявлението се посочва още:\r\n\"От сдруженията в областта на автомобилните превози на товари, заявяваме ясно и категорично, че към момента получаваме безусловната подкрепа на министър-председателя на Република България г-н Бойко Борисов, министъра на транспорта, информационните технологии и съобщенията г-н Ивайло Московски и на цялото правителство, по отношение на нашите искания, свързани с готвените законодателни промени по Пакет \"Мобилност\" на Европейската комисия. \r\nПодобна категорична подкрепа от страна на кабинета, Народното събрание и българските евродепутати е без прецедент до момента. \r\nСлед срещата ни с премиера Бойко Борисов сме напълно убедени, че изпълнителната власт в нашата страна ще съдейства чрез всички възможни инструменти в защита на българските превозвачи. \r\nУверени сме, че всички заедно ще постигнем желаните резултати за защита на националните интереси и изграждането на едно устойчиво и стабилно бъдеще на един от най-големите сектори в българската икономика.\r\nОще веднъж, призоваваме по ясен и категоричен начин всички български политици и общественици да не използват тази тема за политически битки и пререкания, а да отстояват заедно и обединени позиция на подкрепа и несъгласие с предлаганите рестриктивни предложения за промени в европейското законодателство, засягащи автомобилните превози на товари. \r\nНасроченият протест на всички български превозвачи, който ще се проведе по време на срещата на Върха в София, не е насочен срещу изпълнителната власт в България, а срещу предложенията на част от държавите в Европейския съюз, които ще доведат до унищожаването на българския транспортен бизнес. По време на протеста категорично няма да толерираме политически провокации\".", "date": "2018.05.12", "title": "Браншовите сдружения в сектор „Автомобилни превози и товари“ получават пълната подкрепа на правителството по отношение на законодателните промени по Пакет \"Мобилност\" на ЕК"}
{"url": "http://www.focus-news.net/news/2018/05/12/2520876/plovdiv-tretiyat-turisticheski-pohod-asenovgradski-varhove-i-pateki-shte-se-provede-v-asenovgrad-prez-yuni.html", "text": "Трети пореден поход „Асеновградски върхове и пътеки“ ще се проведе в Асеновград през юни. Това каза за Радио „Фокус“ – Пловдив Благовест Динков от сдружение „Устремени“, което организира събитието съвместно с ОП „Туризъм“ - Асеновград. Той уточни, че вече традиционният за Асеновград поход ще се състои на 9 и 10 юни. „Туристическият поход стартира в 08.30 часа на 9 юни, като началната му точка е паметника на цар Иван Асен II в центъра на Асеновград. Походът преминава през най-живописните пътеки в общината, а крайната му точка е поляната пред хижа „Марциганица“. За съжаление, хижата не работи и затова ще се спи на палатки и със спални чували. Осигурен е микробус, който ще извози бивашките съоръжения на всички, които желаят да пренощуват там и да се включат във втория ден на похода“, обясни Благовест Динков. По думите му на 10 юни маршрутът за прибиране в Асеновград преминава през връх Червената скала и връх Анкина скала. „Това са много живописни върхове, предлагащи 360-градусова гледка. След това ще се слезе към село Бачково и ще се продължи към Асеновград. Туристите ще преминат през така наречения „римски път“, който беше почистен от нас преди около 3 години“, каза още Динков. Той предупреди желаещите да участват, че 90% от маршрута е безводен, като трябва туристите да си носят поне 3 литра вода, за да са сигурни, че няма да се обезводнят.\r\n„Преходът в едната посока е около 7 - 8 часа. Това е поход, който се води малко по-дълъг, а най-дългите са до 14 часа. Първото важно нещо, за да се тръгне на поход, е желанието и любовта към планината и природата. Второто важно нещо са най-удобните обувки, както и раница с най-важните неща – вода, храна, дреха. В никакъв случай сред природата туристите не трябва да се движат сами. Придвижването трябва да става задължително и само по маркирани пътеки, за да не се изгубят“, посочи Благовест Динков. Той добави, че към момента повече от 60 души са записани за участие в третия по ред поход „Асеновградски върхове и пътеки“. Сред тях има туристи от Пловдив, Катуница, Пазарджик, Асеновград, Варна и Русе. „Туристите са наистина много. Тъй като походът се провежда за трета поредна година, много от тях са си дали сметка, че това е прекрасен поход, който трябва да се извърви. Очакваме да дойдат подготвени туристи, които да видят красотите на Община Асеновград“, каза още Динков.\r\nТони МИХАЙЛОВ", "date": "2018.05.12", "title": "Пловдив: Третият туристически поход „Асеновградски върхове и пътеки“ ще се проведе в Асеновград през юни"}
{"url": "http://www.focus-news.net/news/2018/05/12/2520862/ministar-nikolay-nankov-blizo-18-mln-lv-se-investirat-za-podobryavane-na-patnata-bezopasnost-v-oblast-pleven.html", "text": "Близо 18 млн. лв. се инвестират в подобряване на пътната безопасност в област Плевен през 2017 г. и 2018 г. Това става ясно от писмени отговори на министъра на регионалното развитие и благоустройството Николай Нанков в парламентарния контрол, съобщиха от пресцентъра на Министерство на регионалното развитие и благоустройството. С 14.6 млн. лв. от управляваната от министерството Оперативна програма „Региони в растеж“ 2014 - 2020 г. се рехабилитират 11.8 км от пътя Плевен – Ловеч и още близо 9.5 км от пътя Червен бряг – Чомаковци, се посочва в отговорите на министъра.\r\nПрез миналата година с над 17 000 лв. от държавния бюджет са извършени частични ремонти по третокласния път Искър – Староселци – Ставерци. До края на месец юни за отстраняване на повреди по настилката на пътя, както и в участък от село Староселци до път ІІІ-137 ще бъдат инвестирани още близо 23 хил. лв.\r\nВ отговора на министър Нанков се посочва още, че за извършване на проучвателно-проектантски работи на свлачище при село Козар Белене на първокласния път Бяла – Ботевград Агенция „Пътна инфраструктура“ е инвестирала 18.5 хил. лв. Предстои проект да бъде разгледан от Експертния технико-икономически съвет на АПИ, след което ще бъде обявена обществена поръчка за избор на строително-монтажни работи за укрепване на свлачището. Индикативно необходимите за това 3 млн. лв. са осигурени в бюджета на агенцията за 2018 г.\r\nДо края на месец юли се предвижда да бъде подновена маркировката дългия почти 43 км третокласен път Ясен – Катунец, става ясно от друг отговор на министър Николай Нанков. 30.2 км от трасето се намират на територията на област Плевен, а 12.5 км от него са в област Ловеч.", "date": "2018.05.12", "title": "Министър Николай Нанков: Близо 18 млн. лв. се инвестират за подобряване на пътната безопасност в област Плевен"}
{"url": "http://www.focus-news.net/news/2018/05/12/2520875/blagoevgrad-ansambal-pirin-i-big-bend-shte-predstavyat-balgariya-na-izlozhenie-v-zagreb.html", "text": "Ансамбъл „Пирин“ и Биг Бенд ще представят Благоевград на изложение в столицата на Република Хърватска. Това съобщиха от пресцентъра на Община Благоевград. Събитието е част от програмата на посолството на Република България в Загреб, свързана с Българското председателство на Съвета на ЕС. То е организирано съвместно с представителствата на Европейската комисия и Европейския парламент в Република Хърватия. „Ден на България в Загреб“ е името на мероприятието, което има за цел да популяризира страната ни. Официалното начало ще бъде поставено от посланик Таня Димитрова, ръководителя на представителството на Европейската комисия в Загреб Бранко Баричевич и ръководителя на представителството на Европейския парламент в Загреб Виолета Станичич. Сред гостите на събитието ще бъдат кметът на Община Благоевград д-р Атанас Камбитов и кметовете на Първомай и Садово. Освен със своите емблеми на Благоевград в музикален и танцов аспект, Община Благоевград ще разположи свой щанд в сърцето на Загреб. На него с материали ще бъде представен града и неговите забележителности във всички аспекти. С музикално-танцова програма ще бъде отправен поздрав към присъстващите. Участие в него ще вземат Ансамбъл „Пирин“, Биг Бенд - Благоевград, Детски хърватски хор и хърватската изпълнителка Петра Антулич.", "date": "2018.05.12", "title": "Благоевград: Ансамбъл „Пирин“ и Биг Бенд ще представят България на изложение в Загреб"}
{"url": "http://www.focus-news.net/news/2018/05/12/2520877/ria-novosti-irakskite-sili-na-reda-sa-predotvratili-teroristichen-akt-na-izbiratelna-sektsiya.html", "text": "Силите на реда в иракската провинция Дияла са успели да ликвидират двама терористи-камикадзета, които са планирали да атакуват избирателна секция на днешните парламентарни избори в страната, предава РИА Новости.\r\nСпоред началника на комитета по сигурност на местното законодателно събрание планиралите терористичния акт радикали са били въоръжени с автомати и са били снабдени с пояси с експлозиви. Терористите са били ликвидирани часове преди началото на изборния ден на няколко километра от село в провинция Дияла. \r\nДнес в Ирак се провеждат парламентарни избори – първите , откакто страната прогони терористите от „Ислямска държава“ от своя територия. Виктор Турмаков", "date": "2018.05.12", "title": "РИА Новости: Иракските сили на реда са предотвратили терористичен акт на избирателна секция"}
{"url": "http://www.focus-news.net/news/2018/05/12/2520878/nimh-v-sledobednite-chasove-shte-ima-kratkotrayni-povisheniya-na-rechnite-niva-v-zapadnobelomorskiya-baseyn-zaradi-ochakvani-valezhi.html", "text": "Днес вследствие на валежи в следобедните и вечерни часове ще има краткотрайни повишения на речните нива в Западнобеломорския басейн. Това сочи справка на сайта на Националният институт по метеорология и хидрология. На 13 май отново в резултат на валежи, повишения на речните нива ще има в целия басейн, като по-значителни ще бъдат в следобедните и вечерни часове във водосборите на река Доспат и в долните части от водосборите на реките Места и Струма. На 14 май по-значителни повишения са възможни само в горните части от водосбора на река Струма, водните нива в останалата част от басейна ще са без съществени изменения. Водните количества ще бъдат под праговете за внимание.", "date": "2018.05.12", "title": "НИМХ: В следобедните часове ще има краткотрайни повишения на речните нива в Западнобеломорския басейн заради очаквани валежи"}
{"url": "http://www.focus-news.net/news/2018/05/12/2520865/ochakva-se-do-nyakolko-chasa-spasitelite-koito-tarsyat-boyan-petrov-da-stignat-vtoriya-lager.html", "text": "Очаква се до няколко часа спасителите, които търсят алпиниста Боян Петров, да стигнат втория лагер, където има вероятност да се намира сънародникът ни, предава БНР, като се позовава на информация от екипа на алпиниста. Двата хеликоптера, които също участват в издирването, в момента презареждат с гориво. Въпреки силния вятър, надеждата е да успеят да излетят отново. 100 спасители участват в търсенето на българина, който от 3 май е в неизвестност под връх Шиша Пангма в Хималаите. Отделно, няколко шерпи, които вчера останаха да нощуват в лагер едно, както и алпинистите от различни държави, намиращи се в района на експедиция, също продължават търсенето на Боян Петров.", "date": "2018.05.12", "title": "Очаква се до няколко часа спасителите, които търсят Боян Петров, да стигнат втория лагер"}
{"url": "http://www.focus-news.net/news/2018/05/12/2520880/varna-ot-sledvashtata-uchebna-godina-su-sv-sv-kiril-i-metodiy-v-grad-beloslav-shte-priema-uchenitsi-v-profilite-prirodni-nauki-i-predpriemacheski.html", "text": "Два нови профила след 7-и клас са разкрити в СУ „Св. св. Кирил и Методий“ в град Белослав, след като минат националните и външни оценявания. Това каза за Радио „Фокус“ – Варна директорът на училището Веска Вълканова. „Наистина нашето училище е с традиции и е създадено през Възраждането. В момента училището ни обучава 520 ученици от 1-ви до 12-и клас. Ние предлагаме една образователна услуга, която е адресирана към широк спектър от родители и ученици. Във визитката на нашето училище заема много съществен елемент разширеното изучаване на информационни технологии и за първа година реализирахме план-прием в 8-и клас с профил „Природни науки“, който е с разширено изучаване на английски език“, подчерта Веска Вълканова. По думите ѝ за следващата учебна година се организира приемът на ученици в два профила: „Природни науки“ и „Предприемачески“. Съществена част от работата на училището са факултативните часове и избираемите, в които учениците имат възможност да развиват своите таланти. „Бих искала да подчертая, че е много уважавана и удобна за родителите формата на целодневна организация, в която имаме 14 групи. Наличието на такава целодневна форма дава възможност на родителите да се чувстват спокойни за децата си“, добави накрая Веска Вълканова.\r\nМилена СТОЕВА", "date": "2018.05.12", "title": "Варна: От следващата учебна година СУ „Св. св. Кирил и Методий“ в град Белослав ще приема ученици в профилите „Природни науки“ и „Предприемачески“"}
{"url": "http://www.focus-news.net/news/2018/05/12/2520868/xinhua-kitay-predpriema-vsichki-usiliya-za-spasyavaneto-na-balgarskiya-alpinist-boyan-petrov.html", "text": "Китайският посланик в България Джан Хайджоу заяви, че властите на страната му предприемат всички усилия, за да спасят изчезналия известен български алпинист Боян Петров, предава  Xinhua.\r\nПреди дни Петров изчезна в Хималаите при опит да изкачи връх Чиша Пангма. Посланикът заяви, че китайските власти са изпратили вече 100 души в базовия лагер на върха. От тях 25 са спасители. В момента, поради лошото време, няма да се провеждат операции над 7300 метра. Очаква се то да се подобри в неделя. \r\nПосланикът заяви, че правителството обръща  високо внимание на издирването и спасяването на известния български планинар. „Китайските власти инструктираха местното правителство в Тибет да направи всичко по силите си да спаси Петрол“, допълни Джан Хайджоу. Виктор Турмаков", "date": "2018.05.12", "title": "Xinhua: Китай предприема всички усилия за спасяването на българския алпинист Боян Петров"}
{"url": "http://www.focus-news.net/news/2018/05/12/2520882/sofiya-stotitsi-meditsinski-litsa-se-sabraha-na-pl-nezavisimost-na-protest-za-dostoyni-zaplati.html", "text": "Стотици  медицински лица се събраха на пл. „Независимост“ на протест за достойни заплати, предаде репортер на Агенция „Фокус“.  Поводът за недоволството е Международният ден на сестринството, който отбелязваме в днешния ден. Протестиращите са облечени в бели престилки и носят плакати, на които пише:\"Днес протест, утре стачка\", \"Здравните грижи сега\", \"Искаме стабилност на здравеопазването\" и други. В района е засилено полицейското присъствие. Движението по бул. „Цар Освободител“ и бул. „Дондуков“ е ограничено в участъците около протеста. \r\nДеница КИТАНОВА", "date": "2018.05.12", "title": "София: Стотици  медицински лица се събраха на пл. „Независимост“ на протест за достойни заплати"}
{"url": "http://www.focus-news.net/news/2018/05/12/2520883/blagoevgrad-xv-iyat-retro-parad-beshe-ofitsialno-otkrit-na-pl-makedoniya.html", "text": "XV-ият Ретро парад беше официално открит на пл. „Македония“, предаде репортер на Радио „Фокус“ – Пирин. Събитието се провежда на площад „Македония“. Парадът на ретро автомобили ще бъде в Благоевград и утре. Любителите на ретро автомобилите успяха да се насладят на изложението. Стотици жители и гости на Благоевград имаха възможността да разгледат отблизо уникални ретро автомобили и мотоциклети от цялата страна. Ретро парадът е организиран от автомобилен и мотоциклетен ретро клуб „Пирин“, с подкрепата на Община Благоевград. По време на парада бяха показани десетки моторни превозни средства, символ на класа, носеща духа на времето, в което са произведени, но запазени, реставрирани и по-атрактивни. Ретро парадът се провежда за поредна година в областния център, като Община Благоевград превърна изложението в традиция за града.\r\nКристина МИТКОВА", "date": "2018.05.12", "title": "Благоевград: XV-ият Ретро парад беше официално открит на пл. „Македония“"}
{"url": "http://www.focus-news.net/news/2018/05/12/2520886/zam-predsedatelyat-na-gerb-tsvetan-tsvetanov-v-s-malomir-mladostta-e-predimstvoto-na-kandidata-na-gerb-za-kmet-na-selo-malomir-deyan-cholakov.html", "text": "Нашият кандидат Деян Чолаков е млад и това е неговото предимство. Уверен съм, че той може да демонстрира, че има шанс за развитие и за младите хора дори в най-малките населени места. Това заяви заместник-председателят на ГЕРБ и председател на ПГ на партията Цветан Цветанов по време на предизборно общоселско събрание в село Маломир (община Върбица, област Шумен), съобщиха от пресцентъра на ПП ГЕРБ. На него Цветанов подкрепи кандидата на ГЕРБ за кмет на село Маломир Деян Чолаков за частичните местни избори, насрочени за 20 май 2018 г. В предизборната среша участваха още кметът на Шумен и областен координатор на ГЕРБ Любомир Христов, депутатите от ГЕРБ-Шумен Румен Генов и Димитър Александров, както и областният управител проф. Стефан Желев.\r\n„Откакто вече 11 години има ГЕРБ ние винаги сме работили по разширяването на структурите си. Днес също сме с протегната ръка към всеки, който иска по-добро бъдеще за населеното си място“, каза още Цветанов. Той отбеляза, че ГЕРБ не разделя хората. „Напротив – искаме да ги обединим. Да делиш градовете и селата на наши и ваши е грешен подход, който не е присъщ на ГЕРБ. Затова сме толкова силни“, посочи зам.-председателят на партията.\r\nТой увери присъстващите, че ГЕРБ може да предложи алтернатива и политики, насочени към нуждите на всеки един от тях. „Деян има ясна визия какво трябва да се промени. Той е изключително отговорен и винаги готов да разговаря и обяснява нашите политики“, каза още Цветан Цветанов.\r\n„Наш дълг е да убедим хората да гласуват по съвест, за да изберат най-достойния кандидат“, уточни председателят на ПГ на ГЕРБ. „За мен това е Деян Чолаков“, заяви Цветанов.\r\nПо думите на Деян Чолаков в селото всички сякаш са забравени от институциите. „Поведението на общинския кмет е неприемливо. Аз ще бъда кмет на всички“, увери той.\r\n„Деян беше мой студент. Мога да кажа само хубави неща за него – човек, който се ползва с уважението на колеги и преподаватели“, каза на свой ред областният управител на Шумен проф. Стефан Желев и отбеляза, че ако ГЕРБ успее да спечели в с. Маломир, догодина ще успее и във Върбица.", "date": "2018.05.12", "title": "Зам.-председателят на ГЕРБ Цветан Цветанов в с. Маломир: Младостта е предимството на кандидата на ГЕРБ за кмет на село Маломир Деян Чолаков"}
{"url": "http://www.focus-news.net/news/2018/05/12/2520885/ria-novosti-v-irak-se-opasyava-che-teroristite-mozhe-da-se-zavarnat-ako-pravata-na-sunitite-badat-nakarneni.html", "text": "Според Халед Ал Обейди - един от лидерите на блока „Коалиция на победата“ , която се смята за фаворит на днешните парламентарни избори в Ирак, терористите от „Ислямска държава“ могат да се трансформират и да си върнат позициите в Ирак, ако централното правителство продължи да нарушава правата на сунитите в страната, предава РИА Новости.\r\nСпоред ал Обейди „страната се нуждае от национално, силно правителство, което да гарантира минималните потребности на гражданите“. \r\n„Разбира се нашите военни сили успяха да ги унищожат във военно отношение, но „Ислямска държава“ не е само оръжие – тя е и идеология. Тази идеология може да се притаи за извество време, но ако правителството прояви неразумност и не изпълнява своите задължения, нищо няма да предпази иракския народ от завръщането на „Ислямска държава“ под ново име“, заяви политикът.  Виктор Турмаков", "date": "2018.05.12", "title": "РИА Новости: В Ирак се  опасява, че терористите може да се завърнат, ако правата на сунитите бъдат накърнени"}
{"url": "http://www.focus-news.net/news/2018/05/12/2520887/plyus-info-makedoniya-zapochna-sreshtata-nikola-dimitrov-nikos-kodzias-matyu-nimits-v-sunio.html", "text": "В Сунио край Атина започна нов кръг преговори за името между външните министри на Македония и Гърция Никола Димитров и Никос Кодзиас заедно със специалния пратеник на ООН Матю Нимиц, предава македонската медия  „Плюс Инфо“.\r\nМинистрите ще се опитат да сближат позициите на двете страни, за да се отвори път към решение за спора с името.\r\nМиналата седмица те проведоха двустранна среща в кулоарите на министерската среща в Солун, докато последния кръг от преговори в присъствието на Нимиц се проведе на 25 април във Виена. Виктор Турмаков", "date": "2018.05.12", "title": "„Плюс Инфо“ (Македония): Започна срещата Никола Димитров, Никос Кодзиас, Матю Нимиц в Сунио"}
{"url": "http://www.focus-news.net/news/2018/05/12/2520888/varna-nad-50-sabitiya-shte-se-provedat-v-ramkite-na-noshtta-na-muzeite-i-galeriite-v-grada.html", "text": "Над 50 събития в рамките на 2 дни и над 60 локации обхваща третото издание на фестивала Нощ на музеите и малериите. Това каза за Радио „Фокус“ – Варна организаторът Николай Тодоров. „Много нови места и пространства ще се включат с атрактивна програма. Всички варненски музеи ще участват на 19 май с различно работно време и свободен вход за посещения. Двете нови и интересни места в града, които са обособени с идеята за музейни експозиции и ще представят музейните си сбирки, са Музеят на благотворителността в „Карин дом“ и Музеят за история на образованието на зрително затруднените в България, в квартал Аспарухово“, подчерта той. По думите му сред другите музеи с интересна програма ще се отличават Музеят за Нова история на Варна, Военноморският музей и Музеят на Възраждането. През деня на 19 май ще бъдат отворени Археологическият музей и Римските терми. „За по-активната публика интерес ще предизвикат по-отдалечените комплекси като: Побити камъни, Аладжа манастир, Фанагория, Музеят на стъклото в Белослав, Етнографски център „Роден край”, които също ще работят безплатно през деня на 19 май“, добави Николай Тодоров.\r\nМилена СТОЕВА", "date": "2018.05.12", "title": "Варна: Над 50 събития ще се проведат в рамките на Нощта на музеите и галериите в града"}
{"url": "http://www.focus-news.net/news/2018/05/12/2520890/plovdiv-ruskata-kuhnya-e-aktsent-prez-vtoriya-den-ot-panaira-na-kulinarnoto-izkustvo-v-grada.html", "text": "Руската кухня е акцент през втория ден от Панаира на кулинарното изкуство в Пловдив. Това съобщиха за Радио „Фокус“ – Пловдив организаторите на събитието от Фондация „Заедно“. Днес в открит мастър клас шеф-готвачите от руската общност в Пловдив ще покажат каква е оригиналната руска технология за приготвянето на пелмени. Тъй като темата на събитието тази година е хлябът, руснаците в Пловдив ще черпят всички присъстващи с хапки от оригинален черен руски хляб, гарниран със сельодка и деликатесни кисели краставици, приготвени по традиционна рецепта. Публиката на Руския ден на кулинарното изкуство ще може да дегустира и „олади” – мини палачинки със сладко от боровинки, както и пшенична каша със стафиди. Днес мобилната етно кухня ще предлага и няколко вида пирожки, както и гречка с гъби. Вечерта ще звучат в изпълнение на живо най-популярните руски песни.\r\nКулинарните етно вечери в Пловдив могат да се посещават свободно от всички жители и гости на града. Организаторите напомнят, че всеки може да участва в томбола с вкусни награди, ако гласува със своя кулинарна бюлетина за ястието, което най-много му харесва. Неделният ден е за всички почитатели на арменската кухня. Кулинарните вечери ще се провеждат до 15 май за времето от 17.30 до 20.00 часа в градинката на пл. „Аптека Марица”.", "date": "2018.05.12", "title": "Пловдив: Руската кухня е акцент през втория ден от Панаира на кулинарното изкуство в града"}
{"url": "http://www.focus-news.net/news/2018/05/12/2520889/sofiya-protestirashtite-meditsi-prizovaha-upravlyavashtite-za-dostoyno-zaplashtane-i-poiskaha-podkrepa-ot-vsichki-balgari.html", "text": "Протестиращите медици призоваха управляващите за достойно заплащане и поискаха подкрепа от всички българи, предаде репортер на Агенция \"Фокус\".  Протестиращите апелираха това да не е протест на белите престилки, а на целия народ. Те скандираха: \"Не можете без нас\".  \r\nНа протеста бе приета протестна декларация, в която медиците заявяват, че са най-многочислени в сектор \"Здравеопазване\" и поискаха политическо съгласие в сферата, промяна на модела за финансиране, стартова заплата в размер на три минимални работни заплати за медицинските служители, както и разработване на дългосрочна стратегия за развитие на системата и възможност за кариерно израстване.\r\nМедиците обявиха, че не приемат пренебрежетелното отношение към професията си и обявиха готовност за протестни действия, докато не бъдат изпълнени исканията им.\r\nСтана ясно, че в първия работен ден декларацията ще бъде входирана във всички институции, които имат отношение към нея.\r\nПротестиращите медици носят самолетни билети, на които пише \"Тръгвам си\". Медицинска сестра от Видин си бе подготвила символично и куфара.\r\nДеница КИТАНОВА", "date": "2018.05.12", "title": "София: Протестиращите медици призоваха управляващите за достойно заплащане и поискаха подкрепа от всички българи"}
{"url": "http://www.focus-news.net/news/2018/05/12/2520891/dimitar-margaritov-kzp-riskovete-ot-neizgodna-pokupka-namalyavat-kogato-potrebitelyat-ima-pravo-da-izbira.html", "text": "Най-важното е потребителите да могат да избират, а когато не им се предоставя такава възможност, правилното поведение е да се въздържат от покупка. Това заяви председателят на Комисията за защита на потребителите (КЗП) Димитър Маргаритов в ефира на БНТ по повод опитите на някои търговци, предимно по пазарите, да отнемат това право на клиентите си, съобщиха от пресцентъра на КЗП. Той добави, че и при наличието на избор е възможно да има известни рискове, свързани с качеството на продукта, но поне потребителят ще може да прецени какво да купи от това, което му се предлага. \r\nСпоред Маргаритов един от основните рискове за потребителите при ежедневните покупки на хранителни стоки е да бъдат излъгани в цената. Той не скри, че при проверки по жалби от граждани Комисията се е натъквала на случаи, в които цената на щанда е една, а на касата се маркира по-висока. При повече покупки невинаги тази разлика може да бъде забелязана от потребителя. „Независимо от това дали става въпрос за 1 стотинка, за пет или за десет, трябва да се реагира – със забележка към търговеца и при необходимост със сигнал към контролния орган. Тази реакция на място респектира търговеца и той е готов да се поправи. Освен това, потребителите не бива да пренебрегват макар и минимално ощетяващи ги ситуации, защото това дава възможност тези случаи да стават все по-масови“, коментира председателят на КЗП.  \r\nПри несполучливо извършени услуги потребителите имат право на рекламация. Важен момент, за да може да бъде упражнено то, е наличието на договор между двете страни. Той ще осигури възможността да се докаже за какво са се договорили първоначално и какво не е изпълнено така, както е било уточнено. „Доказвайки, че търговецът е поел определен ангажимент и след това не го е изпълнил, го поставя в ситуацията на нарушител, който може да бъде глобен. И не само това: той следва да извърши услугата качествено – така, както сте се договорили“, обясни Маргаритов. \r\nИма смисъл от подаването на сигнали и защото при установяване на нарушение на законодателството, контролният орган санкционира търговеца, което също води до намаляване на случаите на засегнати права. Същевременно, при нелоялна търговска практика, потребителят ще може да получи обратно платените пари, както и да претендира за обезщетение за претърпени вреди от експлоатацията на дадена дефектна стока или ползването на некачествена услуга.", "date": "2018.05.12", "title": "Димитър Маргаритов, КЗП: Рисковете от неизгодна покупка намаляват, когато потребителят има право да избира"}
{"url": "http://www.focus-news.net/news/2018/05/12/2520874/baltnewslt-makedoniya-se-opitva-da-vleze-v-nato-no-gartsiya-vse-y-postavya-prachki-mezhdu-kolelata.html", "text": "Македония е готова да влезе в НАТО и успешно се съпротивлява на негативното  руско влияние в региона. Такова е обобщението от посещението на министъра на отбраната на балканската държава Радмила Шекеринска във Вашингтон, коментира  Baltnews.lt.\r\nТя отбеляза, че Скопие е изпълнило всички условия за членство в Алианса, освен договореността за името с Гърция, но този въпрос може да се реши до юли. Според правителството на страната, тя ще получи и покана в НАТО в средата на лятото по време на срещата на високо равнище на организацията.\r\nСпорен експерта Стефан Гайич от белградския „Институт за европейски изследвания“ македонското общество е дълбоко разделено. „Официално Македония е единна държава, но на практика е етнически разделена, в това число и от неотдавнашния закон, предвиждащ еднакъв статут на албанския и македонския език“, смята тной.\r\n„Ако гръцкото общество не успее да застави властите да се откажат от споразумението по повод името, Македония много бързо ще влезе в Алианса“, смята Гайич. \r\nГърция и Македония спорят за името на последната от началото на 90-те. Атина е против използването на име, което съвпада с гръцкия регион и последователно блокира Скопие по пътя към международните структури, например в НАТО. Напоследък обаче има тенденция страните да се сближат и сега най-често споменаваният вариант е „Горна Македония“. \r\nНа свой ред, политически анализатор Александър Дащевски от Македония не споделя оптимизма за  спора с Гърция, която, според него, няма да се ограничи в новите си искания, въпреки отстъпките от страна на Скопие. По време на преговорите с Гърция той добави, че е постигнат значителен напредък, докато основният проблем не е решен. Гърция иска името „Горна Македония“ да се прилага както вътре в страната, така и извън нея , но това не е приемливо за Скопие, който иска то  го използва само на международно ниво. Виктор Турмаков", "date": "2018.05.12", "title": "Baltnews.lt: Македония се опитва да влезе в НАТО, но Гърция все й поставя пръчки между колелата"}
{"url": "http://www.focus-news.net/news/2018/05/12/2520879/makfaks-makedoniya-shte-se-provede-nova-sreshta-mezhdu-vanshnite-ministri-na-gartsiya-i-makedoniya-s-posrednika-na-oon-matyu-nimits.html", "text": "В Сунио край Атина на 12 май ще се проведе нова среща между външните министри на Македония и на Гърция Никола Димитров и Никос Кодзиас със специалния пратеник на ООН за спора за името Матю Нимиц, предава  „Макфакс“.\r\nСрещата ще започне в 10:30 часа местно време (съвпада с българското). В петък министрите на външните работи на Вишеградската група и на балканската четворка се съгласиха, че ЕС трябва да продължи да се разширява.\r\nДнес Димитров, Кодзиас и Нимиц ще продължат преговорите за Името от които зависи влизането на  Македония в ЕС. Виктор Турмаков", "date": "2018.05.12", "title": "„Макфакс“ (Македония): Ще се проведе нова среща между външните министри на Гърция и Македония с посредника на ООН Матю Нимиц"}
{"url": "http://www.focus-news.net/news/2018/05/12/2520892/tass-pri-napadenie-na-islyamska-darzhava-nad-izbiratelna-sektsiya-v-irak-sa-raneni-chetirima-dushi.html", "text": "Четирима души са ранени при обстрел на „Ислямска държава“ по избирателна секция в източната часкт на Ирак, където се провеждат парламентарни избори, предава ТАСС.\r\nЧетири минометни снаряда, изстреляни от терористите са се разбили близо до избирателна секция в град Абу Сайда в провинция Дияла.\r\nПо-рано силите на реда в същата провинция предотвратиха терористичен акт, подготвян от две камикадзета срещу друга избирателна секция. Виктор Турмаков", "date": "2018.05.12", "title": "ТАСС: При нападение на „Ислямска държава“ над избирателна секция в Ирак са ранени четирима души"}
{"url": "http://www.focus-news.net/news/2018/05/12/2520881/ekathimerini-vanshnite-ministri-na-gartsiya-i-na-makedoniya-podnovyavat-pregovorite-za-imeto.html", "text": "Атина и Скопие в момента разглеждат възможност, при която Македония да получи достатъчно време да одобри споразумение, което ще осигури новото име на страната да бъде използвано и вътрешно и международно, както и да промени конституцията си, предава  Ekathimerini.\r\nСпоред този сценарий Македония ще бъде незабавно въведена в НАТО и ще започне преговорите за влизане в ЕС, след като одобри двете ключови гръцки искания.\r\nМеждувременно гръцкият външен министър Никос Кодзиас и неговият македонски колега Никола Димитров ще се срещнат край Атина с посредника на ООН за името Матю Нимиц.\r\n„Искаме от все сърце да приключим с проблема“, заяви Кодзиас в петък. Виктор Турмаков", "date": "2018.05.12", "title": "Ekathimerini: Външните министри на Гърция и на Македония подновяват преговорите за името"}
{"url": "http://www.focus-news.net/news/2018/05/12/2520893/blagoevgrad-kamen-donev-s-lektsiya-1-za-narodnoto-tvorchestvo-postavi-nachaloto-na-shestoto-izdanie-na-mezhdunarodniya-teatralen-festival-tara-ra-bumbiya.html", "text": "Първата вечер от шестото издание на международния театрален фестивал „Тара-ра-бубмия” разтърси Благоевград и насити с емоции възторжената публика. Това съобщиха от пресцентъра на Община Благоевград. Заместник-кметът по европейски проекти и програми на Община Благоевград, Зорница Кралева поздрави от името на кмета д-р Атанас Камбитов и от свое име участници, организатори и благоевградската публика, която за пореден път доказа, че Благоевград е достоен да се бори за титлата „Културна столица“.\r\n„Уважаеми гости и приятели на нашия прекрасен град, за мен е чест да открия поредното издание на фестивала „Тара-ра-бубмия“ утвърдил се като територия за млад театър. Известно ви е, че нашият основен фокус са младите, със специално внимание към случващото се на независимата сцена. Ние и за напред ще продължаваме да подкрепяме техните усилия, да показваме търсенията им и смелостта им да експериментират, защото вярваме, че именно те са надеждата за сегашния български театър, правейки невъзможното, за да търсят свои публики и места за съществуване и да провокират с работата си театрално статукво. Различното тази година е, че с два много важни и различни като стилистика спектакъла и една Кръгла маса насочваме вниманието към Македония и сътрудничеството ни в полето на културата, след сключения исторически договор за добросъседство и особено след срещата на върха на Европейския съюз – Западни Балкани, проведена в София, която отново подчерта принадлежността на по-тясно сътрудничество за преодоляване на общите предизвикателства. Благодаря ви, че сте тук за да подкрепите младите творци и на добър час на всички участници в шестия фестивал „Тара-ра-бубмия!“, каза зам.-кметът в приветственото си слово.\r\nТази година освен, че фестивалът има международен характер, акцентът е поставен върху сътрудничеството със съседна Македония в областта на културата. 18 спектакъла ще разкрият богатството и многообразието на театъра. В рамките на девет дни Благоевград ще се превърне в международна сцена.\r\nВ първата вечер от дълго чакания фестивал, в зала „Яворов“ беше представен авторския спектакъл на Камен Донев - „Лекция №1 за народното творчество“. Постановката разкри с песни, танци, импровизации и примери от живота. В продължение на повече от два часа, разчитайки най-вече на собствените си възможности, той даде всичко от себе си на публиката. Достигайки до душата на хората, той остави там своята харизма, както и множеството послания, които предаде чрез неповторимия си спектакъл.    Представлението, което очарова благоевградската публика е играно над 450 пъти и има десетки награди и номинации. \r\nВ 18.00 часа започна територия за млад театър с дипломен спектакъл от НАТФИЗ \"Кръстьо Сарафов\", представен от театрална работилница „СФУМАТО“. Постановката „Януари“ от Йордан Радичков с режисьор Ованес Торосян даде старт на силните  театрални емоции. \r\nДнес от 19.00 часа на голямата сцена на Драматичен театър „Никола Вапцаров” ще се играе емблематичната постановка от Ерик Богосян „Секс, наркотици и рокендрол“. От 17.00 часа на камерна сцена на Драматичен театър „Н. Вапцаров“ ценителите на театралното изкуство ще имат възможността да бъдат част от „Любовни усмивки“ от А. П. Чехов по „Мечка” и „Предложение”.", "date": "2018.05.12", "title": "Благоевград: Камен Донев с „Лекция №1 за народното творчество“ постави началото на шестото издание на Международния театрален фестивал „Тара-ра-бумбия”"}
{"url": "http://www.focus-news.net/news/2018/05/12/2520884/nova-tv-makedoniya-zapochva-nov-krag-ot-pregovori-mezhdu-nikola-dimitrov-nikos-kodzias.html", "text": "Външните министри на Македония и Гърция Никола Димитров и Никос Кодзиас започнаха нов кръг преговори за името с посредника на ООН Матю Нимиц. Срещата започна в Сунио, недалеч от Атина, предава македонската медия  „Нова ТВ“.\r\nМакедонският външен министър Никола Димитров заяви, че развитието в Европа е динамично, така че изглежда, че Македония се опитва да влезе в движение във влака.\r\n„Факт е, че сме в най-деликатната и последна фаза. Това, което е договорено, не е подредено, ако всичко не е договорено. Фактът е, че срещата е наистина важна. Наш дълг е да намерим едно решение, доколкото е възможно, за да покрием нуждите и на двете страни“, заяви Димитров Виктор Турмаков", "date": "2018.05.12", "title": "„Нова ТВ“ (Македония): Започва нов кръг от преговори между Никола Димитров Никос Кодзиас"}
{"url": "http://www.focus-news.net/news/2018/05/12/2520897/burgas-v-grada-se-provezhda-tretiyat-natsionalen-konkurs-s-pesnite-na-kalinka-zgurova.html", "text": "Провежда се третият Национален конкурс „С песните на Калинка Згурова“, посветен на голямата странджанска певица, която дълги години е била част от женския вокален ансамбъл „Мистерия на българските гласове“ – Калинка Згурова. Това каза за Радио „Фокус“ – Бургас Лазар Налбантов, зам.-председател на Общинско културно-просветено дружество „Тракия“ - Средец. Основни организатори са Община Бургас, тракийско дружество „Странджа“ и Съюзът на тракийските дружества. „Конкурсът има за цел да популяризира репертоара на певицата. Той трябва да даде възможност на по-млади изпълнители, ученици, които се занимават с български фолклор, да покажат своите способности, талант и да представят по един по-различен начин песни от репертоара на Калинка Згурова“, каза още Налбантов. По думи му в регламента няма възрастова граница. Могат да участват от 4 - 5-годишни до над 80-годишни. Над 130 участници са подали заявка за участие. Председател на журито ще бъде самата Калинка Згурова. В състава на журито влизат още голямата певица на Добруджа Калинка Вълчева, Дафинка Дамянова, певица от вокалния ансамбъл „Мистерия на българските гласове“, доц. Наталия Рашкова от Института за етнография и фолклористика към БАН, самият Лазар Налбантов и Олга Сагаева, музикален редактор БНР и фолклорист по специалност. „Голямата награда, която ще бъде връчена е приз на името на Калинка Згурова за млад изпълнител, който най-добре представя нейните песни. Още един приз ще има за вокална група, която най-добре изпълнява песен от репертоара на странджанската певица и във всяка възрастова група ще има 1-во, 2-ро и 3-то място“, добави още Лазар Налбантов.\r\nВ рамките на двудневния фестивал днес от 19.00 часа в залата на Културен дом на Нефтохимика НХК ще има празничен концерт озаглавен „От дебрите на Странджа до полето на Добруджа“. В него участие ще вземат Калинка Згурова, Калинка Вълчева, Лазар Налбантов и народен хор „Трепетлика“ - Бургас и изявилите се от деня изпълнители от конкурса.\r\nДеница ДИМИТРОВА", "date": "2018.05.12", "title": "Бургас: В града се провежда третият Национален конкурс „С песните на Калинка Згурова“"}
{"url": "http://www.focus-news.net/news/2018/05/12/2520894/prezidentat-rumen-radev-aziatskite-strani-sa-estestven-partnyor-na-balgariya-zashtoto-nie-sme-tehniyat-most-kam-evropa.html", "text": "Азиатските страни са естествен партньор на България, защото ние сме техният мост към Европа. Това каза президентът Румен Радев по време на откриването на втория фестивал на азиатската култура, предаде репортер на Агенция „Фокус”. Събитието се провежда на естрадната сцена в парк „Борисова градина” в столицата и е организирано по инициатива на Индонезийското посолство в България, заедно с още 12 дипломатически представителства – на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран. \r\n„Азия е необятна. Не само като географско, но и като историческо и културно пространство. Континентът е люлка на древни цивилизации, които със своите културни постижения привличат вниманието на Европа от стари времена. Многообразието от обичаи, традиции и постижения в изкуството и особено във философията на азиатските народи будят възхищение”, посочи държавният глава в речта си по време на откриването. \r\nПо думите му регионът се е превърнал в ключов фактор за световния икономически растеж и влияе все по-силно върху динамиката на международните процеси. „В Азия днес са разположени глобални политически фактори и стратегически партньори на Европейския съюз. Регионът има нарастващо значение за световната политика, икономика и финанси. Има значение за установяването на мир и стабилност, за борбата с тероризма и справянето с климатичните промени”, аргументира се президентът. \r\nСпоред него установените приятелски отношения между България и азиатските страни се дължат на добри традиции и съществен потенциал за сътрудничество. „Като председател на Съвета на ЕС, България отдава голямо значение за укрепване на диалога между Европа и Азия, по линия на Азиатско-европейския форум, както и за укрепване на сътрудничеството с Асоциацията на държавите от Югоизточна Азия. Политиката и икономиката обикновено се поставят на преден план, но в ден като днешния искам да подчертая огромното значение на културното сътрудничество и контактите между хората. Значението на тези контакти ме подчертано и на осмата среща на министрите на културата на Азиатско-европейския форум, който се проведе тук, в София”, подчерта още президентът Румен Радев. \r\nОрганизаторите на фестивала споделят, че освен представяне на културата и традициите на държавите, събитието е посветено и на благородна кауза – приемните семейства, които фондация „За Нашите Деца“ подкрепя.\r\nИван ЛАЗАРОВ", "date": "2018.05.12", "title": "Президентът Румен Радев: Азиатските страни са естествен партньор на България, защото ние сме техният мост към Европа"}
{"url": "http://www.focus-news.net/news/2018/05/12/2520896/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-ilinden-i-gkpp-kulata.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.05.12", "title": "Благоевград: Без проблеми се осъществява преминаването на моторни превозни средства през ГКПП „Илинден“ и ГКПП „Кулата“"}
{"url": "http://www.focus-news.net/news/2018/05/12/2520898/the-guardian-ministar-predsedatelyat-na-moldova-othvarlya-vazmozhnostta-za-obedinenie-s-rumaniya.html", "text": "Правителството на Молдова отхвърли възможността за обединение с Румъния въпреки призивите от определени кръгове в двете страни това да се случи,  пише   The Guardian.\r\nМинистър-председателят на Молдова Павел Филип заяви, че страната е независима и суверенна от Румъния. „Твърде много се говори за обединение, идентичност, език, а аз искам да се погрижа за развитието на страната“, заяви Филип. „Всички тези въпроси са сантиментални и трябва да бъдат оставени за по-добри времена“, допълни той.\r\nСпоред него Молдова „трябва да бъде заедно с Румъния в ЕС“.\r\nСпоред последните допитвания близо една трета от жителите на страната искат обединение с Румъния. Виктор Турмаков", "date": "2018.05.12", "title": "The Guardian: Министър-председателят на Молдова отхвърля възможността за обединение с Румъния"}
{"url": "http://www.focus-news.net/news/2018/05/12/2520901/mvr-edin-chovek-e-zaginal-a-27-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 27 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 20 тежки пътнотранспортни произшествия. В София са регистрирани 59 леки и три тежки катастрофи, при които са пострадали 5 души.", "date": "2018.05.12", "title": "МВР: Един човек е загинал, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/12/2520895/prof-mihail-konstantinov-politicheski-analizator-izlizaneto-na-sasht-ot-yadrenoto-sporazumenie-e-opasno-za-tseliya-svyat.html", "text": "Излизането на САЩ от ядреното споразумение е опасно за целия свят. Това каза в интервю за седмичното обзорно предаване „Метроном“ по Радио „Фокус“ политическият анализатор проф. Михаил Константинов. Според него американският президент Доналд Тръмп се опитва, налагайки санкции на всички търгуващи с Иран страни, да тласне иранците към възобновяване на ядреното им оръжие. По отношение на Русия Константинов предположи, че страната няма да бъде активна на международната сцена до средата на месец юли. „Причината за това е настъпващото световно първенство по футбол в Русия и желанието на Москва то да не бъде конфронтирано\", коментира професорът. „И както казваше един техен коментатор – внимавайте какво ще се случи в понеделник, на 16 юли, когато вече отборите са си тръгнали за вкъщи и руснаците ще бъдат с развързани ръце. Аз лично също ще следя внимателно втората половина на юли, но тогава нещата рязко могат да се променят. Основният проблем на Европа в цялата история е, че Европа е военно джудже“, обясни проф. Михаил Константинов. Той допълни, че пример за военно джудже в рамките на Стария континент е Германия въпреки огромната си икономическа мощ. „В същото време Великобритания, която е ядрена сила, се оттегля от ЕС, превръщайки Общността в още по-беззъб фактор\", поясни проф. Константинов.", "date": "2018.05.12", "title": "Проф. Михаил Константинов, политически анализатор: Излизането на САЩ от ядреното споразумение е опасно за целия свят"}
{"url": "http://www.focus-news.net/news/2018/05/12/2520900/blagoevgrad-balgarsko-druzhestvo-za-zashtita-na-ptitsite-gotse-delchev-zapochna-vtoroto-izdanie-na-kampaniyata-nie-broim-vrabchetata.html", "text": "Българско дружество за защита на птиците – Гоце Делчев започна второто издание на кампанията „Ние броим врабчетата“. Това каза за Радио „Фокус“ – Пирин Димитър Попов, председател на Българско дружество за защита на птиците – Гоце Делчев. По думите му преброяването се извършва изцяло от доброволци, които се предварително регистрирани на сайта на инициативата. „Всеки врабчеброец трябва да отдели само 10 минути във времеви интервал от 3 часа, за да може да се сравнят и анализират данните от преброяването“, коментира той. Попов добави, че е много важно да се дадат данните от миналогодишните локации отново от преброителите, дори те да са нулеви, за да може да се сравни каква е популацията в тези райони. „Призовахме ветераните, които вече са участвали миналата година, да повторят локацията си и да броят на същото място като миналата година“, посочи той. Попов подчерта, че тази година във фокуса на кампанията „Ние броим врабчетата“ са „Врабчетата от училище“, или това са най-малките ученици от 1 до 4 клас. „Учители от редица училища в страната подготвят час по врабчета, благодарение, на който децата учат за малките си пернати съграждани“, добави Попов. По думите му Българско дружество за защита на птиците – Гоце Делчев прави преброяването в село Баничан съвместно с читалище „Изгрев 1930“. Димитър Попов каза още, че в село Баничан са подготвили много забавни и интересни игри за участниците. \r\nКристина МИТКОВА", "date": "2018.05.12", "title": "Благоевград: Българско дружество за защита на птиците – Гоце Делчев започна второто издание на кампанията „Ние броим врабчетата“"}
{"url": "http://www.focus-news.net/news/2018/05/12/2520905/eadaily-v-sankt-peterburg-shte-se-poyavi-targovski-dom-na-republika-srabska.html", "text": "Санкт Петербург и Република Сръбска се договориха да разширят сътрудничеството в промишлената и търговската сфера, предава  EADaily.\r\nВ Санкт Петербург в рамките на деня на Република Сръбска премина заседание на съвместна работна група по развитието на сътрудничеството. По време на мероприятието вицегубернаторът на града Сергей Мовчан подчерта, че „взаимодействието между Санкт Петербург и Република Сръбска продължава да се развива“. \r\nНа 24 май президентът на Република Сръбска Милорад Додик ще участва на Петербургския международен икономически форум.  Виктор Турмаков", "date": "2018.05.12", "title": "EADaily: В Санкт Петербург ще се появи търговски дом на Република Сръбска"}
{"url": "http://www.focus-news.net/news/2018/05/12/2520902/ria-novosti-pri-teroristichno-napadenie-v-kirkuk-sa-zaginali-shestima-irakski-politseyski-sluzhiteli.html", "text": "Шестима иракски полицейски служители са загинали при нападение на „Ислямска държава“ в провинцията Киркук, предава РИА Новости.\r\nСпоред полицейски източници сред загиналите има служители на федералната полиция на Ирак и представителите на въоръжените отряди на местните арабски племена.\r\nНападението се провежда докато в страната се провеждат парламентарни избори – първите, след като правителството на Ирак обяви, че той е освободен от „Ислямска държава“. Виктор Турмаков", "date": "2018.05.12", "title": "РИА Новости: При терористично нападение в Киркук са загинали шестима иракски полицейски служители"}
{"url": "http://www.focus-news.net/news/2018/05/12/2520904/prof-albena-georgieva-folklorist-german-gradushkar-e-parviyat-i-nay-vazhen-praznik-pazesht-horata-ot-gradushka-na-koyto-izrichno-se-zabranyava-kakvato-i-da-e-rabota.html", "text": "Герман Градушкар е първият и най-важен празник, пазещ хората от градушка, на който изрично се забранява каквато и да е работа. Това каза за седмичното обзорно предаване „Метроном“ на Радио „Фокус“ фолклористът проф. Албена Георгиева. Тя обясни, че в миналото това е било още по-важно условие, защото хората са били убедени, че всяка градушка е наказание за неспазване на забрани в обществото. \r\n„Тези празници, свързани с градушката, са много важни, като тези с отредени в календара дати са четири: Герман Градушкар на 12 май, Вартоломей на 11 юни, Лисе (Св. Елисей) на 14 юни и Видовден – на 15 юни. В миналото, когато някой се отправи към нивата с колата и воловете си, селяните са имали право не просто да разпрегнат воловете и да върнат колата, но и да я счупят. Когато някъде е биел град, винаги са се търсели причините, като най-често това са били неспазени забрани – търсели са кой е прегрешил, кой тайно е отишъл до нивата, кой е работил на този ден“, обясни проф. Албена Георгиева. Тя разказа за популярния момински обред Пеперуда, който се е извършвал, ако на празника има суша. Тя уточни, че момиче, облечено в зеленина, е обикаляло селото, за да измоли дъжд от Бога, като накрая зеленината се е хвърляла в реката. По думите ѝ този обред както повечето в българските традиции, е завършвал с песни и богата трапеза.", "date": "2018.05.12", "title": "Проф. Албена Георгиева, фолклорист: Герман Градушкар е първият и най-важен празник, пазещ хората от градушка, на който изрично се забранява каквато и да е работа"}
{"url": "http://www.focus-news.net/news/2018/05/12/2520903/sofiya-protestirashtite-meditsi-skandiraha-stachka-na-pl-nezavisimost.html", "text": "Протестиращите медици скандираха: \"Стачка\" на пл. \"Независимост, предаде репортер на Агенция \"Фокус\". Те носиха плакати, на които пише: \"Днес протест, утре стачка\". По повод Международния ден на сестринството на протеста прозвуча и химна на медицинските сестри. Заместник-председателят на Българския лекарски съюз д-р Гинка Павлова изрази своята подкрепа към протеста на медицинските служители. \"Вие имате основание за тези протестни действия, вашият труд не е оценен, не се заплаща достойно. Да, вие често пъти мизерствате\", коментира тя. Павлова отчете, че днес е ден за празник, както и, че лекарите и специалистите са заедно в трудностите. Тя поясни, че те заедно се грижат за здравето на нацията и попита риторично дали държавата се грижи за тях. \"Желая ви успех. Трябва да успеем всички ние заедно да направим по-добро здравеопазване\", каза д-р Павлова. \r\nДеница КИТАНОВА", "date": "2018.05.12", "title": "София: Протестиращите медици скандираха \"Стачка\" на пл. \"Независимост\""}
{"url": "http://www.focus-news.net/news/2018/05/12/2520907/gen-kircho-kirov-gradusat-na-naprezhenieto-mezhdu-stranite-v-blizkiya-iztok-stremglavo-se-uvelichava.html", "text": "Градусът на напрежението между страните в Близкия изток стремглаво се увеличава. Това каза в интервю за седмичното обзорно предаване „Метроном“ на Радио „Фокус“ ген. Кирчо Киров, началник на Националната разузнавателна служба в периода 2002-2012 година, по отношения на излизането на САЩ от ядрената сделка. „На първо място трябва да се следи ситуацията между Иран, Саудитска Арабия и Израел\", посочи Киров. Според него американският президент Доналд Тръмп със своите действия заявява мощна подкрепа за страните от Близкия Изток, които са противници на споразумението. Европейските страни имат за задача от тук нататък да поддържат жизнения тонус на ядрената сделка, свидетелство за което беше визитата на германския канцлер Ангела Меркел и френския президент Еманюел Макрон в Белия дом. „Например, германският бизнес е изключително заинтересован, защото той заема от порядъка на 40% от общоевропейския бизнес с Иран. От друга страна, Иран беше направил една огромна поръчка за малко над 100 самолета „Еърбъс“ на Франция. Сега изпълнението на тази поръчка се оказва пред угроза, защото възобновяването от САЩ на техните санкции към фирми и холдинги, развиващи бизнес с Иран, ще се отрази и на техните европейски партньори“, коментира ген. Кирчо Киров. Той допълни, че на този етап е трудно да се мисли за изграждането на обща европейска военна стратегия. Причината е, че всяка една страна от ЕС защитава своите политически виждания поотделно. „От друга страна създаването на военни сили на Европа ще означава, че те не трябва по никакъв начин да се дублират с тези на НАТО, което може да се окаже проблем\", каза още ген. Киров.", "date": "2018.05.12", "title": "Ген. Кирчо Киров: Градусът на напрежението между страните в Близкия изток стремглаво се увеличава"}
{"url": "http://www.focus-news.net/news/2018/05/12/2520906/mvr-16-dushi-sa-zadarzhani-v-balgariya-i-ispaniya-za-trafik-na-narkotitsi-i-prane-na-pari-pri-mezhdunarodna-politseyska-operatsiya.html", "text": "16 души са задържани във входа на международна полицейска операция, съобщиха от  пресцентъра на МВР. Мащабната международна полицейска операция „ARTERO“ се е провела на  8 май след координирани и планирани съвместни действия между служители на отдел „Киберпрестъпност“ ГДБОП, Испанската национална полиция и Европол. Акцията, под ръководството на Специализираната прокуратура, е била насочена срещу организирана престъпна група, занимавала се с трафик на наркотични вещества, изнудване, измами и пране на пари. В хода на разследването било установено, че групата се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС. В хода на съвместните действия станало ясно, че участниците в групата изградили и иновативен механизъм за „изпиране“ на паричните средства, придобити от престъпната дейност, чрез добиване и търгуване с криптовалути. \r\nПри проведените полицейски действия на територията на България и Кралство Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството. Запорирани са банкови сметки, движимо и недвижимо имущество. На територията на България и Кралство Испания са задържани 16 души, съпричастни към престъпната дейност. Работа по случая продължава.", "date": "2018.05.12", "title": "МВР: 16 души са задържани в България и Испания за трафик на наркотици и пране на пари при международна полицейска операция"}
{"url": "http://www.focus-news.net/news/2018/05/12/2520911/pastar-praznik-i-slanchevo-vreme-ozariha-desetoto-yubileyno-izdanie-na-natsionalniya-detski-folkloren-konkurs-day-babo-oganche.html", "text": "Пъстър празник и слънчево време озариха днес село Мещица по време на десетото юбилейно издание на Националния детски фолклорен конкурс „Дай, бабо, огънче“, съобщиха от Община Перник. На празника присъстваха кметът на Община Перник д-р Вяра Церовска, зам.-кметът по култура и образование Севделина Ковачева, както и секретарят Радослава Манова.\r\n„Вниманието ни е насочено към всички прекрасни 640 участници в този десети юбилеен конкурс. Скъпи гости, скъпи малки участници, днес в Мещица ще бъде един слънчев и хубав ден, който вие ще озарите с вашето настроение, усмивки, танци и песни, и наистина това е голям празник за цялата община. Откривам конкурса с удоволствие, желая ви успех, хубава музика и прекрасно настроение!“, с тези думи кметът на Община Перник Вяра Церовска откри надпреварата и приветства гостите и участниците.\r\nНационален детски фолклорен конкурс „Дай, бабо, огънче!\" се провежда  ежегодно през месец май на открита сцена на площада в село Мещица. \r\nОрганизатори на изявата са  НЧ „П.К.Яворов”1926 г. и Сдружение „ Дай,бабо, огънче!“. \r\nОт сцената звучат песни, приказки, броилки, гатанки. Децата танцуват и представят обичани народни игри, обичай и драматизации на любими народни приказки.\r\nКонкурсът е истински празник на българския дух и показа, че децата на България с радост поемат огънчето на традицията от своите баби.\r\nЖури от специалисти в областта на фолклора, в състав Цветана Манова, Радка Братанова и Георги Манолов ще оценява изпълненията. \r\nВ десетото юбилейно издание на конкурса ще участват близо 650 деца.  Те са  представители на детски градини, училища, читалища, сдружения и НПО от общините  Перник, Брезник, Плевен, Костинброд, Кюстендил, Лом, Елин Пелин, Враца, Пазарджик, София област , гр. София. За първа година ще вземат участие и 25 деца  от младежката група на Неа Тригля от Тригля, Халкидики –Гърция. Най-малкият участник в тазгодишното издание е Петър от с. Кленовик, който е само на 2 години и 6 месеца.", "date": "2018.05.12", "title": "Пъстър празник и слънчево време озариха десетото юбилейно издание на Националния детски фолклорен конкурс „Дай, бабо, огънче“"}
{"url": "http://www.focus-news.net/news/2018/05/12/2520908/pregled-na-mezhdunarodnite-novini-do-13-chasa-agentsiya-fokus.html", "text": "Лидерът на Либералната партия на Сърбия Чедомир Йованович заяви, че Белград се надява да присъедини северната част на Косово в замяна на признаването на независимостта на  другата част от страната.\r\nЙованович направи този коментар по време на дебат в Прищина. Там той заяви, че Сърбия, макар и да не показва публично, се надява да вземе северната част на Косово в замяна на признаването на държавата.\r\nЛидерът на ЛДП добави, че подкрепя диалога между Косово и Сърбия, но не вярва на споразуменията, постигнати в този диалог от определени лица.\r\n*** Според влиятелния руски сенатор Алексей Пушков Пхенян не маже да вярва в обещанията на Вашингтон след ситуацията с Иран и няма да се откаже от ядрено оръжие.\r\nКоментирайки заявлението на държавния секретар на САЩ Майк Помпео за това, че Вашингтон е готов да помогне икономически на Пхенян, но че са му нужни гаранции за пълното ядрено разоръжаване, Пушков написа на профила си в социалната мрежа „Туитър“, че „както показва излизането на САЩ от споразумението с Иран, гаранциите и задълженията на САЩ са ефимерно понятие, а отказът от ядрено оръжие ще стане постоянен за Северна Корея“.\r\n„Трудно е да се допусне, че лидерът на Северна Корея Ким Чен-ун ще замени истинското ядрено оръжие за пусти обещания“, смята сенаторът.\r\n*** В петък четири члена на американския Конгрес представляващи щата Хаваи заявиха в писмо към президента на САЩ Доналд Тръмп, че той трябва незабавно да одобри състояние на бедствено положение в зоните засегнати от продължаващите изригвания на вулкана Килауеа.\r\nАдминистрацията на Тръмп е одобрила искането на губернатора на Хаваи Дейвид Ийдж за подпомагане на окръга.\r\n„Днес, президентът Доналд Тръмп обяви, че бедствено положение съществува в щата Хаваи и разпореди на Федералното подпомагане да подкрепи щатските и местните усилия за възстановяване на района засегнат от изригването на вулкана Килауеа и земетресенията започващи на 3 май 2018 година и продължаващи“, заявиха от Белия дом.\r\nОдобряването на състояние на бедствено положение би осигурило на района достъп до важно държавно финансиране.\r\n*** В Ирак от 7:00 местно време (съвпада с българското часово време) започнаха парламентарни избори. Те са първите след освобождението на страната от „Ислямска държава“. За последен път избори в страната се поведоха преди четири години.\r\nСпоред Висшата независима избирателна комисия на Ирак, право на глас имат 24 милиона жители на страната. В надпреварата участват около 29 избирателни блока, обединяващи около 200 различни политически партии. Около 7000 кандидати се борят за място с 329-местни парламент. \r\nСпоред местните политолози най-голям шанс да формира следващото правителство на страната има един от двата избирателни блока – „Коалицията на победата“ или „Алиансът на завоеванието“. Първият блок се оглавява от министър-председателя Хайдер ал Абади и към него влиза влиятелната шиитска партия „Ислямски призив“, но и влиятелният сунитски политик и бивш министър на отбраната Халед Обейди. \r\nВ „Алианса на завоеванието“ влизат много командири от шиитското опълчение Ал Хашд аш Шааби.  Лидерите и на двата блока си поставят заслугата, че са победили „Ислямска държава“ в страната.\r\n***", "date": "2018.05.12", "title": "Преглед на международните новини до 13 часа /Агенция “Фокус”/        „"}
{"url": "http://www.focus-news.net/news/2018/05/12/2520909/plovdiv-initsiativata-sharena-vakantsiya-shte-se-provede-v-asenovgrad-za-chetvarta-poredna-godina.html", "text": "Инициативата „Шарена ваканция“ ще се проведе в Асеновград за четвърта поредна година. Това съобщи за Радио „Фокус“ – Пловдив Божидар Носиков, секретар на Местната комисия за борба с противообществените прояви на малолетните и непълнолетните в Асеновград, която организира лятната детска академия съвместно с Градската библиотека „Паисий Хилендарски“. По думите му инициативата ще се проведе отново в периода юли - август, като през следващата седмица ще стартира и двуседмичният срок за записване, в който ще се приемат декларации и заявления от родителите. „Всяка година се опитваме да разширим обхвата и дейностите на детската лятна академия. Тази година, освен групите по плуване, планинско колоездене и приложни изкуства, самите приложни изкуства в Градската библиотека ще са под надслов „Ваканция в библиотеката“. В културната институция ще има отделно и групи по рисуване, арт работилница, кръжок по фотография, представяне на стари български занаяти. Ще има екохепънинг сред красивите природни местности в Асеновград. Децата ще бъдат с подготвени ръководители и ще успеят да видят красотите на града. Участниците в детската академия ще имат възможност и да участ информатика с помощта на робота „Финч“, който се намира в библиотеката“, каза Божидар Носиков. Той обясни, че след приключване приема на заявления за участие в „Шарена ваканция“ в рамките на няколко дни ще бъде изготвено класиране на децата в зависимост от техния брой и желания. „Заради завишения интерес към заниманията по плуване през миналата година направихме всичко възможно да няма отпаднали деца. От всички 200 деца през 2017 година 106 бяха ангажирани с плуване. Ще видим какъв ще е интересът и тази година и в зависимост от броя на децата, ще направим всичко по възможностите си, за да може желанията им да бъдат удовлетворени“, коментира Носиков. Той уточни, че едно дете може да заяви желание за участие в две различни занимания. „Например може да се запише за плуване и за приложни изкуства в библиотеката, но няма как детето да бъде ангажирано в три различни занимания, защото така всеки ден ще бъде заето“, посочи Носиков.\r\nТони МИХАЙЛОВ", "date": "2018.05.12", "title": "Пловдив: Инициативата „Шарена ваканция“ ще се проведе в Асеновград за четвърта поредна година"}
{"url": "http://www.focus-news.net/news/2018/05/12/2520910/d-r-stanimir-hasardzhiev-za-da-badat-izpalneni-iskaniyata-na-meditsinskite-sestri-ne-e-neobhodimo-politichesko-obeshtanie-a-konkretni-stapki-s-viziya.html", "text": "За да бъдат изпълнени исканията на медицинските сестри не е необходимо политическо обещание, а ясни и конкретни стъпки с визия. Това каза в седмичното обзорно предаване „Метроном“ по Радио „Фокус“ д-р Станимир Хасърджиев, председател на Националната пациентска организация. Според него исканията на протестиращите медицински лица са разумни и принципни, защото поставят важни въпроси за сектора, пациентите и държавата. Д-р Хасърджиев каза още, че съществуващите проблеми не могат да бъдат решени от днес за утре, но решението може да бъде планирано и дискутирано. „Проблемът е много сериозен в България. Не може броят на лекарите и на медицинските сестри да е еднакъв. Причината е, че по този начин не може да се обезпечи реално качеството на медицинската помощ. Здравните грижи с цялата палитра от специалности са ключови във всяка една система на здравеопазването. Това са хората, които изнасят на плещите си огромна част от работата, за да могат лекарите да разгърнат капацитета си да правят това, в което са добри, а именно да лекуват“, обясни д-р Станимир Хасърджиев. Той каза още, че здравната система е недружелюбна към лекари и към пациенти, и това напрежение рефлектира в агресия. „Ако не се създадат условия, в които лекари и пациенти да са доволни, няма да се стигне до решение на проблема\", каза още той.", "date": "2018.05.12", "title": "Д-р Станимир Хасърджиев: За да бъдат изпълнени исканията на медицинските сестри, не е необходимо политическо обещание, а конкретни стъпки с визия"}
{"url": "http://www.focus-news.net/news/2018/05/12/2520912/a1on-makedoniya-ispanskiyat-ministar-predsedatel-nyama-da-prisastva-na-sreshtata-na-visoko-ravnishte-es-zapadni-balkani-zaradi-hashim-tachi.html", "text": "Испанският премиер Мариано Рахой определено няма да присъства на срещата на високо равнище между ЕС и Западните Балкани, която ще се проведе в София на 17 и 18 май, според  добре информирани източници в Европейския съвет, предава македонската медия „A1oN“.\r\nТой ще дойде в българската столица, за да присъства на неформалната среща на Европейския съвет само ден по-рано, но няма да остане за  централното събитие.\r\nПричината за такова решение  категоричният отказ на Рахой да седне на една маса с президента на Косово Хаши. Виктор Турмаков", "date": "2018.05.12", "title": "„A1oN“ (Македония): Испанският министър-председател няма да присъства на срещата на високо равнище ЕС-Западни Балкани заради Хашим Тачи"}
{"url": "http://www.focus-news.net/news/2018/05/12/2520915/makfaks-makedoniya-poradi-zasilvashtiya-se-migrantski-potok-krizisnata-situatsiya-na-makedonskite-granitsi-shte-bade-udalzhena-do-31-dekemvri.html", "text": "Поради високия риск от проникване на мигранти Комитетът за управление при кризи предлага на Парламента на Македония да продължи състоянието на извънредно съобщение на северната и южната граница на страната до края на годината. Предвижда се състоянието да остане до 31 декември поради увеличения приток на мигранти през територията на Македония, предава македонската медия „Макфакс“.\r\nВ заключенията се предлага армията да продължи да ангажира сили и средства в подкрепа на МВР при справянето с мигрантската криза. Заседанието на Управляващия комитет се проведе от вътрешния министър Оливер Спасовски. Виктор Турмаков", "date": "2018.05.12", "title": "„Макфакс“ (Македония): Поради засилващия се мигрантски поток кризисната ситуация на македонските граници ще бъде удължена до 31 декември"}
{"url": "http://www.focus-news.net/news/2018/05/12/2520913/montana-patrulen-avtomobil-s-registratsiya-6003-oborudvan-s-radar-e-razpolozhen-na-izhoda-ot-prohoda-petrohan-v-posoka-berkovitsa.html", "text": "Патрулен автомобил с монтанска регистрация 6003, оборудван с радар, е разположен на изхода от прохода Петрохан в посока Берковица, предаде репортер на Агенция „Фокус“.", "date": "2018.05.12", "title": "Монтана: Патрулен автомобил с регистрация 6003, оборудван с радар, е разположен на изхода от прохода Петрохан в посока Берковица"}
{"url": "http://www.focus-news.net/news/2018/05/12/2520914/v-rzi-stara-zagora-e-postapil-signal-za-servirani-razvaleni-yaytsa-v-starozagorski-restorant-chetiri-detsa-sa-yali-ot-tyah.html", "text": "На дежурния телефон в РЗИ – Стара Загора е постъпил сигнал от тел. 112 за развалени яйца, сервирани на закуска в ресторант в Стара Загора, в който са се хранили група деца.Това съобщиха от РЗИ-Стара Загора. Екипи на РЗИ незабавно извършиха проверка на място. Установено е, че четири деца са консумирали от яйцата, но нямат оплаквания и симптоми за хранително натравяне, на този етап. Областна дирекция по безопасност на храните ще извърши проверка за качеството на яйцата.\r\nДецата са от различни градове и са били в Стара Загора за участие във фестивал.", "date": "2018.05.12", "title": "В РЗИ – Стара Загора е постъпил сигнал за сервирани развалени яйца в старозагорски ресторант, четири деца са яли от тях"}
{"url": "http://www.focus-news.net/news/2018/05/12/2520917/plovdiv-finalniyat-etap-na-sastezanieto-nay-dobar-mlad-shofyor-v-balgariya-se-provede-selo-kaloyanovo.html", "text": "Състезанието „Най-добър млад шофьор в България“ се организира за първи път у нас по инициатива на FIA и Съюза на българските автомобилисти, съвместно с представители на държавата, неправителствения сектор и бизнеса. Това съобщиха от пресцентъра на МВР. Отдел „Пътна полиция“ при ГДНП е партньор в конкурса. \r\nУменията на младите водачи бяха изпитани на писта „Дракон“ в пловдивското село Калояново с начален старт в 10 часа. Директорът на ГДНП главен комисар Христо Терзийски приветства участниците в състезанието „Най-добър млад шофьор в България“ и им пожела успешно представяне, като им напомни извън рамките на надпреварата да спазват правилата за движение по пътищата. \r\nВ състезанието „Най-добър млад шофьор в България“ участваха млади водачи на възраст от 18 до 26 години, които нямат наложени наказания по Закона за движение по пътищата. Надпреварата се провежда в два кръга. Първият вече приключи, в него всеки, изявил желание за участие, трябваше да реши тест с въпроси от ЗДвП. Той бе успешно преминат от 30 кандидати. Всеки финалист в конкурса трябва да покаже най-доброто във финалната надпревара, като демонстрира уменията си на пътя, оказване на долекарска помощ и технически познания за автомобила. Най-добре представилият се ще бъде обявен за Най-добър млад шофьор на България и ще получи като награда една година безплатно шофиране на чисто нов автомобил. \r\nПодобно състезание тази година ще се проведе в Словения, Чехия и Словакия, а за пръв път инициативата е била проведена миналата година в Словения. \r\nНа финалния етап на състезанието присъстваха още старши комисар Атанас Илков, директор на ОДМВР – Пловдив, комисар Бойко Рановски, началник отдел „Пътна полиция“- ГДНП, инспектор Мария Ботева, заместник – министърът на транспорта Ангел Попов , представители на СБА, БЧК, и други официални гости.", "date": "2018.05.12", "title": "Пловдив: Финалният етап на състезанието „Най-добър млад шофьор в България“ се проведе село Калояново"}
{"url": "http://www.focus-news.net/news/2018/05/12/2520916/smolyan-kmetat-nikolay-melemov-nagradi-s-kupi-i-medali-detsata-koito-uchastvaha-vav-futbolniya-turnir-v-grada.html", "text": "Кметът Николай Мелемов, председателят на ОС на БФС Георги Чешмеджиев и треньорите на „Родопа - Смолян” наградиха днес с купи и медали децата от детските градини, които участваха във футболен турнир. Това съобщиха от пресцентъра на Община Смолян. „БФС съвместно с Община Смолян за шеста поредна година организира един футболен празник. Основната цел е децата да обичат футбола, а родителите да видят какво е направила Община Смолян за развитието на спорта. 15 деца са бъдещето на футбола, защото с тях се занимават квалифицираните треньори на „Родопа - Смолян”, посочи преди награждаването Чешмеджиев. Той предаде поздрави от легендарния вратар, президент на БФС и член на ИБ на УЕФА Борислав Михайлов, който приветства инициативата децата от малки да тренират футбол. \r\nМелемов поздрави децата, като им пожела много успехи в спорта. „Община Смолян ще продължава да инвестира и да подпомага спорта и може би няма да бъде далече времето, когато пак ще се похвалим с олимпийски шампиони”, каза Мелемов.\r\nВ надпреварата участваха отбори от седем детски градини от Смолян. Те получиха купи и медали в различни категории: „най-коректен отбор”, най-добра защита”, „най-перспективен отбор”, „отбор с най-много таланти” и др.\r\nФутболните срещи се проведоха на Мултифункционалната спортна площадка в Смолян.", "date": "2018.05.12", "title": "Смолян: Кметът Николай Мелемов награди с купи и медали децата, които участваха във футболния турнир в града"}
{"url": "http://www.focus-news.net/news/2018/05/12/2520918/veliko-tarnovo-nad-250-sastezateli-vzeha-uchastie-v-darzhavnoto-parvenstvo-po-kiokushin-karate-za-detsa.html", "text": "Над 250 състезатели взеха участие в държавното първенство по киокушин карате за деца на възраст до 12 и до 14 години. Това съобщиха от пресцентъра на Община Велико Търново. Спортната надпревара събра в Двореца на културата и спорта „Васил Левски” над 250 млади таланти от цяла България. През целия съботен ден те демонстрират уменията си и се борят за купите и медалите.\r\nТурнирът беше открит от кмета на Велико Търново Даниел Панов. Той благодари на Българската федерация по киокушин карате, че е избрала историческата и духовна столица на България за провеждане на първенството. Даниел Панов пожела на децата да прилагат правилата на феърплея и наученото от философията на източните бойни изкуства както в спорта, така и в живота. „Залягайте и над учебниците и книгите. Не пропускайте да разгледате Велико Търново – град, който е бил 208 години столица на България и е символ на държавността и величието на нашия народ”, обърна се кметът към младите каратисти.\r\nПодарък за всички деца ще бъде прожекция на аудиовизуалния спектакъл „Царевград Търнов – звук и светлина”, която ще бъде излъчена тази вечер. Шоуто ще може да бъде наблюдавано от площад „Цар Асен I”.", "date": "2018.05.12", "title": "Велико Търново: Над 250 състезатели взеха участие в държавното първенство по киокушин карате за деца"}
{"url": "http://www.focus-news.net/news/2018/05/12/2520919/emil-martinov-rakovoditel-na-proekta-arena-shumen-saorazhenieto-e-gotovo-na-98-ostava-da-badat-polozheni-podovite-nastilki-i-obzavezhdaneto-na-zalata.html", "text": "„Арена Шумен“ е готова на 98%. Това заяви Емил Мартинов, ръководител на проекта, предаде репортер на Радио „Фокус“ - Шумен. Мартинов добави, че остава да бъдат положени подовите настилки и обзавеждането на залата. „Очаква се в срок максимум 10 дни да бъде подписан Акт 15, след което започват проби на системите – озвучаване, отопление осветление и вентилация и документите ще бъдат внесени в Държавната приемателна комисия за издаване на Акт 16“, заяви Мартинов. По отношение на кръговото кръстовище, което ще бъде изградено в района на залата той посочи, че в съответните институции за съгласуване е представен работен проект. „В понеделник ще бъдат готови съгласувателните писма и проектът ще бъде внесен за издаване на разрешение за строеж в община Шумен, а след издаването му, мисля че в рамките на 30 дни ще изградим кръговото кръстовище с двете улици - „Марица“ и „Софийско шосе“, заяви Мартинов. Днес Цветан Цветанов, заместник-председател на ГЕРБ посети многофункционалната спортна зала. Той беше придружаван от народните представители от ГЕРБ Румен Генов и Димитър Александров, областният управител на Шумен проф. Стефан Желев, кмета Любомир Христов, кмета на Никола Козлево Ешреф Реджеб. По-късно Цветанов участва в предизборно общоселско събрание в село Маломир, община Върбица, където подкрепи кандидата на ГЕРБ в частичните местни избори на 20 май Деян Чолаков.\r\nИвелина ИВАНОВА", "date": "2018.05.12", "title": "Емил Мартинов, ръководител на проекта „Арена Шумен“: Съоръжението е готово на 98%, остава да бъдат положени подовите настилки и обзавеждането на залата"}
{"url": "http://www.focus-news.net/news/2018/05/12/2520920/varna-chast-ot-abonatite-v-mestnostta-trakata-shte-badat-bez-voda.html", "text": "С нарушено водоподаване поради авария ще бъдат улиците: 4-та, 8-ма и 12-та от местността Средна Трака. Също така без вода ще бъде и част от високите части на местността Траката до около 18.00 часа. Това съобщиха за Радио „Фокус“ – Варна от водоснабдителното дружество, обслужващо областта.\r\nМилена СТОЕВА", "date": "2018.05.12", "title": "Варна: Част от абонатите в местността Траката ще бъдат без вода"}
{"url": "http://www.focus-news.net/news/2018/05/12/2520921/ministar-krasimir-valchev-razrabotvame-normativen-akt-za-finansirane-na-deynostite-po-interesi-sled-kraya-na-proekta-tvoyat-chas-kato-edin-ot-aktsentite-shte-bade-shahat.html", "text": "Разработваме нормативен акт за финансиране на дейностите по интереси след края на проекта „Твоят час“, като един от акцентите ще бъде шахът. Това каза министърът на образованието Красимир Вълчев в 121 СУ „Георги Измирлиев“ по време на откриването на детски шахматен турнир „Столичен дебют“, организиран от столичните шахматни клубове, предаде репортер на Агенция „Фокус“. „Днес съм тук не само, за да открия турнира по шах, но и да покажа положителното отношение на МОН към шаха като спорт и игра. Нашето желание е повече деца да се включат в играта, в изучаването на шаха и в дейностите по интереси, свързани с него. Шахът е играта, която възпитава едновременно и дисциплина на мисленето, креативност, упоритост, концентрация, търпеливост. Развива и пространственото и стратегическото мислене“, каза Вълчев. По думите му често се говори за агресията, а тя присъства във видеоигрите има такава. Вълчев заяви, че в шаха има много повече стратегическо мислене, отколкото във всяка друга игра. „Изследвания в други страни показват положителна зависимост между играта на шах и образователните резултати по учебните предмети\", коментира министърът. Според него именно затова  трябва да се насърчи с всички инструменти играта на шах между децата и учениците. „Ще направим това по линия на дейностите по интереси. Разработваме нормативен акт, въз основа на който ще финансираме дейностите по интереси след приключване на проекта „Твоят час“. Там една от областите, която ще насърчим това е играта на шах“, допълни министър Вълчев. Той обясни още, че ще бъде разработена и програма, която да включва и допълнителни мерки, стимулиращи повече деца да играят шах.\r\nДеница КИТАНОВА", "date": "2018.05.12", "title": "Министър Красимир Вълчев: Разработваме нормативен акт за финансиране на дейностите по интереси след края на проекта „Твоят час“, като един от акцентите ще бъде шахът"}
{"url": "http://www.focus-news.net/news/2018/05/12/2520922/varna-nad-10-izlozhbi-shte-se-otkriyat-prez-parviyat-den-v-noshtta-na-muzeite-i-galeriite-v-grada.html", "text": "През първият ден на фестивала ще бъдат открити над 10 изложби в различни галерии и пространства. Това каза за Радио „Фокус“ – Варна организаторът Николай Тодоров. „Творческите пространства в града, като галерии и по-нестандарти места, също ще се включат с интересна програма. Имаме участници, които ще представят свои собствени колекции, т.е. имаме артисти, няколко дебюта, включително и на студенти от Техническия университет. Николай Чакъров с изложба „Графити стрийт арт“ и NASIMO – най-популярният български графити артист, ще гостува в града ни в ХАЛЕ 3 с мащабна изложба наречена „Mind SOULdiers”, която ще остане там само през тези два дни. Спас Лулчев показва първата си самостоятелна изложба в Арт На Тъмно Зона“, добави Николай Тодоров. По неговите думи другото ново пространство за града, което е вече популярно от няколко месеца, е комплекс „Морско казино“. Там ще гостува творческа група „Дупини“ с международен проект, който през миналата 2017 е обиколил Европа. На тема природа това са фотографи, видеоинсталации, които ще покажат творческият поглед от „Дупини“. „Друга творческа група са художниците от София, Генади Гатев, Свилен Стефанов, Росен Тошев и Иван Кюранов, които са познати като творческа група XXL. Те ще гостуват в галерия „Тереза Зиковска“, което е също ново пространство. Ще бъде подредена уникална изложба, отразяваща живота на големия български актьор Кирил Господинов. Тя ще се открие на 19 май и представлява дълго подготвяна изложба от дъщеря му Веселина Господинова, която също ще ни гостува“, допълни Николай Тодоров.\r\nМилена СТОЕВА", "date": "2018.05.12", "title": "Варна: Над 10 изложби ще се открият през първият ден в Нощта на музеите и галериите в града"}
{"url": "http://www.focus-news.net/news/2018/05/12/2520923/ministar-krasimir-valchev-simvolichno-dade-nachaloto-na-turnira-po-shah-v-su-georgi-izmirliev-kato-zapochna-partiya-shah-s-momichentse-ot-plovdiv.html", "text": "Министър Красимир Вълчев символично даде началото на  турнира по шах в СУ „Георги Измирлиев“ като започна партия шах с Яна Матеева, гост на турнира от Пловдив, предаде репортер на Агенция „Фокус“. В 121 СУ „Георги Измирлиев“ се провежда детски шахматен турнир „Столичен дебют“. Турнирът е организиран от столичните шахматни клубове.  В надпреварата участват десетки ученици и деца от детски градини.  \r\nДеница КИТАНОВА", "date": "2018.05.12", "title": "Министър Красимир Вълчев символично даде началото на  турнира по шах в СУ „Георги Измирлиев“ като започна партия шах с момиченце от Пловдив"}
{"url": "http://www.focus-news.net/news/2018/05/12/2520925/sofiya-katastrofa-e-stanala-na-bul-vitosha-v-rayona-ndk.html", "text": "Катастрофа е станала на бул. „Витоша“ в района НДК, предаде репортер на Агенция „Фокус“. Един лек автомобил е с материални щети. На място има полицейски екип. Няма затруднение на движението в района на местопроизшествието.\r\nДеница КИТАНОВА", "date": "2018.05.12", "title": "София: Катастрофа е станала на бул. „Витоша“ в района НДК"}
{"url": "http://www.focus-news.net/news/2018/05/12/2520899/boyan-petrov-ne-e-vav-vtoriya-lager-kadeto-byaha-otkriti-dve-dobre-okopani-palatki.html", "text": "Палатката на алпиниста Боян Петров липсва на третия височинен лагер под връх Шиша Пангма, където беше видяна преди дни. Две добре окопани палатки са открити над втория височинен лагер от хеликоптерите, които издирват българина. Спасителите по земя са стигнали до втория лагер и не са открили Боян Петров, предава БНР. \r\nДеян Петков от екипа на Боян Петров обясни какво може да означава липсата на палатката на алпиниста на Лагер 3: \"Означава две неща - или е слязъл надолу към Лагер 2, или вятърът я е издухал. Когато те са видели добре организирания Лагер 2, веднага са се обадили по маршрута на хората между Лагер 1 и Лагер 2. Те са оставили целия си багаж и вървят към Лагер 2\". \r\nПетков опроверга появилата се по-рано информация, че хеликоптерите са забелязали подозрителен обект по маршрута: \"Нищо не са забелязали. Говорих с пилота, той категорично отрича. Имало е нещо, което са забелязали, върнали са се втори път да го разгледат, но се е оказало скала. На борда на хеликоптера има много опитен алпинист, който знае къде да гледа и какво.\"\r\nДвата хеликоптера на компания „Симрик“, които изчакваха на китайска територия стихването на вятъра, са излетели рано сутринта като издирването на Боян Петров се провежда по различни маршрути, потвърдиха от българското посолство в Пекин. \r\nПри облитането са направени снимки, а двата хеликоптера са се върнали в Катманду, за да бъде направен обстоен преглед на заснетите кадри и да бъде обсъден план за утрешния ден.\r\n100 спасители участват в търсенето на българина, който от 3 май е в неизвестност под връх Шиша Пангма в Хималаите. Отделно, няколко шерпи, които вчера останаха да нощуват в лагер едно, както и алпинистите от различни държави, намиращи се в района на експедиция, също продължават търсенето на Боян Петров.", "date": "2018.05.12", "title": "Боян Петров не е във втория лагер, където бяха открити две добре окопани палатки"}
{"url": "http://www.focus-news.net/news/2018/05/12/2520924/reuters-sadat-v-italiya-otmeni-zabranata-silvio-berluskoni-da-zaema-obshtestveni-postove.html", "text": "Италианският съд отмени забраната на бившия министър-председател Силвио Берлускони да заема   обществени постове, което означава, че ще може да се кандидатира за министър-председател на следващите избори в страната, предава  Reuters.\r\nБерлускони бе осъден за данъчни измами през 2013 г., заради което бе изгонен от горната камара на парламента на страната и му бе забранено да се кандидатира за обществени постове за шест години.\r\nВъпреки това съдът в северния италиански град Милано реши да отмени присъдата година по-рано за „добро поведение“.\r\n„Най-накрая петте години несправедливост приключиха. Берлускони отново може да бъде кандидат“, съобщава партията му „Италия, напред!“ в официално свое заявление. Виктор Турмаков", "date": "2018.05.12", "title": "Reuters: Съдът в Италия отмени забраната Силвио Берлускони да заема   обществени постове"}
{"url": "http://www.focus-news.net/news/2018/05/12/2520927/yeni-safak-prezidentat-na-makedoniya-poluchi-pochetna-doktorska-titla-v-turski-universitet.html", "text": "Турският университет „Джумхуриет“ в централната провинция Сиваш връчи почетна докторска титла   на президента на Македония Георги Иванов, пише  Yeni Safak.\r\nПо време на речта си в университета Иванов посочи отношенията между страната си и създателя на съвременна Турция Мустафа Кемал Ататюрк. „Македония е мястото, което оформи неговия характер и мироглед“, заяви Иванов и допълни, че страната му е помогнала да се изковат идеите, довели до рождението на Турската република.  Виктор Турмаков", "date": "2018.05.12", "title": "Yeni Safak: Президентът на Македония получи почетна докторска титла в турски университет"}
{"url": "http://www.focus-news.net/news/2018/05/12/2520926/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "С нормална интензивност е трафикът на ГКПП „Малко Търново“. Това съобщи за Радио „Фокус“ - Бургас дежурният на пункта. Няма образували се опашки от чакащи да преминат границата автомобили. В Бургас автомобилният трафик също се извършва нормално. “Пътните настилки са сухи. От началото на деня досега не са регистрирани пътнотранспортни произшествия\", каза дежурният в ОДМВР - Бургас.\r\nДеница ДИМИТРОВА", "date": "2018.05.12", "title": "Бургас: Без проблеми се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/05/12/2520928/na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Без проблеми се извършва преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.05.12", "title": "На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/05/12/2520932/vidin-politseyski-patrul-s-registratsiya-7443-e-razpolozhen-po-glavnya-pat-prez-grad-dimovo-v-posoka-vidin.html", "text": "Полицейски патрул с регистрация 7443 е разположен по главня път през град Димово в посока Видин, предаде репортер на Агенция „Фокус“.", "date": "2018.05.12", "title": "Видин: Полицейски патрул с регистрация 7443 е разположен по главня път през град Димово в посока Видин"}
{"url": "http://www.focus-news.net/news/2018/05/12/2520931/evrodeputatat-momchil-nekov-mladezhite-v-bsp-tryabva-da-badem-otgovorni-i-da-ne-se-vodim-ot-umnite-si-telefoni-a-ot-umnite-si-glavi.html", "text": "Младежите в БСП трябва да бъдем отговорни и да се водим не от умните си телефони, а от умните си глави и така да развиваме потенциала си. Това каза Момчил Неков - евродепутат от Групата на прогресивния алианс на социалистите и демократите в Европейския парламент, по време на конференция на МО на БСП, предаде репортер на Агенция „Фокус“. \"Трябват политики, ходене по места\", подчерта Неков. „Смятам, че да изградим общи политики, да имаме доверие в себе си, ние първо трябва да се познаваме, дори да ходим на места в страната заедно“, допълни още той. По думите му така може всеки да си каже свободно какво му тежи. „В тези разговори се ражда истината\", каза още Момчил Неков. \r\nДеница КИТАНОВА", "date": "2018.05.12", "title": "Евродепутатът Момчил Неков: Младежите в БСП трябва да бъдем отговорни и да не се водим от умните си телефони, а от умните си глави"}
{"url": "http://www.focus-news.net/news/2018/05/12/2520935/burgas-osnovnite-predpochitani-tsvetove-za-rokli-ot-abiturientkite-v-grada-tazi-godina-sa-cherveno-cherno-i-sinyo.html", "text": "Основните предпочитани цветове за рокли от абитуриентките в Бургас тази година са червено, черно и синьо, сочи анкета на Радио \"Фокус\" - Бургас. Друг харесван цвят според анкетираните е телесният. Един от нестандартните избори е рокля, която си мени цвета според светлината на вън. За разлика от предходни години, момичетата, завършващи 12 клас в бургаските училища, тази година залагат на по-семпли рокли. За изработката им много от тях предпочитат да използват услугите на шивач или за целта ходят до Димитровград. Има и случаи на абитуриенти, които посещават съседни страни като Турция. Според Белослава Колева, която завършва 12 клас, не са много девойките, които поръчват рокли по интернет заради съществуващия риск от несъответствие в размер или модел. Момичетата от Бургас залагат най-вече на дантелата. \r\nПроверка на Радио \"Фокус\" - Бургас показа, че цените на роклите варират между 300 и 1 000 лева за бургаските магазини, намират се и рокли от 200 лв. в Асеновград. Единични са случаите на закупени тоалети от цени над 1 500 - 2 000 лева. В зависимост от плата и използваната украса покупката може да се оскъпи. Някой от завършващите средно образование твърдят, че им излиза по-солидно да използват  услугите на шивач и предпочитат готовите рокли, закупени от магазините в Бургас.\r\nВ някой училища вече преминаха изпращанията, а в други тепърва предстоят. За разлика от абитуриентския бал, предпочитан тоалет за това събитие са гащеризоните от всякакъв тип.\r\nДеница ДИМИТРОВА", "date": "2018.05.12", "title": "Бургас: Основните предпочитани цветове за рокли от абитуриентките в града тази година са червено, черно и синьо"}
{"url": "http://www.focus-news.net/news/2018/05/12/2520937/stara-zagora-fotoizlozhba-za-nasarchavane-na-razhdaemostta-beshe-ofitsialno-otkrita-na-tsentralnata-aleya-v-park-peti-oktomvri.html", "text": "Най-емоционалните кадри от националното кръщене, което се проведе в Стара Загора на 22 октомври 2017 г., представиха днес във фотоизложба. На централната алея в парк „Пети октомври” Движение за Национална кауза (ДНК) представи експозицията наречена „За да го кръстиш, трябва да се роди”. Това съобщиха от пресцентъра на Община Стара Загора. Двуседмичните фотоизложби са част от второто издание на кампанията в подкрепа на раждаемостта \"Направи го за България\" и ще се проведат през целия месец май на централните локации в седем български града.\r\nПодбраните фотографии в широкоформатен, пълноцветен печат представят най-красивите и емоционални моменти от кръщенето в Стара Загора. На 22 октомври 2017 г. 31 малки старозагорчета бяха кръстени в храм „Св. Въведение Богородично”. Родителите - участници можеха да избират за кръстници освен свои близки и популярния телевизионен водещ Антон Хекимян. Журналистът, който е от Стара Загора, стана духовен баща на 11 деца. Ритуалът извърши Негово Високопреосвещенство Старозагорският митрополит Киприан, заедно със свещенослужители от храма. Кметът на Община Стара Загора Живко Тодоров получи сертификат за особен принос за осъществяването и резултатите от общинската програма за асистирана репродукция за семейства с репродуктивни проблеми.\r\nКампанията „Направи го за България\" е подкрепена от Българската православна църква и се провежда под патронажа на Негово Светейшество патриарх Неофит. Част от средствата, генерирани в кампанията, ДНК дарява на фондация „Искам бебе\" в подкрепа на двойките с репродуктивни проблеми, а посланици на каузата са значими обществени личности като Владо Николов, Хилда Казасян и Мария Гроздева.\r\nБорбата на ДНК с демографската криза в България продължава и през 2018 г. Желаещите да подкрепят каузата и да участват във второто издание на „Направи го за България“, могат да регистрират бременност на napravigo.bg. – официалният сайт на инициативата.\r\nПредвижда се отново да има масово кръщене в Стара Загора през октомври тази година.", "date": "2018.05.12", "title": "Стара Загора: Фотоизложба за насърчаване на раждаемостта беше официално открита на централната алея в парк „Пети октомври”"}
{"url": "http://www.focus-news.net/news/2018/05/12/2520933/ministar-valentin-radev-za-napadenieto-nad-zam-kmeta-na-lovech-raboti-se-aktivno-po-sluchaya-podozreniyata-sa-kam-litse-svarzano-s-nezakonen-darvodobiv.html", "text": "Работи се активно по случая с нападението над зам.-кмета на Ловеч Цветан Георгиев. Това каза пред журналисти в Пловдив министърът на вътрешните работи Валентин Радев, предаде репортер на Радио „Фокус“ – Пловдив. Министър Радев добави, че подозренията са към лице, свързано с незаконен дърводобив. „Пострадалият посочва лице, но тепърва ще се установява дали е той. Дано е този и бързо да стигнем до него. Засега това е работната версия – лице, свързано с незаконен дърводобив. Всички останали версии не са изключени. Работи се по установяване на истината“, коментира министър Радев. Той заяви, че не може и не би трябвало никой да посяга на институции. Когато става въпрос за посегателство върху служебно лице, знаете че институциите веднага обострят вниманието, защото това са хората, които спазват правилата и помагат на всички останали да ги спазват. Един заместник-кмет има много отговорности“, посочи Валентин Радев. Той коментира още, че когато е присъствал на годишния анализ за дейността на Областната дирекция на МВР в Ловеч, повечето от въпросите към него са били свързани с незаконния дърводобив. „Свързвам ги тези неща, които казва заместник-кмета, с наболелия проблем с дърводобива. Не е ясно дали посоченото като извършител на побоя лице е това и дали го е разпознал. Всичко това ще се изясни след като се съберат обстоятелствата и фактите“, каза още министър Радев.\r\nТони МИХАЙЛОВ", "date": "2018.05.12", "title": "Министър Валентин Радев за нападението над зам.-кмета на Ловеч: Работи се активно по случая, подозренията са към лице, свързано с незаконен дърводобив"}
{"url": "http://www.focus-news.net/news/2018/05/12/2520938/sofiya-katastrofa-e-stanala-na-krastovishteto-na-ul-orion-i-bul-slivnitsa-v-posoka-grad-bozhurishte.html", "text": "Катастрофа е станала на кръстовището на ул. „Орион“ и бул. „Сливница“ в посока град Божурище, предаде репортер на Агенция „Фокус“.", "date": "2018.05.12", "title": "София: Катастрофа е станала на кръстовището на ул. „Орион“ и бул. „Сливница“ в посока град Божурище"}
{"url": "http://www.focus-news.net/news/2018/05/12/2520936/korneliya-ninova-bsp-predi-dve-godini-rakovodstvoto-na-partiyata-zapochna-boleznena-promyana-za-da-dade-pat-na-mladite.html", "text": "Млади социалисти, не се страхуваме, че ще заемете местата ни и че ще ни смените - наше задължение е да ви подготвим за този момент. Това каза лидерът на БСП Корнелия Нинова по време на  Четвъртата национална конференция на Младежкото обединение на БСП, предаде репортер на Агенция „Фокус“.  „Искам да ви поздравя с провеждането на националната конференция и да ви пожелая тя да бъде много успешна и с конкретни резултати. Бих искала да ви благодаря за това, което направихме заедно за последната една година. Преди две години новото ръководство на партията започнахме една болезнена промяна, целта на която беше да дадем път на вас, на младите, без да създаваме конфликт между поколенията“, каза Нинова. \r\nТя заяви, че след две години се усеща резултатът. „Днес много от вас са новите общински и областни председатели, новите депутати, членове на общински и областни съвети. Много от вас преминаха през обученията на институти и политически школи, за да ви подготвим за онзи момент, в който ще поемете от нас местата“, заяви лидерът на БСП. \r\n\"Млади социалисти, вярвам, че нямате sms кога да ръкопляскате, каза още Корнелия Нинова. Тя препоръча на младите хора в партията веднага да се откажат от политиката, ако са се отдали на нея само заради привилегии и облаги. \r\n\"Даже нещо повече, очакваме от вас да промените политиката. Днес традиционните политици, статуквото, старите политици, приемат политиката като облага и привилегия. Отказаха да приемат предложението ни сами да направим отстъпка, да се откажем от някои от привилегиите в името на други цели“, каза Нинова. Тя призова младежите да търсят съмишленици сред българските млади хора, колеги и другари в европейските държави. „Търсете съмишленици за каузи, защото се видя ,че прогресивните млади хора, са много близко до нашите идеи. Възхищавам се на реакцията на младите европейци след провеждането на Младежкия европейски форум в България“, каза Нинова и отчете, че те са се изправили пред цялото статукво и са казали, че е съсипан многогодишния труд на младите хора. \r\n„Те се възпротивиха на това някой да ги командва и да им натиска копчетата кога да ръкопляскат и кога не. Те се възпротивиха на това, че не бяха участници в политиката. Това са нашите естествени съюзници – млади и смели хора, с които трябва да върнем Европа там, откъдето започна“, заяви още лидерът на БСП.\r\nДеница КИТАНОВА", "date": "2018.05.12", "title": "Корнелия Нинова, БСП: Преди две години ръководството на партията започна болезнена промяна, за да даде път на младите"}
{"url": "http://www.focus-news.net/news/2018/05/12/2520930/varna-bogata-muzikalna-programa-shte-sapatstva-noshtta-na-muzeite-i-galeriite-parviyat-kontsert-shte-bade-na-indiyskata-grupa-tapi-project.html", "text": "С интересна музикална програма ще бъде съпроводена Нощта на музеите и галериите – Варна 2018. Това каза за Радио „Фокус“ – Варна организаторът Николай Тодоров. „Ще започнем с индийската група Tapi Project, която ще гостува в Градската галерия на 19 май от 20.00 часа и ще ни пренесе в света на съвременната фолк и уърлд музика. В двора на Археологическия музей ще изнесе концерт оркестърът на варненските учители „Анима“, чието участие е за втори път във фестивала, след дебюта му през миналата година“, добави Николай Тодоров. По думите му няколко интересни формации ще свирят на територията на Етнографския музей, Музея за Нова история на Варна, Археологическия музей, Социалната чайна. „В ХАТОРИ, което е също едно пространство за срещи, храна и споделяне, ще има интересна музика от южна Европа. Пълната програма може да бъде намерена на сайта на фестивала“, допълни Николай Тодоров.\r\nМилена СТОЕВА", "date": "2018.05.12", "title": "Варна: Богата музикална програма ще съпътства Нощта на музеите и галериите, първият концерт ще бъде на индийската група Tapi Project"}
{"url": "http://www.focus-news.net/news/2018/05/12/2520940/ministar-valentin-radev-iztochvaneto-na-zdravnata-kasa-v-plovdiv-ne-e-izoliran-sluchay-raboti-se-v-tazi-posoka-v-tsyalata-darzhava-i-natiskat-e-povsemesten.html", "text": "Източването на Здравната каса в Пловдив не е изолиран случай, работи се в тази посока в цялата държава и натискът е повсеместен. Това каза пред журналисти в Пловдив министърът на вътрешните работи Валентин Радев в коментар на разкритата в Пловдив схема за източване на пари от Регионалната здравна каса, предаде репортер на Радио „Фокус“ – Пловдив. „Започнахме с болницата във Враца, сега в Пловдив, а утре може да се окаже друг град. Навсякъде натискът е повсеместен. Подпомагаме другите органи в държавата, които работят, най-вече Прокуратурата. Проблемът с големите изтичания на пари чрез лекарства, Здравна каса и по други начини са във фокуса ни от много време. Наблюдаваме навсякъде, включително и болниците, където има недобри практики“, коментира министър Валентин Радев.„Фокус“ припомня, че на 9 май Прокуратурата в Пловдив задържа за 72 часа четири лица за източване на пари от Регионалната здравноосигурителна каса в Пловдив. На тях бяха повдигнати обвинения за документна измама и за подкуп в особено големи размери. Задържаните бяха общо четирима, между които двама висши служители на Здравната каса, един фармацевт, който е бил в основата на схемата за източване, и едно подставено лице. Престъпната схема е използвала аптека фантом и реални данни на болни от хепатит лица, които са получавали лекарства от Касата.\r\nТони МИХАЙЛОВ", "date": "2018.05.12", "title": "Министър Валентин Радев: Източването на Здравната каса в Пловдив не е изолиран случай, работи се в тази посока в цялата държава и натискът е повсеместен"}
{"url": "http://www.focus-news.net/news/2018/05/12/2520934/reuters-gartsiya-i-makedoniya-se-nadprevarvat-da-priklyuchat-spora-s-imeto-predi-sreshtata-na-visoko-ravnishte-na-es.html", "text": "Външните министри на Гърция и на Македония се срещнаха в присъствието на специалния пратеник на ООН за спора за името Матю Нимиц край Атина, за да решат различията си преди срещата на високо равнище на ЕС и Западните Балкани следващата седмица, предава  Reuters.\r\n„В деликатна фаза сме. Ние се справяме с едно от последните останали различия“, заяви македонският министър на външните работи Никола Димитров ден преди срещата с гръцкия си колета Никос Кодзиас. „За 11 месеца станахме близки на лично равнище. Ако осъществим пробива мисля, че ще има огромно облекчение“, допълни той.\r\nСрещата им в Сунио край Атина се провежда само пет дни преди срещата в София, където министър-председателите на двете страни също ще обсъдят въпроса. И двете страни смятат, че 2018 е година на възможностите. Виктор Турмаков", "date": "2018.05.12", "title": "Reuters: Гърция и Македония се надпреварват да приключат спора с името преди срещата на високо равнище на ЕС"}
{"url": "http://www.focus-news.net/news/2018/05/12/2520939/nova-makedoniya-harvatite-masovo-zarezhdat-benzin-v-bosna-i-hertsegovina.html", "text": "След последното поскъпване на горивата в Хърватия, жителите на Славония и Далмация масово отиват в съседната Босна и Херцеговина, за да напълнят резервоарите на автомобилите с по-евтин бензин, коментира македонското електронно издание  „Нова Македония“.\r\nЕдин литър супер 95 в Босна и Херцеговина струва 1,82 конвертируеми марки или 6,2 куни, при обменен курс от 3,75 куни за  марка. Във всички бензиностанции се приемат куни, но за плащане в брой търговците изчисляват в неблагоприятна степен от 1:4. За същото гориво в хърватските бензиностанции се плащат над 10 куни на литър, което е разликата в цените на три куни на един литър. За пълен резервоар от 40 литра, напълнен на бензиностанции в Босански Брод, спестяванията за хърватските граждани достигат до 120 куни.\r\n„Идвам два пъти месечно. Изразходвам литър гориво, за да достигна до Босна и Херцеговина и с такава разлика в цените на месец се спестяват около 200 куни“, изчислява Здравко, който пълни резервоара на автомобила си на магистралния път Босански Брод - Дервента. Виктор Турмаков", "date": "2018.05.12", "title": "„Нова Македония“: Хърватите масово зареждат бензин в Босна и Херцеговина"}
{"url": "http://www.focus-news.net/news/2018/05/12/2520942/svetovniyat-den-na-migrirashtite-ptitsi-tazi-godina-e-na-tema-obedinyavane-na-nashite-glasove-za-opazvane-na-ptitsite.html", "text": "През 2018 се отбелязва ново начало за Световния ден на мигриращите птици, тъй като сега обединява големите миграционни коридори на планетата, а именно Афро-евразийския, Източноазиатско-австралийския и Американския миграционен път на птиците. Това съобщи Радостина Ценова от Българската фондация „Биоразнообразие“. Днес е Световния ден на мигриращите птици. За да стане празнуването още по-успешно и подходящо за любителите на птици по целия свят, Световният ден на мигриращите птици ще има два пикови дни за празнуване през годината – втората събота на май и октомври.\r\nСъбирайки още повече хора по света, този ден има за цел да достигне до по-широка аудитория и да разшири посланието за опазване на птиците. Като нова глобална платформа, която обединява усилията по целия свят, Световният ден на мигриращите птици ще засили образованието и ще повиши осведомеността относно необходимостта от защита на мигриращите птици и техните местообитания – на всички нива във всички части на света.\r\nСветовният ден на мигриращите птици посвещава 2018 на големите миграционни пътища и новото сътрудничество между тях и е на тема „Обединяване на нашите гласове за опазване на птиците\". Сравнявайки своя опит и загриженост, споделяйки своите истории и дейности, хората по целия свят ще направят своите гласове и действия още по-силни, защото опазването на птиците наистина е глобален проблем.\r\nАтанасовско езеро е важна миграционна точка, оценена от орнитолозите по целия свят, през която всяка година минават над 1.5 милиона птици. Своя „глас“ за миграцията и птиците дават и малките ученици от ОУ „Ал. Георгиев – Коджакафалията“ в Бургас, които чрез своя еко клуб „Капитан Планета“ и проекта си „Моето Атанасовско езеро“ записаха специален аудио тур на български и английски език, за да разкажат на всеки, които има интерес за чудото, наречено миграция.", "date": "2018.05.12", "title": "Световният ден на мигриращите птици тази година е на тема „Обединяване на нашите гласове за опазване на птиците\""}
{"url": "http://www.focus-news.net/news/2018/05/12/2520941/korneliya-ninova-bsp-obrashtenieto-mon-sheri-kam-boyko-borisov-struva-tsyal-transporten-bransh-na-edna-strana.html", "text": "Колко струва това \"мон шери\". Да заличиш цял транспортен бранш на една страна. Това каза лидерът на БСП Корнелия Нинова по време на Четвъртата национална конференция на Младежкото обединение на БСП във връзка с Втория мобилен пакет на ЕК, предаде репортер на  Агенция „Фокус“.  „Вчера казаха, че днес правителството и Бойко Борисов пишат история. Добре, ако правителството и Бойко Борисов днес защитят българския национален интерес и спрат дискриминационен и несправедлив пакет за мобилност, аз ще съм първата, която ще му стисне ръката. Но се съмнявам“, каза Нинова. По думите й българското правителство е изпуснало момента да намери съмишленици и да отстоява каузи, не само българска национална, а европейската за равни възможности. \r\nНинова призова младежите да не се страхуват да бъдат първи. „Върху вас ще се изсипе много негативизъм, ще ви хулят. Не се огъвайте, продължавайте. Важното е, че след време тези, които са ви хулили, ще ви последват, а вие сте били първи“, заяви Нинова. Тя пожела на младежите смелостта да бъдат водачи на България и Европа. \r\nДеница КИТАНОВА", "date": "2018.05.12", "title": "Корнелия Нинова, БСП: Обръщението „мон шери“ към Бойко Борисов струва цял транспортен бранш на една страна"}
{"url": "http://www.focus-news.net/news/2018/05/12/2520943/afp-kosovo-shte-deradikalizira-dzhihadistite-po-zatvorite.html", "text": "Косово започна програма, целяща дерадикализирането на затворените джихадисти, включително и чрез лекции, изнасяни в затворите от умерени имами, предава  AFP.\r\nПовече от 90% от жителите на Косово са умерени мюсюлмани. Но през последните години повече от 300 граждани на страната са се присъединили към терористите, воюващи в Сирия ив Ирак. Около 50 от тях са убити. Смята се, че около 100 джихадисти са се върнали в Косово като около 80 от тях са задържани.\r\nМинистерството на правосъдието на Косово съобщи, че е постигнало споразумение с Ислямската общност на Косово, която ще позволи да умерени имами да водят часове по вероучение на задържаните. \r\n„Убеден съм, че организирането на религиозните лекции за затворниците ще увеличи познанието на опасността от религиозната радикализация“, смята министърът на правосъдието на Косово Абелард Тахири.  Виктор Турмаков", "date": "2018.05.12", "title": "AFP: Косово ще дерадикализира джихадистите по затворите"}
{"url": "http://www.focus-news.net/news/2018/05/12/2520944/smolyan-obshtinata-uchastva-sas-svoy-shtand-na-natsionalniya-sabor-na-ovtsevadite-kray-lyaskovets-sabitieto-beshe-otkrito-ot-orkestara-101-kaba-gaydi.html", "text": "Община Смолян за поредна година се представя на Националния събор на овцевъдите край Лясковец. Това съобщиха от пресцентъра на Общината. Емблематичният оркестър „101 каба гайди” участва в откриването на мащабното събитие. Негов водещ е Веска Бабаджанкова. Кулинари от общината приготвят популярни родопски специалитети и чевермета от които опитват гостите и участниците в събора. На живописните поляни около Петропавловския манастир, гостите са привличани от невероятните аромати от майсторските чевермета на Манол Пелтеков, кулинарите Бистра и Искра Ахчийски и неповторимото сирене брънза на Салих Пашов. Мaйcтopът нa пpoчyтoтo битo cиpeнe пoкaзва зaнaятa нa дeдитe cи, cъхpaнeн oт вeкoвe. Пашата, както го наричат, отново се превърна в атракция. И битoтo cиpeнe, и бpънзaтa ca мнoгo вкycни и нямaт нищo oбщo c тeзи в мaгaзинитe, твърдят гостите на събора, които се надпреварваха да опитат от специалитетите на майстора от смолянското село Бориково. Те наблюдаваха и с интерес технологията по приготвянето им. \r\nВ шатрата на Смолян се предлагат традиционни родопски сувенири, рекламни материали и др. В изложението участва и РИМ „Стою Шишков” – Смолян. \r\nСъборът, който продължава от 11 до 13 май т.г.,  беше официално открит от изп. директор на Държавен фонд „Земеделие“ Живко Живков, кмета на Община Лясковец Ивелина Гецова и съпредседателя на Национална овцевъдна и козевъдна асоциация Симеон Караколев. Община Смолян участва в мащабното събитие по покана на Симеон Караколев. \r\nНасърчаването на потреблението на овчи и кози продукти и производството им от български суровини е във фокуса на тазгодишното седмо издание на събора на овцевъдите, който се провежда под мотото „Българските храни от български суровини“. \r\nНационалният събор на овцевъдите се организира от Национална овцевъдна и козевъдна асоциация (НОКАБ), със съдействието на Министерството на земеделието, храните и горите и с подкрепата на общините Велико Търново, Лясковец и Горна Оряховица. \r\nТова е най-мащабният форум в сектор \"Животновъдство\" у нас и единственият, който съчетава стопанския аспект на овцевъдството с българската битова култура, традиции, фолклор и занаяти. Форматът е без аналог в Европа и в него се включват представители на браншови организации от Австрия, Азербайджан, Босна и Херцеговина, Германия, Грузия Дания, Израел, Испания, Италия, Литва, Латвия, Македония, Молдова, Румъния, Сърбия, Чехия и Финландия.", "date": "2018.05.12", "title": "Смолян: Общината участва със свой щанд на Националния събор на овцевъдите край Лясковец, събитието беше открито от оркестъра „101 каба гайди”"}
{"url": "http://www.focus-news.net/news/2018/05/12/2520947/sliven-142-godini-ot-gibelta-na-stoil-voyvoda-shte-badat-otbelyazani-v-selo-bliznets.html", "text": "142 години от гибелта на Стоил войвода ще бъдат отбелязани в село Близнец, съобщиха от Община Твърдица. Честването ще започне от 18.30 часа с поднасяне венци и цветя на паметника на войводата на Сатма чешма – неговото лобно място.\r\nХристо Колев, председател на фондация „Стоил войвода”, каза за войводата, който е определен за помощник на Иларион Драгостинов и водач на чета във Втори революционен окръг. След избухване на въстанието дружината му води тежки сражения с турските потери, тръгнали по следите им след падналия сняг.\r\nНа 10 май четата се сражава при котленското село Нейково, където войводата е ранен. На 13 май 1876 г. в местността „Чешме” при село Бинкос е заловен от потеря.\r\nОтказва да бъде вързан и затова е обезглавен.", "date": "2018.05.12", "title": "Сливен: 142 години от гибелта на Стоил войвода ще бъдат отбелязани в село Близнец"}
{"url": "http://www.focus-news.net/news/2018/05/12/2520949/ministrite-valentin-radev-i-ivaylo-moskovski-otkriha-renovirana-sgrada-na-zhp-garata-v-plovdiv.html", "text": "Министрите на вътрешните работи и на транспорта, информационните технологии и съобщенията откриха обновената сграда на жп гарата в Пловдив. Това съобщиха от пресцентъра на МВР. Двамата изразиха задоволство от възстановения културно-исторически паметник в града. Според министър Московси реновираната сграда е  добър пример за публично-частно партньорство. \r\nМинистър Радев подчерта, че благодарение на активното участие на общината е изградено и видеонаблюдение, което е свързано с областната дирекция. По този начин се осъществява контрол не само в периметъра на гарата и автогарата, но и в подлезите. Петима служители работят на място и осъществяват непрекъснатото наблюдение на района. Министър Радев припомни, че във връзка с годишните отчети на областните дирекция на МВР в страната, той проведе редица срещи и разговори с представителите на местната власт. Вътрешният министър изрази задоволство от постигнатото ниво на комуникации между институциите и посочи, че част от обсъжданите въпроси са обхващали именно изграждането на системите за видеонаблюдение, както и възможността за полицейско присъствие в малките населени места. По думите му тези срещи са изключително полезни и в аванс съобщи, че предстои в понеделник подобен формат и в Перник. \r\nМинистър Радев коментира и идеята за възможността кметове на малки населени места да сключват договори с охранителни фирми за опазване на имуществото на общината. \"Това не е лоша практика\", посочи той с уточнението, че въпросът е в баланса. \"Фирмите могат да отиват и да помагат там, където е необходимо. Те по никакъв начин не отнемат функциите на полицията, която в крайна сметка си върши работата. От друга страна охранителната дейност се развива от години, тя не е от вчера и би могло да бъде използвана в помощ на полицията\", добави той. \r\nДвамата министри инспектираха и строителните дейности в района на отбивката за летището на Пловдив. Проектът Лот 6, съфинансиран от община Пловдив, стартира в началото на август  миналата година. Очаква се той да приключи до края на годината. Разширението обхваща общо 10.700 км  път Пловдив – Асеновград.", "date": "2018.05.12", "title": "Министрите Валентин Радев и Ивайло Московски откриха реновирана сграда на жп гарата в Пловдив"}
{"url": "http://www.focus-news.net/news/2018/05/12/2520946/korea-herald-severna-koreya-e-namalila-razmera-na-ezhegodnite-si-tankovi-sastezaniya.html", "text": "Северна Корея е намалила значително ежегодните си състезания по танкова стрелба, които организира между бронетанковите подразделения на собствената си армия. Според представителите на южнокорейските власти това е едно от последствията от разведряването на политическата ситуация полуострова, пише  Korea Herald.\r\nСевернокорейският лидер Ким Чен-ун наблюдава събитията през 2016 и 2017 г. лично, но не се появил на тези тази година, според представители на властите в Сеул. Освен неговото отсъствие, мащабът на състезанията тази година е намален наполовина.\r\nЕжегодното състезание обичайно се провежда на граничните области в Южна Корея, където са разположени най-силните части на Северна Корея. Точки се отбелязват според това колко бързо танковете могат да се движат и доколко са точни при поразяването на неподвижни мишени, както и според това доколко добре заобикалят препятствия. \r\nСпоред представителите на властите в Сеул намаляването на размера на състезанията е свързано с подобряването на междукорейските отношения след срещата между Ким Чен-ун и президента на Южна Корея Мун Джей-ин в края на април.  Виктор Турмаков", "date": "2018.05.12", "title": "Korea Herald: Северна Корея е намалила размера на ежегодните си танкови състезания"}
{"url": "http://www.focus-news.net/news/2018/05/12/2520929/standard-makedoniya-spored-gratski-medii-sporazumenieto-za-imeto-shte-se-sklyuchi-sega-a-prilaganeto-mu-shte-bade-sled-dve-godini.html", "text": "Според гръцкия седмичник „Те Неа“ постигането на договора за името между Македония и Гърция сега и неговото прилагане след две години е сценарий, който може да се приеме на преговорите по въпроса, предава македонската медия  „Стандард“.\r\n„При първото четене, най-важният елемент на тази версия на договора е появата на намерението на съседите да приемат за всестранна употреба (\"ерга омнес\") името, което ще се договори (преобладават имената Горна Македония, Нова Македония)“ пише изданието и коментира, че македонската страна променя отношението си за  използването на конституционното име в страната.\r\nСпоред вестника споразумението не може да се приложи сега и веднага, но дава време от две години, за изпълнението на \"ерга омнес\". Според изданието властите в Скопие вярват, че този период от две години е задоволителен, за да се направят необходимите промени в конституцията. Виктор Турмаков", "date": "2018.05.12", "title": "„Стандард“ (Македония): Според гръцки медии споразумението за името ще се сключи сега, а прилагането му ще бъде след две години"}
{"url": "http://www.focus-news.net/news/2018/05/12/2520952/bozhidar-nosikov-komisiya-za-borba-s-protivoobshtestvenite-proyavi-asenovgrad-uchastnitsite-v-lyatnata-akademiya-sharena-vakantsiya-se-uvelichavat-s-vsyaka-izminala-godina.html", "text": "Броят на участниците в лятната детска академия „Шарена ваканция“ в Асеновград нараства с всяка изминала година. Това каза за Радио „Фокус“ – Пловдив Божидар Носиков, секретар на Местната комисия за борба с противообществените прояви на малолетните и непълнолетните в Асеновград, която организира лятната детска академия съвместно с Градската библиотека „Паисий Хилендарски“. По думите му тази година очакванията са в лятната детска академия да се запишат минимум 200 деца. „С всяка изминала година информацията за инициативата достига до все повече хора. Родителите вече започнаха да питат кога ще започне, вече са готови да кандидатстват и очакват това да се случи“, коментира Носиков. Той посочи, че отзивите за „Шарена ваканция“ от страна на родителите са изключително позитивни. „Детската лятна академия е безплатна за децата. Ангажирани са професионалисти, които се занимават с участниците и в много случаи успяват и да набележат деца със заложби, които впоследствие да продължат да развиват. Много от децата продължават да посещават курсове и занимания, дори и след приключване на инициативата „Шарена ваканция“. Целта ни е да съумеем и да успеем да им дадем някаква основа, да засилим желанието им да развиват това, в което са добри“, коментира Божидар Носиков.\r\nТони МИХАЙЛОВ", "date": "2018.05.12", "title": "Божидар Носиков, Комисия за борба с противообществените прояви - Асеновград: Участниците в лятната академия „Шарена ваканция“ се увеличават с всяка изминала година"}
{"url": "http://www.focus-news.net/news/2018/05/12/2520950/premierat-boyko-borisov-poluchihme-mnogo-toplo-i-milo-pismo-ot-prezidenta-na-sasht-donald-tramp-predlaga-da-se-vidim-v-skoro-vreme-na-tema-zapadni-balkani.html", "text": "Получихме много топло и мило писмо от президента на САЩ Доналд Тръмп, предлага да се видим в скоро време на тема Западни Балкани. Това каза премиерът Бойко Борисов по време на Регионалната политическа академия на ГЕРБ - Стара Загора, предаде репортер на Агенция „Фокус“. „В момента България подготвя следядреното споразумение, зад което Европа застана, Турция застана, Русия застана. Не знам защо така решиха САЩ – тяхна работа е. Но ситуацията в Близкия Изток също никак не е добра – въздушни удари, жертви. Надявам се, че и в тази посока ще направим необходимото, няколко стъпки сме подготвили, но чакаме да минат всички по надлежния ред. И за подобряването на отношенията с Русия имаме от президента на САЩ Доналд Тръмп много топло, мило писмо за това колко много разчита на нас и за „Алианса“, и за региона, и за Балканите. Предлага да се видим в скоро време на тема Западни Балкани“, каза още министър-председателят и посочи, че това всичко е, защото държавата има стабилен парламент, а по думите му това е най-важното за една парламентарна република. \r\n„По-балансирана политика не си спомням. На 12 и 13 премиерът Бенямин Натаняху ни е поканил там за рождения си ден, но аз гледам все да ме няма, защото все някой ще донесе я торта, я букет, я ще снимат. Така че по-добре да ме няма. Ще открием и там паметник – такъв, какъвто и в София. Хората са изключително благодарни за това, което направихме – не само като история  за това, че народът ни и църквата тогава са спасили хиляди български евреи, но и договорът за сътрудничество“, обясни Борисов.\r\nТой посочи за първи път китайски премиер четири дни ще бъде в една държава. „Не да дойде да ни види, не два дни, не три, а четири дни. И форматът става 17 + 1, защото Ципрас се обади и казва: „Ние досега бяхме наблюдатели, а сега искам да ме поканиш да дойда“. След това и саудитският престолонаследник. Интересът към нас - България, и към Балканите е факт, благодарение на нашата работа и всички го признават. И медиите какво? Президентът Макрон се обърнал към Борисов. Аз не съм там като представител на България само и той не го каза изобщо недобронамерено. Той си постави неговата програма и каза: „Ако едните искат бързо да се развиват, а другите не правят реформи, не им се работи или ги мързи, или не са достатъчно стегнати, или не се справят с мигрантската вълна – то други правят някакви промени вътре, отнемат правата на съдебни органи, на медии. България в това отношение е пример – не само във върховенството на закона. Надявам се в Парламента да се вдигне тази тема с медиите и да се приключи - ако трябва никакви държавни пари за никой или да идват да им направим томбола, както за посещението с папата. Защото и това е фалшива новина - кои медии изобщо можем ние да контролираме? Затова никакви държавни пари – трябва да видим най-добрия модел и такъв да бъде. Сега и на Московски ще му кажа – ако имате проблем с разпространението, пощите да вземат да ги разпространяват. Сега всичко е във Фейсбук, в хиляди сайтове и да не говорим, че голяма част от тях пишат толкова фалшиви неща, че човек може да полудее. Добре, че не ги чета, но все ще се намери някой да ми каже: „Бе ти разбрали?“ Това най ме вбесява, не искам да ги знам, имаме си достатъчно работа да си вършим“, каза още Борисов.", "date": "2018.05.12", "title": "Премиерът Бойко Борисов: Получихме много топло и мило писмо от президента на САЩ Доналд Тръмп, предлага да се видим в скоро време на тема Западни Балкани"}
{"url": "http://www.focus-news.net/news/2018/05/12/2520945/premierat-boyko-borisov-mnogo-obichat-da-ni-davat-akal-kakva-stroitelna-ploshtadka-sme-no-za-tezi-mnogo-desetiletiya-da-byaha-svarshili-nyakakva-rabota.html", "text": "Много обичат да ни дават акъл каква строителна площадка сме, но за тези много десетилетия да бяха свършили някаква работа. Това каза премиерът Бойко Борисов по време на Регионалната политическа академия на ГЕРБ - Стара Загора, предаде репортер на Агенция „Фокус“. „От акъл имаме нужда, но точно те нямат право да ни дават никакви съвети. Аз не знам кметът на Стара Загора догодина за изборите какво ще обещава. Операта беше започната, довършихме я. Паркове, детски площадки, стадиони, детски градини, десетки санирани блокове. 80 блока са санирани. Не знам какво ще им обещае в следващия мандат да направи. Сега като минах през града, мисля че Стара Загора е един от най-хубавите и красиви градове“, заяви Борисов. \r\n„Използвам случая да кажа как фалшивите новини масово тровят света. Завчера на наградата, която дадохме за принос на президента на Франция Еманюел Макрон, аз съм от тримата човека със специална покана. Там не се ходи, който няма работа, отива там. така бяха подредили програмата, че с всеки да имам един час да разговарям. Понеже аз като председателстващ Европейския съвет, защитавам не само водещите икономики и държави, а и изостанали“, подчерта премиерът.", "date": "2018.05.12", "title": "Премиерът Бойко Борисов: Много обичат да ни дават акъл каква строителна площадка сме, но за тези много десетилетия да бяха свършили някаква работа"}
{"url": "http://www.focus-news.net/news/2018/05/12/2520951/ministar-ivaylo-moskovski-nyama-darzhavna-institutsiya-ili-nepravitelstvena-organizatsiya-koyato-da-ne-podkrepya-iskaniyata-na-prevozvachite-shte-zashtitim-maksimalno-tehnite-interesi.html", "text": "Няма държавна институция или неправителствена организация, която да не подкрепя исканията на превозвачите, ще защитим максимално техните интереси. Това каза пред журналисти в Пловдив министърът на транспорта, информационните технологии и съобщенията Ивайло Московски по повод недоволството на превозвачите срещу пакета за мобилност на ЕК, предаде репортер на Радио „Фокус“ – Пловдив. „Нашата позиция винаги е била категорична и ясна от самото начало на тези предложения. В случая е важно да се подчертае институционалната подкрепа от цялата държава. Лично премиерът Бойко Борисов е ангажиран с темата. Провел е необходимите разговори вчера и онзи ден с президента на Франция Макрон и с канцлера на Германия Меркел. Доколкото съм информиран, на Борисов му предстои нов телефонен разговор в неделя с президента Макрон, а в понеделник тук пристига комисарят по транспорта Виолета Булц“, каза Московски. Той коментира, че темата за пакета за мобилност е доста притеснителна за бранша. „Много от условията притесняват нашия бранш и на практика биха го довели до неконкурентно състояние, но полагаме максимални усилия на ниво Министерски съвет и на ниво лична ангажираност с темата от страна на премиера“, коментира Ивайло Московски.\r\nНа въпрос кое е важно да се отстоява по време на преговорите, министърът на транспорта отговори, че на първо място това е самото изискване през определен период от време превозвачите да се прибират у дома или в база на фирмата, в която работят. Ние считаме, че няма как един човек да бъде задължен в свободното си време да ходи където и да е. Превозвачите могат да имат почивка където си искат по света, не е задължително да се прибират вкъщи. Това е един необоснован разход за тях, който ще ги натовари финансово. Следващото условие, което не се приема от нашите превозвачи, е да нямат право да почиват в кабините на камионите си. Пак изглежда нелогично, при положение, че собствениците на компании инвестират страшно много средства, за да закупуват камиони с всички удобства. По тази тема има проблем със застрахователите, защото в полиците пише, че ако водачът не е на самото място, където е камионът му, ако има щета върху превозното средство или товара, застрахователят не го обезщетява. Това са неща, които трябва да бъдат изчистени като изисквания“, посочи Ивайло Московски. По думите му на трето място се поставя проблемът от кой ден да започват да текат командировъчни за държавите, в които се намира съответно шофьора с камиона. „Тук имаме спорове. Искането е след втория - третия ден. Друга тема, по която имаме спорове и различни гледни точки е така наречения каботаж“, каза министърът на транспорта.\r\nИвайло Московски коментира още, че всички условия, които са заложени в пакета за мобилност са изключително рестриктивни за превозвачите. „Още повече, че това е пакет, който ще влезе в регламент само за държавите от ЕС. Тук може да се зададе въпросът какво се случва с турски и ирански превозвачи, например. Да не се окаже, че тези мерки ще бъдат много по-рестриктивни за българи и румънци, а съответно да се отвори врата трети държави да не ги спазват“, добави Московски.\r\nТони МИХАЙЛОВ", "date": "2018.05.12", "title": "Министър Ивайло Московски: Няма държавна институция или неправителствена организация, която да не подкрепя исканията на превозвачите, ще защитим максимално техните интереси"}
{"url": "http://www.focus-news.net/news/2018/05/12/2520955/plovdiv-namalyava-broyat-na-bolnite-ot-varitsela-i-chrevni-infektsii-v-oblastta.html", "text": "Намалява броят на болните от варицела и чревни инфекции в Пловдивска област. Това съобщиха за Радио „Фокус“ – Пловдив от Регионалната здравна инспекция. През последния отчетен период засегнатите от варицела са 99 души срещу 101 в първите дни на месец май. Болните от чревни инфекции са 22 души, като през предходния отчетен период те са били общо 37. Спад се отчита и при случаите на скарлатина – засегнатите са 8 души срещу 12 в първата седмица на май. Болни от вирусен хепатит са четирима души, двама от които на територията на града. През последният отчетен период е регистриран и един случай на менингит, съобщиха още от Регионалната здравна инспекция.\r\nТони МИХАЙЛОВ", "date": "2018.05.12", "title": "Пловдив: Намалява броят на болните от варицела и чревни инфекции в областта"}
{"url": "http://www.focus-news.net/news/2018/05/12/2520954/ria-novosti-irak-shte-otkrie-letishtata-zakriti-v-denya-na-parlamentarnite-izbori.html", "text": "Министър-председателят на Ирак Хайде ал Абади даде заповед да се открие по-рано от предвиденото въздушното пространство на страната и да се възобнови работата на летищата, закрити за 24 часа заради протичащите в парламентарни избори в Ирак, предава РИА Новости.\r\nПо-рано комисията, сформирана от върховния главнокомандващ и министър-председател на Ирак, даде заповед да закрие граничните пунктове и летищата за едно денонощие. \r\nПарламентарните избори в Иран започнаха в събота. За 328 места в парламента се борят 7400 кандидати.  Виктор Турмаков", "date": "2018.05.12", "title": "РИА Новости: Ирак ще открие летищата, закрити в деня на парламентарните избори"}
{"url": "http://www.focus-news.net/news/2018/05/12/2520948/a1on-makedoniya-spored-makedonskiya-poslanik-v-atina-sreshtata-mezhdu-nikos-kodzias-i-nikola-dimitrov-shte-izigrae-klyuchova-rolya-za-reshenieto-na-spora-za-imeto.html", "text": "Според македонския посланик в Атина Дарко Ангелов днешната среща на външните министри на Македония и на Гърция Никола Димитров и Никос Кодзиас заедно със специалния посланик на ООН Матю Нимиц край кръцката столица ще изиграе ключова роля в перспективата за решението на спора за името, предава македонската медия  „A1oN“.\r\nАнгелов заяви, че има напредък в преговорите, които на равнище министри на външните работи са били интензивни през изминалия период, но все още остават основните разлики.\r\n„Според министър Димитров в миналото е постигнат напредък в много аспекти решението. Остават обаче основните различия по отношение на настояването на Гърция за промяна на Конституцията ни и за обхвата за използване на името. Сега влязохме в много критична фаза на преговорите и срещата на двамата министри, този път с присъствието на специалния пратеник на ООН Матю Нимиц ,ще изиграе ключова роля в перспективата за решаване в следващия период“, заяви дипломатът. Виктор Турмаков", "date": "2018.05.12", "title": "„A1oN“ (Македония): Според македонския посланик в Атина срещата между Никос Кодзиас и Никола Димитров ще изиграе ключова роля за решението на спора за името"}
{"url": "http://www.focus-news.net/news/2018/05/12/2520953/premierat-boyko-borisov-falshiva-novina-e-che-chakam-da-mine-predsedatelstvoto-za-da-dam-ostavka-darzhavata-nikoga-ne-e-bila-s-po-dobri-parametri.html", "text": "Другата фалшива новина, която се разпространява е, че чакам да мине председателството, за да дам оставка. Това каза премиерът Бойко Борисов по време на Регионалната политическа академия на ГЕРБ - Стара Загора, предаде репортер на Агенция „Фокус“. „Държавата никога не е била с толкова добри параметри, колкото сега. Растат доходите, най-ниската безработица. Първият мандат като дойдохме, бяха 12-13% безработица. Расте БВП, растат доходите“, коментира Борисов. \r\nТой добави, че е поел ангажимент към транспортните фирми и това са 70-80 хиляди шофьори. „Още в петък разпоредих и в понеделник еврокомисарката по транспорт ще бъде в 14.00 часа при мен, за да направим среща с транспортния бранш. Някой написал, че Макрон се обърнал към мене да бързаме с реформите. Една дума не е казал по въпроса, а точно обратното. За толкова неща с канцлера са ме помолили да им помогна и да свършим работа. Понеже много ги е яд, защото специален гост в Брюксел на срещата на Франция, Германия, Холандия, Белгия е Борисов, сега в Германия президентът Макрон и аз и пак им е неприятно и дай да почваме с фалшивите новини. Едва ли не специален гост съм, но да ми направи забележка. Малко поне да имаха срама. Защо Западните Балкани? Тук бих си позволил да цитирам канцлера, ми казват, че съм избрал най-трудната тема, от която всички бягат, защото в този регион десетилетия ежедневието на тези хора беше да се убиват един друг“, допълни премиерът. Според него това не е било преди два-три века, а вчера. „Тази криза в Косово ние трябва да я прекратим. Защо ни касае България? Ами разпада на Югославия и войната в Косово върнаха Бъглария десетилетия назад. Създадоха организирана престъпност, контрабанда. Кой ще дойде да инвестира в район, където се бомбардира? Благодарен съм на всички колеги, защото всички потвърдиха, че ще дойдат в сряда, дори тези, които не признават Косово – и Румъния, и Кипър, и Гърция. Премиерът Рахой ще дойде на 15 и 16 май на двустранно посещение, за да може и той да участва и да не ни създава проблеми. Благодарен съм за този жест специално към България“, добави той и подчерта, че се отчита България като държавата, която на 100% се справя с миграционния поток. „Сега всички казват колко съм бил прав, че не съм се изпокарал и аз с президента Ердоган и България ни е най-сигурното място. Ама колко и тогава „хейт“ отнесохме, понеже е много модерна тази дума. Ако сега Стара Загора има 2000-3000 мигранти, кметът какво ще прави“, попита още премиерът.", "date": "2018.05.12", "title": "Премиерът Бойко Борисов: Фалшива новина е, че чакам да мине председателството, за да дам оставка - държавата никога не е била с по-добри параметри"}
{"url": "http://www.focus-news.net/news/2018/05/12/2520957/veliko-tarnovo-pusnati-sa-v-prodazhba-biletite-za-letniya-sezon-na-balgarskite-operni-teatri-stsena-na-vekovete.html", "text": "В продажба са билетите за III Летен сезон на българските оперни театри „Сцена на вековете“, който ще се проведе на историческата крепост „Царевец\" във Велико Търново от 7 юли до 5 септември. Това потвърдиха за Радио „Фокус“ – Велико Търново от Общинската туристическа агенция „Царевград Търнов“. Те се предлагат в мрежата на www.eventim.bg и Туристически информационен център на ул. „Христо Ботев“ №5.\r\n8 заглавия в жанровете опера, балет, оперета и мюзикъл са в афиша на тазгодишното издание на фестивала. На откритата сцена в Двореца на средновековните български царе най-добрите си спектакли за сезона ще покажат балет „Арабеск“, Музикално-драматичен театър „Константин Кисимов“-Велико Търново и оперите от Бургас, Варна и Русе.\r\n„Сцена на вековете“ 2018 стартира на 7 юли със спектакъла „Ромео и Жулиета“ на балет „Арабеск“.  Оперните заглавия в афиша на фестивала са „Мадам Бътерфлай“ (14 юли) и „Аида“ (18 август) в изпълнение на Държавна опера - Бургас, „Джоконда“ (11 август) на Театрално-музикален продуцентски център – Варна и „Луд Гидия“ от Парашкев Хаджиев (3 август) на Русенската опера.\r\nПод звездите на Царевец през лятото ще могат да се видят и три мюзикъла – премиерното заглавие на Театрално-музикален продуцентски център – Варна „Зоро“ (21 юли), „Криворазбрана цивилизация“ по Добри Войников в изпълнение ма Музикално-драматичен театър „Константин Кисимов“ - Велико Търново (27 юли) и „Човекът от Ла Манча“ на Държавна опера – Русе (5 септември).\r\nЗа първи път за фестивала се предлагат пакетни билети. Те са три вида: Колекция Събрано – за всичките 8 заглавия; Колекция Опера и балет – билети за 5 спектакъла (оперите „Мадам Бътерфлай“, „Луд Гидия“, „Джоконда“, „Аида“ и балетът „Ромео и Жулиета“); Колекция Мюзикъл - билети за 3 спектакъла (мюзикълите „Зоро“, „Криворазбрана цивилизация“ и „Човекът от Ла Манча“). Пакети се продават само в Туристически информационен център на ул. „Христо Ботев“ №5 във Велико Търново\r\nСпециално за публиката след всеки спектакъл ще бъде излъчвано емблематичното за Велико Търново аудио-визуално шоу „Царевград Търнов – Звук и светлина“.\r\n„Сцена на вековете“ е първият у нас оперен фестивал на открито, който се провежда на крепостта „Царевец\" във Велко Търново. Първите две издания са през 1985 и 1987 година. Културният форум е възстановен през 2008 година по повод 100 години от обявяване Независимостта на България и от тогава се провежда всяко лято. За изминалите години на сцената в Двореца са представени над 50 от най-добрите световни и български оперни и балетни заглавия.\r\nДомакин на престижното събитие е Община Велико Търново, която от 2016 г. разви фестивала в Летен сезон на българските оперни театри. Музикалният форум е носител на престижния лейбъл „Европа на фестивалите, фестивалите на Европа“ 2018-2019.\r\nИзданието на формата през 2018 година ще се проведе под патронажа на министъра на културата Боил Банов.\r\nЛуиза ТРАНЧЕВА", "date": "2018.05.12", "title": "Велико Търново: Пуснати са в продажба билетите за Летния сезон на българските оперни театри „Сцена на вековете“"}
{"url": "http://www.focus-news.net/news/2018/05/12/2520962/rumyana-drumeva-e-noviyat-predsedatel-na-bsp-v-kazanlak.html", "text": "Румяна Друмева е новият председател на общинската организация на БСП в Казанлък. Това съобщиха от пресцентъра на НС на БСП. За първи път в 126-годишната история на казанлъшката организация жена застана начело на социалистите. Тя спечели лидерското място срещу Катя Киликчиева при таен вот на отчетно-изборна конференция, която се проведе по решение на Националния съвет на БСП. Гости на форума бяха зам.-председателят на НС на БСП Деница Златева, зам.-председателят на Общопартийната контролна комисия Мадлен Стоянова и областният лидер Румяна Динева. Присъстващите 115 делегати, от общо 125, избраха 43-членен състав на Общински съвет и 11-членен състав на общинска контролна комисия с председател адв. Моника Динева.\r\n„Успех и много мъдрост на новоизбраните председатели и членове на партийните органи”, пожела Златева. Тя поръча на новото ръководство „да достигне до всеки социалист в организацията, дал своя принос, за да я има БСП, за да сме силни, за да сме активна опозиция на управляващите. Вярвам, че все по–отчетливо ще се чува силната опозиция в лицето на БСП и алтернативите, които тя предлага за развитието на община Казанлък”, подчерта зам.-председателят на НС на БСП.\r\n„С тази енергия, която демонстрираме днес и желанието  да бъдем единни и  консолидирани в партийната организация, вярвам, че със силата на диалога и смирението, ще поведем организацията към победи”, каза новоизбраният председател на Общинския съвет Румяна Друмева. Тя припомни, че мандата задължава всеки член на ръководните органи да представлява партийната организация с взетите решения, за да се постигнат целите. „Обединението е необходимо за доброто бъдеще на БСП. С нашата отговорност ние трябва да дадем самочувствието и смелостта на всеки един българин, който се бори срещу управлението на ГЕРБ и иска достоен живот в България”, каза народният представител от „БСП за България” Донка Симеонова.\r\nЕдинодушно делегатите на конференцията приеха политическа позиция, с която се разграничиха от публичните прояви на досегашното ръководство, с които се уронваше авторитета на БСП и на местно и на национално равнище. Те заявиха волята си да участват активно „в изпълнението на партийните решения, взети на национални и общински форуми, с оглед консолидация, организационно укрепване и идейна сплотеност на социалистите от община Казанлък. Изразяваме нашата категорична подкрепа на политиката, провеждана от Българската социалистическа партия и нейното ръководство, като декларираме нашата готовност да върнем силата и авторитета на общинската партийна организация, като водеща политическа сила в община Казанлък”, се казва в позицията.\r\nРумяна Друмева е родена на 17 октомври 1961 г. в Казанлък. Магистър е по специалността „Икономика и управление на промишлеността” от Икономическия университет във Варна. В периода 1995-1999 г. е председател на Общинския съвет в Казанлък. През 2003 - 2005 г. е зам.-кмет на Община Казанлък с ресори икономика и строителство. От 2005 до 2009 г. е зам. областен управител на Стара Загора. През февруари 2017 г. тя беше назначена отново за зам. областен управител в служебния кабинет от премиера Огнян Герджиков.", "date": "2018.05.12", "title": "Румяна Друмева е новият председател на БСП в Казанлък"}
{"url": "http://www.focus-news.net/news/2018/05/12/2520961/varna-predvideni-sa-spetsialni-nagradi-igri-i-bezplaten-transport-za-posetitelite-na-noshtta-na-muzeite-i-galeriite.html", "text": "За всички, които ще посетят Нощта на музеите и галериите, ще има осигурен безплатен транспорт, който ще свърза варненските музеи в събота от 18.00 до 24.00 часа. Това каза за Радио „Фокус“ – Варна организаторът Николай Тодоров. „Началната спирка е Парк–музеят „Владислав Варненчик“ в кв. „Владиславово“ и на всеки кръгъл час ще тръгва от там. Крайната спирка е Военноморския музей, а после ще се връща обратно“, заяви Николай Тодоров. По думите му е предвидена и нощна игра, според която всички участници, които обиколят по-голямата част от включените над 50 локации и съберат печати от всяко посетено място, ще получат специални награди. Нощната карта на Варна, по която ще се движат се очаква да бъде в обръщение след 14 май. „Варна ще бъде, наистина, един културен празник“, добави Николай Тодоров.\r\nМилена СТОЕВА", "date": "2018.05.12", "title": "Варна: Предвидени са специални награди, игри и безплатен транспорт за посетителите на Нощта на музеите и галериите"}
{"url": "http://www.focus-news.net/news/2018/05/12/2520959/tsvetan-tsvetanov-kam-gerb-stara-zagora-tryabva-da-stanete-dobrite-poslanitsi-za-tova-koeto-pravi-pravitelstvoto-i-premierat-v-mezhdunaroden-i-vatreshen-plan.html", "text": "Трябва да станете добрите посланици за това, което прави правителство и министър-председателят както във вътрешен, така и в международен план. Това каза зам.-председателят на ГЕРБ и председател на парламентарната група на партията Цветан Цветанов по време на Регионалната политическа академия на ГЕРБ - Стара Загора, предаде репортер на Агенция „Фокус“. „Най-важното е, че трябва да дадем подкрепа на премиера за предстоящата седмица, която ще бъде ключова в европредседателството със срещите на върха и с всички лидери, които ще дойдат по линия на ЕНП. На 16 май ще има работна среща и на 17 май ще бъде ключовото събитие, което ще бъде с всички лидери на цяла Европа в присъствието на Западните Балкани“, заяви Цветанов. Той изрази надежда, че това, което ще бъде договорено и ще се постигне политически консенсус за декларацията, с която ще излязат всички европейски лидери, като очертаят пътя за европейската реализация на Западните Балкани и колкото е възможно тя да стане максимално бързо.", "date": "2018.05.12", "title": "Цветан Цветанов към ГЕРБ-Стара Загора: Трябва да станете добрите посланици за това, което прави правителството и премиерът в международен и вътрешен план"}
{"url": "http://www.focus-news.net/news/2018/05/12/2520960/premierat-boyko-borisov-opozitsiyata-ya-e-mnogo-yad-che-ne-uspya-da-provali-predsedatelstvoto-i-che-az-sam-motorat-na-taya-rabota-sas-zapadnite-balkani.html", "text": "Опозицията я е много яд, че не успя да провали председателството и че аз съм моторът на тая работа със Западните Балкани. Това каза премиерът Бойко Борисов по време на Регионалната политическа академия на ГЕРБ - Стара Загора, предаде репортер на Агенция „Фокус“.\r\n„С македонците заедно при папата ще бъдем – всяка година и те, и ние ходим там, и то винаги е едно бутане, едно криене, едно кой ще е първи, кой ще е втори. Със Зоран се разбрахме заедно да сме в хотели, заедно да ходим на плочата. Вчера на колегите – и на Вучич, и на Тачи, им казах, защото в Скопие се скарахме много – не искат да си подават ръка, единият е обиден, другият е обиден. И това ми е една от задачите сега и съм убеден, че самите те вече са много надраснали и знаят, че в европейската политика трябва да дават личен пример. Затова съм спокоен“, каза още Борисов и посочи, че министър-председателят на Великобритания Тереза Мей също ще дойде в България и то за два дни. „С десетилетия не са идвали английски премиери, а сега и Тереза Мей, и Дейвид Камерън – даже сутринта рано ще им дам и двустранна среща, за да обсъдим Брекзит рано“, коментира Борисов.\r\nМинистър-председателят посочи, че заради всичко това опозицията я е „много яд“. „Виждам такава ярост – просто нещо като им падне мъничко в Парламента и настава злоба и жлъч. Не знам как народните представители на ГЕРБ ще оцелеят физически. Вече остава малко от Българското председателство – не успяха да го провалят, въпреки че направиха всичко възможно, ама всичко възможно. Яд ги е, защото нито имат екип, нито имат програма. Гледам ги – и Таско, и Гечев, всички са били министри и зам.-министри – пази Боже, само при мисълта, че такива ще дойдат, ще държим здраво докрай. И всички казват, че той се е уморил и свърши ли председателството…  И само се питат кой от тях ще стане министър. Преди имаше основание – например, когато ни направиха номера с вдигането на цените на тока само на определени апартаменти и забавените фактури, и сега февруари пак искаха да направят същата работа. Атаката беше масирана, психологическа и само с една цел - да се провали председателството, но така се проваля и Европа. Как щеше да се проведе всичко това? Аз съм моторът на тая работа за Западните Балкани. До онзи ден държавите, които не признаваха Косово, не искаха да седнат на една маса с нея, но знаете ли колко усилия положих и лични разговори един по един. И така те до един потвърдиха, че ще дойдат на 17-и. А испанският премиер Мариано Рахой каза, че ще дойде дори и на 15 и 16, за да не кажа, че е нещо против мене“, каза още Борисов.", "date": "2018.05.12", "title": "Премиерът Бойко Борисов: Опозицията я е много яд, че не успя да провали председателството и че аз съм моторът на тая работа със Западните Балкани"}
{"url": "http://www.focus-news.net/news/2018/05/12/2520956/afp-severna-koreya-predpriema-merki-da-zakrie-yadreniya-si-poligon.html", "text": "Официалната държавна медия на Северна Корея съобщи, че страната предприема „технически мерки“, за да закрие ядрения си полигон и ще покани чуждестранни медии да наблюдават церемонията, даваща начало на процеса, предава  AFP.\r\n„Церемонията за закриването на ядрения полигон ще се проведе между 23 май и 25 май в зависимост от климатичните условия“, съобщава ЦТАК, цитирайки заявление на севернокорейското външно министерство.  Виктор Турмаков", "date": "2018.05.12", "title": "AFP: Северна Корея „предприема мерки“ да закрие ядрения си полигон"}
{"url": "http://www.focus-news.net/news/2018/05/12/2520964/faktor-makedoniya-sasht-imat-plan-za-mezhdunarodna-integratsiya-za-kosovo.html", "text": "Според сръбското издание „Телеграф“ САЩ заедно с Германия, Франция, Великборитания и Италия са съставили „План за интеграция на Косово“ в международните организации от 11 точки, предава македонската медия  „Фактор“.\r\nВ документа, според публикацията, се изготвя подробен план за натиск, чиято крайна цел е унищожаването на Сърбия, пълната независимост на Косово и отдалечаването на Белград от Москва.\r\nКлючовите моменти в този \"вашингтонски документ\" са пълният суверенитет на Косово и членството чу в ООН, както и натиск върху всички страни-членки на ЕС, които все още не са признали Косово.\r\nСпоред предполагаемия план всяка инициатива за разделяне на бившата сръбска провинция трябва да се избягва и тя да бъде приета и в Интерпол, ЮНЕСКО, Съвета на Европа, Световната митническа организация. Виктор Турмаков", "date": "2018.05.12", "title": "„Фактор“ (Македония): САЩ имат план за международна интеграция за Косово"}
{"url": "http://www.focus-news.net/news/2018/05/12/2520963/premierat-boyko-borisov-iskat-predsrochni-izbori-tezi-koito-ne-sa-remontirali-edno-uchilishte-ili-detska-gradina.html", "text": "Искат предсрочни избори тези, които не са ремонтирали едно училище или детска градина. Това каза премиерът Бойко Борисов по време на Регионалната политическа академия на ГЕРБ - Стара Загора, предаде репортер на Агенция „Фокус“. „Този път програмата си я правихме така, както се прави програма. Преди бяхме силни и въодушевени. Опитът си е опит. 30-40 човека стояха в централата по 4-5 часа на ден и всеки един представяше какво може да се направи и какво иска да се направи“, отбеляза премиерът. „Който и протест се появи, и опозицията, и президентството веднага застават зад него. Като купим сега самолети и танкове ще отидат поне 5 милиарда и ние трябва да знаем, че за други неща няма да има. Не трябва да се лъжат хората. Те ги лъжат в очите. Трябва да имаш приоритети. Имаш ли повече от три приоритета, не можеш да направиш нищо и затова ние на първо място сложихме образованието. Защото образованието е всичко“, допълни още премиерът. \r\n„В Германия, като видяха, че могат да си счупят държавата, се събраха, направиха необходимото и са мотора на Европа. Ние тука за всяко нещо се делим, за всяко нещо откровено се мразим, което е още по-притеснително. Винаги съм считал, че с президента много по-силно можехме да тръгнем. Дето се вика два коня тръгват по-добре от един. Той реши да воюва с нас, не знам защо. Може би ангажиментът му с БСП е много голям“, коментира още Борисов. \r\n„Тази година трябва да успокоим Балканите и да им дадем ясна перспектива. Всички знаем, че сега не може да ги приемат така, както ни се иска, но в инфраструктурно отношение имаме пълния картбланш да строим - магистрали, жп линии пристанища, пълен картбланш на всички колеги“, отбеляза още той.", "date": "2018.05.12", "title": "Премиерът Бойко Борисов: Искат предсрочни избори тези, които не са ремонтирали едно училище или детска градина"}
{"url": "http://www.focus-news.net/news/2018/05/12/2520966/plovdiv-povishena-e-opasnostta-ot-obrazuvaneto-na-svlachishta-po-napravleniyata-asenovgrad-smolyan-krichim-devin-i-yugovsko-hanche-yugovo-laki-zdravets.html", "text": "Повишена е опасността от образуването на свлачища по направленията Асеновград - Смолян, Кричим - Девин и Юговско ханче - Югово - Лъки - Здравец. Това съобщиха за Радио „Фокус“ – Пловдив от Областното пътно управление. Водачите трябва да шофират с повишено внимание по посочените пътни участъци, тъй като заради валежите от дъжд през последните дни е възможно свличането на значително количество земна и скална маса. Към този час е натоварено движението по пътищата Пловдив - Асеновград - Смолян и Пловдив - Карлово, както и по пловдивския участък на АМ „Тракия“. Пътните настилки в областта са мокри на места, в планинските райони са предимно мокри и хлъзгави, но нормално проходими. Временно движението по АМ „Тракия“ от км 134 до км 157, в участъка от Пловдив до Стара Загора, се извършва с максимална скорост до 90 км/час и повишено внимание поради извършване на краткотрайни ремонтни дейности. Срокът на ремонта е до 30 юни. Движението на МПС над 12 тона и в двете посоки по магистралата в участъка от км 133 до км 156, е ограничено поради ремонтни дейности на настилката по платното в посока Пловдив-Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. До 14 май преминаването по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nТрафикът на територията на град Пловдив се извършва нормално и без затруднения. Натоварено движение се отчита в централната градска част и по входно-изходните артерии. Пътищата в града са преобладаващо сухи.\r\nТони МИХАЙЛОВ", "date": "2018.05.12", "title": "Пловдив: Повишена е опасността от образуването на свлачища по направленията Асеновград - Смолян, Кричим - Девин и Юговско ханче - Югово - Лъки - Здравец"}
{"url": "http://www.focus-news.net/news/2018/05/12/2520965/kyustendil-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма” и главен път Е-79. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки в региона са сухи. Слаб е трафикът в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. В участък от един километър по пътя Бобов дол – Жедна се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Срокът за възстановяване на участъка е 30 юни. Движението по път III-296 Генерал Тошево – Конаре в участъка от км 0+000 до км 21+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци в срок до 12 май.\r\nКристина МИТКОВА", "date": "2018.05.12", "title": "Кюстендил: Интензивно е движението по автомагистрала „Струма” и главен път Е-79"}
{"url": "http://www.focus-news.net/news/2018/05/12/2520967/the-hill-nasa-shte-izprati-helikopter-na-mars.html", "text": "НАСА планира да изстреля хеликоптер да изследва Марс през 2020 г., пише  The Hill.\r\nКосмическата агенция обяви, че хеликоптерът на слънчеви батерии, тежащ по-малко от два килограма ще бъде разположен на марсоход и ще е способен да лети в рядката марсианска атмосфера.\r\nПилоти от земята ще контролират апарата по време на къси пробни полети, а след това ще определят потенциала му да изследва преди недосегаеми места на червената планета. \r\n„Идеята за хеликоптер, който може да лети в небесата на друга планета е вълнуваща“, смята администраторът на НАТО Джин Брайдънщайн.\r\nНАСА съобщи, че перките на малкия хеликоптер с размер на футболна топка ще поддържат 3000 оборота на минута. Очаква се машината да достигне планетата през февруари 2011 г., за да изследва потенциала на Марс да бъде заселен.  Виктор Турмаков", "date": "2018.05.12", "title": "The Hill: НАСА ще изпрати хеликоптер на Марс"}
{"url": "http://www.focus-news.net/news/2018/05/12/2520968/rumen-petkov-abv-profesor-konsolo-uspya-da-zashtiti-imeto-na-sergey-antonov-i-na-balgariya-v-izklyuchitelno-surovi-usloviya.html", "text": "Книгата на професор Джузепе Консоло „Атентатът срещу папата. Истинската история“ бе представена в Пловдивския университет „Св. Паисий Хилендарски“. Това съобщиха от пресцентъра на ПП АБВ. По време на събитието авторът разказа за преживяванията си по време на делото срещу Антонов, за натиска, на който е бил подложен за да се откаже от защитата на българина, за премеждията, които е преживял по време на делото. \r\nПо време на представянето на книгата Румен Петков заяви: „Много хора допринесоха за свободата на Сергей Антонов и за изчистването на името на България. Имената на мнозина от тях няма да станат вероятно никога известни. Но всички те доказаха, че България може и трябва да се бори за правата на гражданите си и за своето име. Изпъква обаче името на професор Джузепе Консоло, италианският адвокат, който въпреки всички рискове, въпреки натиска срещу себе си, пое риска и защити правдата. В своята книга „Атентатът срещу папата. Истинската история“, Консоло подробно и аргументирано описва всичко, което се е случило преди 37 години. Неговите думи окончателно отхвърлят така наречената „българска следа“ по случая с атентата срещу папа Йоан Павел II, оневиняват Сергей Антонов и страната ни. Защитават достойнството  и честта на един български гражданин и на цялата ни държава“.\r\nСлед презентацията в Пловдивския университет проф. Консоло проведе среща с пловдивския митрополит Николай. Той му благодари за усилията да защити Сергей Антонов, България и християнските ценности. Италианският юрист засвидетелства също своето уважение и подари на митрополит Николай екземпляр от книгата си със специално посвещение. \r\nКнигата на Джузепе Консоло бе представена и в Стара Загора. Представянето ѝ премина под знака на изключително сериозен интерес от страна на жителите и гостите на града.", "date": "2018.05.12", "title": "Румен Петков, АБВ: Професор Консоло успя да защити името на Сергей Антонов и на България в изключително сурови условия"}
{"url": "http://www.focus-news.net/news/2018/05/12/2520970/premierat-na-republika-harvatska-andrey-plenkovich-poseti-shtanda-na-blagoevgrad-po-vreme-na-izlozhenieto-v-zagreb.html", "text": "Премиерът на Република Хърватска Андрей Пленкович посети щанда на Благоевград по време на изложение в Загреб по повод председателството на България на Съвета на ЕС. Това съобщиха от пресцентъра на Община Благоевград. Той прояви интерес, като лично кметът д-р Атанас Камбитов му представи града. Събитието беше открито от посланика на България в Р Хърватска Таня Димитрова, която обърна специално внимание на Благоевград в своето приветствие.\r\n„Ден на България” в Загреб събра щандове, представящи градове от България и Хърватска. Материалите, с които се презентира Благоевград, привлякоха интереса на туристи от различни краища на света. Вниманието на стотици жители и гости на Загреб беше силно привлечено от ансамбъл „Пирин” и Биг-бенд Благоевград. Бурните аплодисменти върнаха благоевградския ансамбъл няколко поредни пъти на сцената.  Кметът д-р Атанас Камбитов получи специални поздравления от официални лица, както и гости на Загреб за начина, по който развива Благоевград и запазва неговата културна идентичност. Официални гости на събитието бяха ръководителят на председателството на ЕК в Загреб Бранко Баричевич, ръководителят на председателството на ЕП в Загреб Виолета Станичич, външният министър Мария Пейчинович Бурич, д-р Мате Гранич - съветник на президента, председателят на офиса на ЕК и председателят на офиса на ЕП, председателят на Общински съвет - Благоевград Радослав Тасков.\r\nСъбитието представлява част от програмата на Посолството на република България в Загреб. То е организирано съвместно с представителствата на ЕК и ЕП в Република Хърватска. Финалът беше поставен от Биг-бенд Блгоевград с изпълнения на гласовитата солистка Христина Палева. В сърцето на Загреб всички се хванаха на българско хоро.", "date": "2018.05.12", "title": "Премиерът на Република Хърватска Андрей Пленкович посети щанда на Благоевград по време на изложението в Загреб"}
{"url": "http://www.focus-news.net/news/2018/05/12/2520973/premierat-boyko-borisov-blizo-5-mlrd-lv-otdelya-darzhavata-za-zdraveopazvane-i-ne-mozhe-vseki-da-ni-protestira-pod-prozortsite-taka-shte-schupim-darzhavata-nakraya.html", "text": "Близо 5 млрд. лв. отделя държавата за здравеопазване и не може всеки да ни протестира под прозорците, така ще счупим държавата накрая. Това каза пред журналисти министър председателят Бойко Борисов след Регионалната политическа академия на ГЕРБ - Стара Загора във връзка с днешния протест на медицинските сестри в София, предаде репортер на Агенция „Фокус“.\r\n„Ние нямаме отношение към медицинските сестри. Ние даваме пари на Здравната каса и като бюджет на здравното министерство и то съответно на болниците. За първи път от много време се вдигнаха лимитите, така че шефовете на болниците трябва да си ги отрегулират и да направят така, че да е справедливо. Близо 5 милиарда лева отделя държавата за здравеопазване. Разбирам ги, но не може всеки, който иска пари, да дойде под прозорците ни и на другия ден… Не е правилно така, ще счупим държавата накрая. Болниците получават огромни пари от Министерството на здравеопазването и по клинични пътеки от Здравната каса“, обясни той.\r\nПремиерът Борисов коментира още, че мораториумът върху строежа на АЕЦ „Белене“ трябва да отпадне, за да може Народното събрание да даде мандат за разговори с инвеститори. По думите му това трябва да се случи преди срещата на държавните и правителствени ръководители на страните от Централна и Източна Европа и Китай през юли в София. „Колкото можем повече да ги държим въглищните централи, толкова по-добре. Но рано или късно съм убеден, че както в много големи държави ги затвориха, и тук ще стане така. И то през вредните емисии - цената им ще стане толкова висока, че няма да е изгодна“, каза още Борисов.\r\nЗа предлаганите промени в Пакет „Мобилност“ министър-председателят заяви, че в понеделник предстоят разговори с ресорния еврокомисар Виолета Булц. Той припомни позицията на българското правителството, че твърдо стои в защита на българските превозвачи, но допълни, че последната дума по въпроса има Брюксел.", "date": "2018.05.12", "title": "Премиерът Бойко Борисов: Близо 5 млрд. лв. отделя държавата за здравеопазване и не може всеки да ни протестира под прозорците, така ще счупим държавата накрая"}
{"url": "http://www.focus-news.net/news/2018/05/12/2520958/kanal-5-makedoniya-shte-bade-li-sunio-poslednata-spirka-predi-kraya-na-pregovorite-za-imetoi.html", "text": "В крайбрежния  град Сунио край Атина започна поредния кръг преговори за решаването на спора за името между Гърция и Македония, предава „Канал 5“.\r\nПреговорите се провеждат в обичайния формат външните министри на Македония и Гърция Никола Димитров и Никос Кодзиас  и посредникът на ООН Матю Нимиц.\r\nВ навечерието на този кръг Кодзиас  заяви, че първо трябва да се сключи споразумение за името, за да се осъществи пробив към ЕС и НАТО.\r\nПоследният кръг в присъствието на Нимиц се проведе на 25 април във Виена. Виктор Турмаков", "date": "2018.05.12", "title": "„Канал 5“ (Македония): Ще бъде ли Сунио последната спирка преди края на преговорите за името?"}
{"url": "http://www.focus-news.net/news/2018/05/12/2520972/golos-zaporozhiya-balgariya-otkri-otnovo-pochetno-konsulstvo-v-zaporozhie.html", "text": "В украинския град Запорожие врати откри почетно консулство на България. Почетен консул в Запорожка, Донецка и Луганска област стана Сергей Желев, предава местната медия Голос Запорожия.\r\n„В Запорожие отново е открито Почетно консулство на България, където премина официален прием по повод встъпването в длъжност на почетния консул на България в Запорожка, Донецка и Луганска област Сергей Желев“, пише в съобщение на председателя на областната администрация Константин Брил.\r\nЖелев благодари за високото доверие и увери присъстващите, че ще направи всичко възможно, за да поддържа и развива приятелските отношения между Украйна и България. Виктор Турмаков", "date": "2018.05.12", "title": "Голос Запорожия: България откри отново почетно консулство в Запорожие"}
{"url": "http://www.focus-news.net/news/2018/05/12/2520969/zam-predsedatelyat-na-gerb-tsvetan-tsvetanov-v-stara-zagora-predsrochni-parlamentarni-izbori-ne-stoyat-na-dneven-red.html", "text": "Предсрочни парламентарни избори не стоят на дневен ред. Ангажиментът ни е за четиригодишен мандат. Това заяви заместник-председателят на ГЕРБ и председател на ПГ на партията Цветан Цветанов пред повече от 160 участници в Регионалната политическа академия на ГЕРБ – Стара Загора, съобщиха от пресцентъра на ПП ГЕРБ. Форумът се проведе на Старозагорските минерални бани и събра на едно място всички кметове, зам.-кметове и общински съветници от ГЕРБ в Старозагорска област.\r\n„Управлението на местната власт и на държавата е благодарение на подкрепата, която сме получили от хората“, посочи Цветан Цветанов. Той добави, че са направени добри екипи по места, за да се натрупа онзи капацитет, който днес ни отличава от останалите партии. “Политическите ни опоненти смятат, че внушенията и скандалите ще им донесат повече политически дивидент, а така се губи доверието на хората в политиците“, заяви зам.-председателят на ГЕРБ. \r\nПо думите му около 1 000 са проведените мероприятия, свързани с председателството. „Стараем се през това време да подобрим политическата култура. Силата на председателството е, че ще се даде обективна оценка за лидерството на Борисов, ще е и оценка към всички администрации, ангажирани в процеса“, обясни Цветанов и допълни, че през последните години популизмът навсякъде взема връх. „Ролята на кметовете, общинските съветници, министрите и депутатите е много важна. Те трябва да обясняват на хората какво сме направили и постигнали през последните години, за да не позволим популизмът да надделее“, каза още той. \r\n„В ГЕРБ сме отговорни, показваме видими резултати и имаме успехи в местната власт. Всички знаем как изглеждаха преди Стара Загора и Казанлък и как са променени днес от Живко Тодоров, Галина Стоянова и техните екипи. Хората им повярваха и не сгрешиха. Нека не чакаме последния момент за предстоящите местни избори“, призова Цветанов. Той допълни, че има места, където са готови с кандидатите за предстоящите догодина местни избори, както и с част от листите за общински съветници.", "date": "2018.05.12", "title": "Зам.-председателят на ГЕРБ Цветан Цветанов в Стара Загора: Предсрочни парламентарни избори не стоят на дневен ред"}
{"url": "http://www.focus-news.net/news/2018/05/12/2520974/blagoevgrad-natovaren-e-trafikat-po-glaven-pat-e-79-i-avtomagistrala-struma.html", "text": "Натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Проходът Предел е отворен за преминаването на всички видове моторни превозни средства. През съботния ден няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.05.12", "title": "Благоевград: Натоварен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/05/12/2520975/milen-belchev-kmet-na-banite-dve-treti-ot-zhitelite-na-obshtinata-otglezhdat-lavandula.html", "text": "През последните години жителите на община Баните масово започнаха да отглеждат лавандула. Това каза за Радио „Фокус“ – Смолян кметът на Баните Милен Белчев. По думите му през къща в родопската община хората вече имат плантации с лавандула, като около две трети от родопчаните се занимават с алтернативната култура и очакват и тази година да има пазар и добра цена. Белчев отбеляза, че от 3 - 4 години традиционните за планината култури като картофи и тютюн вече отстъпват място на лавандулови ниви. Той посочи, че част от производителите разчитат на търговци, които идват през есента и изкупуват произведената продукция. „Други имат сключени договори за разсада още от пролетта и директно ще продадат продукцията си, за да припечелят допълнителни средства\", поясни Белчев. „Лавандулата е поминък на жителите на община Баните от няколко години, а другите отрасли, които се развиват в района, са животновъдство и дърводобив\", каза още кметът.\r\nНели ГЕРГЬОВСКА", "date": "2018.05.12", "title": "Милен Белчев, кмет на Баните: Две трети от жителите на общината отглеждат лавандула"}
{"url": "http://www.focus-news.net/news/2018/05/12/2520977/makfaks-aresti-v-albaniya-zadarzhana-e-grupa-za-trafik-na-narkotitsi.html", "text": "Албанската полиция съобщи, че е арестувала 18 души и е разбила международна мрежа за трафик на наркотици, които са пренасяли контрабандно марихуана, хероин и кокаин в страните от ЕС, предава  македонската медия  „Макфакс“.\r\nСпоред информацията групата е заподозряна в контрабанда на седем тона марихуана, които полицията е заловила в Гърция, Македония, Италия и Турция през последните две години.\r\nСъщо така се подозира, че веригата за трафик на наркотици е участвала в контрабандата на хероин от Турция и кокаин от Латинска Америка. Виктор Турмаков", "date": "2018.05.12", "title": "„Макфакс“: Арести в Албания – задържана е група за трафик на наркотици"}
{"url": "http://www.focus-news.net/news/2018/05/12/2520976/stara-zagora-zemetresenie-s-magnitud-32-po-skalata-na-rihter-e-registrirano-kray-selo-mirovo.html", "text": "Земетресение с магнитуд 3,2 по скалата на Рихтер е регистрирано край село Мирово. Това показва справка на сайта на Националния институт по геофизика, геодезия и география (НИГГГ) при БАН. Трусът е с дълбочина 20 км и е регистриран в 8.30 часа тази сутрин.", "date": "2018.05.12", "title": "Стара Загора: Земетресение с магнитуд 3,2 по скалата на Рихтер е регистрирано край село Мирово"}
{"url": "http://www.focus-news.net/news/2018/05/12/2520978/pregled-na-mezhdunarodnite-novini-do-18-chasa-agentsiya-fokus.html", "text": "Поради високия риск от проникване на мигранти Комитетът за управление при кризи предлага на Парламента на Македония да продължи състоянието на извънредно съобщение на северната и южната граница на страната до края на годината. Предвижда се състоянието да остане до 31 декември поради увеличения приток на мигранти през територията на Македония.\r\nВ заключенията се предлага армията да продължи да ангажира сили и средства в подкрепа на МВР при справянето с мигрантската криза. Заседанието на Управляващия комитет се проведе от вътрешния министър Оливер Спасовски.\r\n***  Външните министри на Гърция и на Македония се срещнаха в присъствието на специалния пратеник на ООН за спора за името Матю Нимиц край Атина, за да решат различията си преди срещата на високо равнище на ЕС и Западните Балкани следващата седмица.\r\n„В деликатна фаза сме. Ние се справяме с едно от последните останали различия“, заяви македонският министър на външните работи Никола Димитров ден преди срещата с гръцкия си колета Никос Кодзиас. „За 11 месеца станахме близки на лично равнище. Ако осъществим пробива мисля, че ще има огромно облекчение“, допълни той.\r\nСрещата им в Сунио край Атина се провежда само пет дни преди срещата в София, където министър-председателите на двете страни също ще обсъдят въпроса. И двете страни смятат, че 2018 е година на възможностите.\r\n*** Министър-председателят на Ирак Хайде ал Абади даде заповед да се открие по-рано от предвиденото въздушното пространство на страната и да се възобнови работата на летищата, закрити за 24 часа заради протичащите в парламентарни избори в Ирак.\r\nПо-рано комисията, сформирана от върховния главнокомандващ и министър-председател на Ирак, даде заповед да закрие граничните пунктове и летищата за едно денонощие. \r\nПарламентарните избори в Иран започнаха в събота. За 328 места в парламента се борят 7400 кандидати. \r\n*** Официалната държавна медия на Северна Корея съобщи, че страната предприема „технически мерки“, за да закрие ядрения си полигон и ще покани чуждестранни медии да наблюдават церемонията, даваща начало на процеса.\r\n„Церемонията за закриването на ядрения полигон ще се проведе между 23 май и 25 май в зависимост от климатичните условия“, съобщава ЦТАК, цитирайки заявление на севернокорейското външно министерство. \r\n***", "date": "2018.05.12", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/05/12/2520980/ria-novosti-prezidentat-na-moldova-uchastva-na-marsh-za-podkrepa-na-traditsionnite-tsennosti-v-kishinev.html", "text": "Президентът на Молдова Игор Додон подкрепи марша на Митрополията на Молдова в подкрепа на традиционното семейство и разказа, че след 15 май всяко семейство с четвърто дете ще получава помощи от държавата, предава РИА Новости.\r\n„Семейните традиции и православната вяра са основата на държавността в Молдова. Винаги ще бъда защитник на тези ценности, без които нямаме бъдеще“, заяви Додон. Маршът в подкрепа на традиционните семейни ценности бе организиран от Митрополията на Молдова. Целта му е защитата на семейните институции и православните традиции. Виктор Турмаков", "date": "2018.05.12", "title": "РИА Новости: Президентът на Молдова участва на  марш за подкрепа на традиционните ценности в Кишинев"}
{"url": "http://www.focus-news.net/news/2018/05/12/2520982/predstoyashti-mezhdunarodni-sabitiya-za-13-may-agentsiya-fokus.html", "text": "Френските железничари излизат на стачка.\r\n*** Френският външен министър Жан-ив Льо Дриан ще проведе среща в Дъблин със своя ирландски колега Саймън Ковъни относно Брекзит.\r\n*** Външният министър на Египет Самех Шукри е на посещение в Русия.\r\n*** В Тайланд се провежда празник, посветен на настъпването на сезона на мусоните.\r\n***", "date": "2018.05.12", "title": "Предстоящи международни събития за 13 май (Агенция \"Фокус\")"}
{"url": "http://www.focus-news.net/news/2018/05/12/2520983/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 8.00 часа от паметника на Васил Левски родолюбци от цялата страна тръгват с мотори и знамена към Батак, където ще бъдат почетени жертвите от клането в града - 142 години след трагичните събития. \r\n*** \r\nВ 9.00 часа на площад „Александър Невски“ ще се проведе безплатно щафетно бягане за ученици и училищни отбори  \"RUN4EU\". \r\n*** \r\nОт 10.00 часа в Иновационен форум „Джон Атанасов“ в София Тех Парк ще бъде открита конференцията „Перспективи пред стартъпите в България“. \r\n*** \r\nОт 10.00 часа на площад \"Александър Невски\" ще се проведат игри и атлетически предизвикателства за деца. Фокусът на инициативата e активният начин на живот сред младите, както и значението му за децата в училищна възраст в България. \r\n*** \r\nОт 10.00 часа в градинката на София Тех Парк ще бъде представен проекта „6/12/60“ – част от културната програма на Българското председателство на Съвета на ЕС.\r\n*** \r\nОт 16.00 часа на етажа в Музейко американският астронавт, участник в четири космически полета, д-р Ричард Линехан от NASA ще гостува в Детския научен център за специална среща с млади медалисти от международните олимпиади по астрономия, астрофизика и физика, поканени със съдействието на МОН.\r\n*** \r\nОт 16.00 часа в City Mark Art Center ще бъде представена музикалната приказка за деца „Петя и вълкът“ от Сергей Прокофиев. \r\n*** \r\nОт 17.00 часа в София Тех Парк – зала Мтел Арена проф. д-р Йорш Сатмари - преподавател в Института по биология в Университета \"Лоранд Йотвьош\" (Будапеща), Факултет по \"Теория на еволюционната биология, екология и растителна систематика\" ще изнесе лекция на тема „Големите крачки на еволюцията“. Събитието е част от Софийския фестивал на науката (11-13 май 2018. \r\n*** \r\nОт 12.00 часа от Исторически музей-Батак ще тръгне литийно шествие-поклонение в памет на загиналите за свободата на България в Априлската епопея. \r\n*** \r\nОт 11.00 часа в Туристически комплекс „Акве Калиде“ ще се проведат творчески работилнички. \r\n*** \r\nОт 17.30 часа на открита сцена „Охлюва“ ще се проведе Афро работилница за деца и дръм съркъл с гости и участници на проекта „Дни на Африка в България-Бургас“. \r\n*** \r\nОт 18.30 часа на открита сцена „Охлюва“ ще се проведе Афро концерт с участието на танцова компания DAMBALLAH, /Сенегал/, Sammy Koyate/ Гвинея /, Танцова школа “Дюн” /България, Бургас/ , Асен Хайдутов /България, Бургас/, Мария Косса /България,София/, Rachel Nakato и Ivan Tuino /Уганда/ и гости на събитието. \r\n*** \r\nВ 9.30 часа от площад „Независимост“ ще започне „Маратон Варна“ 2018. \r\n*** \r\nОт 09.00 часа в зала 302 на Общината ще се проведе Беседа „Слово за Учителя Петър Дънов“. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nВ храм „Успение на Св. Богородица“ ще се проведе панихида в памет на участниците в Априлското въстание. След панихидата от 11.30 часа на паметника на Цанко Дюстабанов (градинката до БЧК) ще се състои тържествено поднасяне на цветя.\r\n*** \r\nОт 11.00 часа в Държавен куклен театър „Дора Габе“ ще бъде представен куклен спектакъл „Хитър Петър“.\r\n*** \r\nОт 11.00 часа в Театрален салон „Георги Русев“ ще се проведе Филмов маратон – прожекция на детски филм и игрални филми.\r\n*** \r\nОт 9.00 часа в НЧ “Просвета - 1909 г.”, гр. Батановци, ще се проведе Силов трибой „Батановска сила” - състезание по случай „Спасовден“.\r\n*** \r\nОт 10.00 часа е на Гребната база (фонтана зад трибуните) в град Пловдив за шеста поредна година Община Пловдив и Асоциацията на студентите по медицина организират инициативата „Моето сърце е съпричастно what about Yours”.\r\n*** \r\nОт 11.00 часа в салона на ДКТ–Сливен ще бъде представен спектакълът „Палавата питка“.\r\n*** \r\nОт 14.00 часа в сградата на „Етносвят България” ще се състои „Песните на пролетта, песните на Победата“ - празник, посветен на 73-та годишнина от края на Втората световна война.", "date": "2018.05.12", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2018/05/12/2520984/sofiya-vremenno-dvizhenieto-se-osashtestvyava-v-dve-lenti-pri-km-22-v-posoka-sofiya-na-am-hemus-poradi-patnotransportno-proizshestvie.html", "text": "Временно движението се осъществява в две ленти при км 22 в посока София на АМ \"Хемус\", поради пътнотранспортно произшествие, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.12", "title": "София: Временно движението се осъществява в две ленти при км 22 в посока София на АМ \"Хемус\", поради пътнотранспортно произшествие"}
{"url": "http://www.focus-news.net/news/2018/05/12/2520981/tsvetan-tsvetanov-gerb-blagodarenie-na-zhivko-todorov-i-ekipa-mu-stara-zagora-se-preobrazi.html", "text": "Парламентарната група на ГЕРБ ще подкрепи направеното от кмета на Стара Загора Живко Тодоров предложение да не се пребоядисват пешеходните пътеки, които са в червен и черен цвят. От една страна причината е, че ярките цветове са по-забележими, а от друга - голяма част от общините трябва да отделят сериозен финансов ресурс за тяхното премаркиране в бяло и черно. Това коментира пред журналисти в Стара Загора зам.-председателят на ГЕРБ и председател на ПГ на партията Цветан Цветанов, съобщиха от пресцентъра на партията. В Стара Загора той се включи в Регионалната политическа академия на местната структура на партията.\r\n„Хубаво е да въведем повече видеонаблюдение и видеокамери в населените места, защото това ще даде възможност за по-голяма обективност и ще се избегне възможността за корупционни действия“, подчерта Цветанов. Той добави, че една от най-добрите системи за сигурност е във Великобритания, а там във всички населени места, включително и в транспорта, има видеонаблюдение. „Трябва да направим чрез законодателни промени така, че общините да инвестират в подобна инфраструктура, защото пътната безопасност е от изключителна важност, а и от друга страна ще освободим полицейски ресурс“, категоричен бе зам.-председателят на ГЕРБ.\r\n„Водим дебат и за промени, свързани с общинска полиция, което също е идея на Живко Тодоров. В момента за такава имат ресурс само големите общини. Има възможност, чрез съответни промени в законите, звената, които са към общините, да могат да осъществяват една част от проверките, изискващи полицейски ресурс“, обясни Цветан Цветанов.\r\n„Уверявам ви, че всичко това, което прави Живко Тодоров на местно ниво, среща подкрепата на хора от всички политически сили. Ние ще изпълним поетите ангажименти към Стара Загора. Един от тях е нова спортна зала. Въпросът е, че невинаги могат да се решат нещата в кратък период от време“, уточни председателят на ПГ на ГЕРБ.\r\nПо думите му с години са наслагвани проблеми и голяма част от тях не търпят отлагане, какъвто е и примерът с отсечката на автомагистрала „Тракия“ от Пловдив до Стара Загора. „Нека си даваме сметка как се промени целият регион благодарение на усилията на Живко Тодоров и неговия екип, за което им благодаря“, коментира за.-председателят на ГЕРБ.", "date": "2018.05.12", "title": "Цветан Цветанов, ГЕРБ: Благодарение на Живко Тодоров и екипа му, Стара Загора се преобрази"}
{"url": "http://www.focus-news.net/news/2018/05/12/2520985/the-baghdad-post-izbiratelnite-sektsii-v-irak-zatvoriha-vrati-rezultatite-shte-badat-obyaveni-sled-48-chasa.html", "text": "Висшата избирателна комисия на Ирак обяви край на парламентарните избори в страната в 18:00 часа местно време (съвпада с българското). Резултатите ще бъдат обявени след 48 часа, пише  The Baghdad Post.\r\n„След края на гласуването детайлите от избирателния процес и активността ще бъдат обявени по-късно днес“, съобщи членът на комисията Хазем ал Ридини.\r\nПо-рано иракчаните излязоха да гласуват на първите парламентарни избори в страната след победата на страната над „Ислямска държава“, обявена през декември 2017 г.\r\nСпоред наблюдателите, избирателната активност е била ниска – може би най-ниската в историята на страната.  Виктор Турмаков", "date": "2018.05.12", "title": "The Baghdad Post: Избирателните секции в Ирак затвориха врати – резултатите ще бъдат обявени след 48 часа"}
{"url": "http://www.focus-news.net/news/2018/05/12/2520988/varna-aladzha-manastir-e-na-chelno-myasto-po-poseshteniya-ot-gosti-na-grada-prez-poslednite-nyakolko-godini.html", "text": "Години наред Аладжа манастир е на челно място по посещения. Това каза за Радио „Фокус” – Варна Валери Кинов, дългогодишен уредник на музея и на паметника на културата Аладжа манастир край Варна. „През миналата година посетителите са били около 70-80 хиляди души, което е голямо постижение. Няколко години подред манастирът е на първо място в цялата система на Регионалния исторически музей по приходи“, добави той. По неговите думи, независимо от проблемите, които възникват, както през миналата година е бил затворен Скалния манастир поради опасност от свличане на скална маса, мястото остава начело по посещения. „Това говори, че мястото е един изключителен притегателен център“, допълни  Валери Кинов.\r\nАладжа манастир е най-известният средновековен скален манастир по Българското Черноморие, обитаван от монаси-отшелници през XIII – XIV век. Началото на системни проучвания на този християнски паметник е поставено в края на ХІХ век от основоположниците на българската археология – братя Карел и Хермин Шкорпил.\r\nМилена СТОЕВА", "date": "2018.05.12", "title": "Варна: Аладжа манастир е на челно място по посещения от гости на града през последните няколко години"}
{"url": "http://www.focus-news.net/news/2018/05/12/2520987/nimh-utre-predi-obyad-shte-bade-predimno-slanchevo-s-maksimalni-temperaturi-mezhdu-20-i-25.html", "text": "Атмосферното налягане ще се понижи и ще е по-ниско от средното за месеца. През нощта над западната половина от страната облачността все още ще е значителна и на места ще превалява, но до сутринта преваляванията ще спрат и облачността ще намалее. Почти тихо. Минималните температури ще са предимно между 9° и 14°. Утре преди обяд ще бъде предимно слънчево. След обяд и през  нощта срещу понеделник над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. В югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури, в повечето места, ще са между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nПо Черноморието ще бъде предимно слънчево, след обяд ще има временни увеличения на облачността, но ще остане почти без валежи. Почти тихо време. максималните температури ще са 22 - 24°. Вълнението на морето ще е 2 - 3 бала. Температурата на морската вода е 17 - 19°.\r\nПреди обяд над планините ще преобладава слънчево време. След обяд ще се развива купеста и купесто-дъждовна облачност, ще има валежи, гръмотевици и временно усилване на вятъра. Значителни ще са явленията в Рило-Родопския масив. Ще духа умерен, по високите и открити части и силен вятър от западната четвърт. Максималната температура на височина 1200 метра ще е около 13°, на 2000 – около 7°.\r\nОт понеделник до сряда въздушната маса над страната ще остане неустойчива. Отново ще се развива купесто-дъждовна облачност. Ще има краткотрайни, но интензивни превалявания, главно в следобедните часове. По-голяма е вероятността за валежи в Западна и Централна България, а към сряда превалявания ще има и в североизточните райони. Температурите ще са близки, към средата на седмицата, и малко по-високи от обичайните - в много райони дневните ще достигат 23°-28°, минималните – между 10° и 15°.", "date": "2018.05.12", "title": "НИМХ: Утре преди обяд ще бъде предимно слънчево с максимални температури между 20° и 25°"}
{"url": "http://www.focus-news.net/news/2018/05/12/2520986/burgas-blizki-na-ubitata-v-asansyor-v-zhk-meden-rudnik-nikol-yoncheva-organizirat-malchaliv-protest-na-14-may.html", "text": "Близки на убитата Никол Йончева организират мълчалив протест пред Бургаския районен съд на 14 май 2018 г. от 9.00 часа, съобщиха от ОДМВР - Бургас. 11-годишната Никол бе намушкана и жестоко убита на 20 август 2017 г. в асансьор на жк. „Меден Рудник“ от 15-годишния Иван Иванов. Хиляди хора останаха шокирани от жестокото убийство и най-вече от хладнокръвния начин, по който е извършено. Близките на Никол призовават народа да застане до тях в един мълчалив протест по време на мярката на делото и мълчаливо всички заедно да апелират към съда за една справедлива присъда.", "date": "2018.05.12", "title": "Бургас: Близки на убитата в асансьор в жк. „Меден Рудник“ Никол Йончева организират мълчалив протест на 14 май"}
{"url": "http://www.focus-news.net/news/2018/05/12/2520989/balgariya-v-chuzhdite-medii-agentsiya-fokus.html", "text": "В украинския град Запорожие врати откри почетно консулство на България. Почетен консул в Запорожка, Донецка и Луганска област стана Сергей Желев, предава местната медия Голос Запорожия.\r\n„В Запорожие отново е открито Почетно консулство на България, където премина официален прием по повод встъпването в длъжност на почетния консул на България в Запорожка, Донецка и Луганска област Сергей Желев“, пише в съобщение на председателя на областната администрация Константин Брил.\r\nЖелев благодари за високото доверие и увери присъстващите, че ще направи всичко възможно, за да поддържа и развива приятелските отношения между Украйна и България.\r\n*** Китайският посланик в България Джан Хайджоу заяви, че властите на страната му предприемат всички усилия, за да спасят изчезналия известен български алпинист Боян Петров, предава  Xinhua.\r\nПреди дни Петров изчезна в Хималаите при опит да изкачи връх Чиша Пангма. Посланикът заяви, че китайските власти са изпратили вече 100 души в базовия лагер на върха. От тях 25 са спасители. В момента, поради лошото време, няма да се провеждат операции над 7300 метра. Очаква се то да се подобри в неделя. \r\nПосланикът заяви, че правителството обръща  високо внимание на издирването и спасяването на известния български планинар. „Китайските власти инструктираха местното правителство в Тибет да направи всичко по силите си да спаси Петрол“, допълни Джан Хайджоу.\r\n***  Сръбският президент Александър Вучич официално потвърди, че ще участва на срещата на високо равнище ЕС-Западните Балкани на 17 май в София, предава македонската медия  „Локално“.\r\nСръбският президент е провел телефонен разговор с българския министър-председател Бойко Борисов. Темата за дълъг и смислен разговор между двамата политици е европейската интеграция на Сърбия в навечерието на срещата в София.\r\nВучич заяви, че Сърбия ще продължи да допринася за стабилизиране на Западните Балкани, особено по линия Белград-Прищина, за да намали напрежението след последните събития в Северно Косово.\r\n*** Украинският президент Петро Порошенко проведе среща с българския министър-председател Бойко Борисов, за да обсъдят двустранните отношения и го е поканил да посети Украйна, предава Укринформ.\r\n„Като част от посещението си в Германия украинският президент Петро Порошенко се срещна с българския министър-председател Бойко Борисов. Двамата обсъдиха двустранните въпроси. Държавният глава на Украйна покани българския министър-председател да посети Украйна“, пише в официално заявление на украинското президентство.\r\nДвете страни са се договорили да започнат подготовката за среща на високо равнище ЕС-Украйна. *\r\n***", "date": "2018.05.12", "title": "България в чуждите медии (Агенция „Фокус“)"}
{"url": "http://www.focus-news.net/news/2018/05/12/2520990/sofiya-mazh-zhena-i-dete-sa-patuvali-v-katastrofiraliya-lek-avtomobil-na-22-km-ot-avtomagistrala-hemus-ne-sa-tezhko-postradali.html", "text": "Мъж, жена и дете са пътували в катастрофиралия лек автомобил на 22 км от автомагистрала „Хемус“, не са тежко пострадали. Това съобщи за Агенция „Фокус“ началникът на „Пътна полиция“ към СДВР комисар Тенчо Тенев. „Аз минах от там. Хората тъкмо излизаха от колата. Бяха мъж, жена и дете в количка. Детенцето беше здраво, държаха го в ръце. Най-вероятно автомобилът се е завъртял, защото само една кола е участвала в пътнотранспортното произшествие. Малко преди това валеше дъжд и най-вероятно шофьорът е изгубил управлението на автомобила“, обясни комисар Тенев. По думите му колата е била по средата на пътното платно, но хората са били излезли от нея с охлузни рани и не е имало тежко пострадали. „Затруднено е движението в участъка, защото лекият автомобил е в средата на пътното платно“, добави още той.", "date": "2018.05.12", "title": "София: Мъж, жена и дете са пътували в катастрофиралия лек автомобил на 22 км от автомагистрала „Хемус“, не са тежко пострадали"}
{"url": "http://www.focus-news.net/news/2018/05/12/2520993/stanislava-popovska-regionalna-sluzhba-po-zaetostta-blagoevgrad-na-teritoriyata-na-oblastta-prez-mesets-mart-sa-postapili-na-rabota-1-220-bezrabotni-litsa.html", "text": "На територията на Област Благоевград през месец март 2018 година са постъпили на работа 1 220 безработни лица. Това каза за Радио „Фокус“ – Пирин Станислава Поповска, директор на дирекция „Регионална служба по заетостта“ – Благоевград. По думите ѝ от тях 800 лица са започнали работа с посредничество на бюрата по труда от областта. „На заявените 826 свободни работни места на първичния трудов пазар, от които 586 са заявени работни места от работодатели от частния сектор, трудовите посредници са осигурили заетост на 622 лица“, заяви тя. Директорът допълни, че най-много са заявените работни места от сектор \"Преработваща промишленост\" – 312, следва секторът \"Търговия и ремонт на автомобили и мотоциклети\" – 137 работни места, в сектор \"Държавно управление\" са 33 работни места, в сектор \"Образование\" са заявени – 21 работни места, и 28 работни места са заявени в сектор \"Строителство\".\r\nПоповска каза още, че през месец март в област Благоевград по различни програми и мерки за заетост, съгласно Националния план за действие по заетостта, са работили 802 лица. По думите ѝ от тях по програма са работили 396 лица и по мерки за заетост и обучение - 406. „През март 2018 година в бюрата по труда от Благоевградска област са консултирани за професионално развитие 550 лица, като от тях 67 са младежи до 24 години и 111 лица - на възраст от 25 години до 29 години“, добави Поповска.\r\nКристина МИТКОВА", "date": "2018.05.12", "title": "Станислава Поповска, „Регионална служба по заетостта“ – Благоевград: На територията на областта през месец март са постъпили на работа 1 220 безработни лица"}
{"url": "http://www.focus-news.net/news/2018/05/12/2520994/alsat-m-makedoniya-spored-zoran-zaev-sreshtata-na-visoko-ravnishte-es-zapadni-balkani-shte-badat-istoricheski-moment.html", "text": "Според министър-председателя на Македония Зоран Заев „заедно със Западните Балкани Европейският съюз ще бъде най-голямата политическа и икономическа сила в света, предава скопският телевизионен канал  „Алсат-М“.\r\nСпоред македонския министър-председател гражданите на страната са решение да се присъединят към ЕС заради ценностите, в които вярват и които практикуват. \r\nНа свой ред посланикът на ЕС в Македония Самуел Жбогар заяви, че вътрешните реформи и изграждането на добросъседски  отношения трябва да продължат.  Виктор Турмаков", "date": "2018.05.12", "title": "„Алсат-М“ (Македония): Според Зоран Заев срещата на високо равнище ЕС-Западни Балкани ще бъдат исторически момент"}
{"url": "http://www.focus-news.net/news/2018/05/12/2520996/matyu-nimits-aleksis-tsipras-i-zoran-zaev-shte-se-sreshtnat-na-17-may-v-sofiya.html", "text": "Специалният пратеник на ООН за спора с името Матю Нимиц съобщи, че министър-председателите на Гърция и на Македония Алексис Ципрас и Зоран Заев ще се срещнат в кулоарите на срещата на високо равнище ЕС- Западни Балкани в София на 17 май. Той заяви след шест часова среща между външните министри на двете страни Никола Димитров и Никос Кодзиас край Атина, предава Ekathimerini.\r\nГоворейки пред пресата Нимиц заяви, че е провел с министрите „много сериозна среща“, по време на която са извършили „здрава, интензивна и позитивна работа“, за да подготвят срещата между двамата министър-председатели.\r\nДвете страни се надяват да разрешат различията в спора с името, който пречи на Македония да се присъедини към ЕС. \r\nСъобщава се, че Атина и Скопие разследват вариант, при който на Македония ще се даде достатъчно време на одобри споразумение, което ще промени името ѝ и за вътрешна, и за международна употреба, както и тя да осъществи промяна на конституцията си. Виктор Турмаков", "date": "2018.05.12", "title": "Матю Нимиц: Алексис Ципрас и Зоран Заев ще се срещнат на 17 май в София"}
{"url": "http://www.focus-news.net/news/2018/05/12/2520979/normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nКристина МИТКОВА", "date": "2018.05.12", "title": "Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/05/12/2520995/plvodiv-sabitieto-pusni-hvarchilo-se-provede-v-rayon-zapaden-za-chetvarta-poredna-godina.html", "text": "Събитието „Пусни хвърчило“ се проведе в район „Западен“ в Пловдив за четвърта поредна година. Това съобщиха за Радио „Фокус“ – Пловдив организаторите. „От хиляди години насам хвърчилото е популярно като начин за релаксация и форма на душевно упражнение. Пускането на хвърчила e прекрасно забавление както за деца, така и за възрастни навсякъде по света. То носи лично значение, послание, мечта за всеки, който го държи“, заявиха организаторите. Те благодариха на районния кмет Димитър Колев за подкрепата, която районната администрация им оказва. Организаторите бяха са осигурили хвърчила за всички деца, дошли да се забавляват заедно със своите родители.", "date": "2018.05.12", "title": "Плводив: Събитието „Пусни хвърчило“ се проведе в район „Западен“ за четвърта поредна година"}
{"url": "http://www.focus-news.net/news/2018/05/12/2520998/montana-silen-dazhd-vali-po-patya-mezhdu-montana-i-berkovitsa.html", "text": "Силен дъжд вали по пътя между Монтана и Берковица, предаде репортер на Радио „Фокус“.\r\n\"Фокус\" призовава шофьорите да карат внимателно, да спазват дистанция и да се съобразяват с метеорологичните условия.", "date": "2018.05.12", "title": "Монтана: Силен дъжд вали по пътя между Монтана и Берковица"}
{"url": "http://www.focus-news.net/news/2018/05/12/2520992/ria-novosti-v-meksiko-sa-zadarzhali-rekordna-partida-falshiva-tekila.html", "text": "Сътрудниците на прокуратурата в мексиканския щат Халиско са задържали рекордното количество от почти 200 хил. литра фалшива текила, предава РИА Новости.\r\nСпоред местни медии партидата е открита в къща в град Тлакепаке. Информацията за партидата фалшификат е предоставена на правоохранителните органи от регулаторния съвет на Мексико за текилата.\r\nПрез 2012 г. най-известният по света мексикански продукт получава допълнителни мерки за защита и поддръжка, в това число и на международния пазар, благодарение на приетите от правителството на страната регулации.\r\nИзмененията в законодателството за текилата засягат ясното разграничаване в бутилките, съдържащи именно текила от тези, които съдържат други алкохолни напитки на основата на агавето и напомнящи текилата.  Виктор Турмаков", "date": "2018.05.12", "title": "РИА Новости: В Мексико са задържали рекордна партида фалшива текила"}
{"url": "http://www.focus-news.net/news/2018/05/12/2520997/konstantin-prodanov-abv-evrozonata-tryabva-da-se-promeni-ili-shte-zagine-tam-politikata-vzema-vrah-nad-ikonomicheskata-logika.html", "text": "Еврозоната трябва да се промени или ще загине! Там политиката взема връх над икономическата логика. Това заяви по време на Международната конференция „Един друг ЕС е нужен и възможен” лидерът на АБВ и икономически експерт Константин Проданов, съобщиха от пресцентъра на партията. „ЕС и еврозоната в частност са проекти, при които политическият ентусиазъм взема връх над икономическата логика. Обединението на един континент, два пъти опустошен от световни войни, е прекалено примамлива идея, поради което „дребните” детайли на икономическия дизайн биват оставени на втори план, за доуточняване в движение. Затова и се стига до една неадекватна по своята същност, финансова архитектура, при която единната валута и общият пазар не са съпътствани от фискалната интеграция и преразпределителните трансфери, необходими, за да бъде един такъв съюз работещ и устойчив“, посочи той. \r\nСпоред Проданов има множество примери за различен стандарт спрямо държавите в еврозоната. Някои от тях като Германия и Франция например, с години не спазват финансовата дисциплина, която налагат на всички останали, а същевременно страни като Испания, въпреки спазването на правилата, затъват в блатото на несъстоятелността. По думите му в банковата сфера положението е същото, като държавите са оставени да се справят сами с несъстоятелността на тези финансови институции, въпреки че много често те оперират на многонационални равнища или са собственост на финансови конгломерати, които имат международно представителство. \r\nПроданов бе категоричен, че въпреки всички тиражирани пред обществото и чрез медиите мерки, в крайна сметка се стига до все по-задълбочаващи се различия в икономически план спрямо различните държави членки, особено между по-силните и по-слабите икономики, като първите диктуват изгодни за тях правила, които като цяло обезсилват финансовото обединение на Съюза заради идеята за временна изгода. „Самият процес на европейската интеграция до голяма степен имаше колониален характер, тъй като се съпровождаше от поглъщането на местните производители и банки от най-големите европейски транснационални корпорации и финансови институции. Закономерен резултат от премахването на всички ограничения пред движението на чуждестранния капитал стана мащабната деиндустриализация на икономиките на държавите от Централна и Източна Европа и деградацията на индустриалния им комплекс, а оттам и спадът в конкурентоспособността на продукцията и услугите, предлагани от централно и източноевропейските държави“, посочи той. \r\nСпоред Константин Проданов подобно поведение на водещите европейски икономики води до дискриминация на редица държави, които въпреки усилията си, няма как да постигнат необходимия им напредък, а това води и до драстично неравенство в обществото на страните от ЕС. Той посочи, че отпадането на регулаторните режими, без оглед на потребностите на средния и малкия бизнес в отделните държави, унищожава малките производители в страните от периферията на ЕС. „Например, по-високата производителност на труда заради технологиите и възможността те да се прилагат, както и по-високата степен на субсидираност на селското стопанство в Западна Европа води до евтин внос, който допълнително разрушава селското стопанство в страни като България. Резултатите от тази политика са плачевни и връщат страната ни към състоянието, в което тя икономически се е намирала в края на ХІХ век“.\r\nВ заключение лидерът на АБВ посочи още, че прилагането на подобни общи, несъобразени с реалността евроикономически механизми, дезинтегрира и пазара на труда в родината ни, а и в други европейски държави. Той бе категоричен, че заради ликвидираните производства и ниското заплащане на специализирания труд, кадрите напускат страната ни - трудът им е силно финансово недооценен и то на фона на отсъствието на специалисти на пазара на труда. „Освен това либерализираните трудови пазари като цяло водят до намаляване на заплащането, като в същото време отслабва контролиращата роля на профсъюзите. В страната ни остават нискодоходни места, главно в услугите или в трудоемки производства. От чужбина идват инвеститори, например в шивашката индустрия, където срещу нищожно заплащане работят при полу-робски условия десетки хиляди жени, заплатени толкова, че едва да оцеляват“.\r\nВ светлината на тези констатации лидерът на АБВ посочи, че страната ни има нужда от икономически ръст. По думите му той може да бъде постигнат със силно държавно инвестиционно участие. Според Проданов България може и трябва да инвестира не в производството на непреработени суровини, а в преработена продукция, в стоки с висока добавена стойност и във високотехнологични сектори. Това може да стане със създаването, например, на Държавна инвестиционна агенция, която да подкрепя финансово развитието на подобен тип бизнес, която да покрива инвестиционните си разходи от печалбата на производството и която да има възможност да продава дяловете си във вече стабилизиралите се компании на печалба.", "date": "2018.05.12", "title": "Константин Проданов, АБВ: Еврозоната трябва да се промени или ще загине, там политиката взема връх над икономическата логика"}
{"url": "http://www.focus-news.net/news/2018/05/12/2520999/24-vesti-makedoniya-shestchasovi-pregovori-za-imeto-v-sunio-seriozna-sreshta-ponyakoga-napregnata.html", "text": "След шестчасови преговори с умората на лицата посредникът от ООН Матю Нимиц заедно с външните министри на Македония и Гърция Никола Димитров и Никос Кодзиас излязоха и съобщиха, че са провели дълги и интензивни преговори, предава македонската медия „24 Вести“.\r\nНимиц заяви, че сега преговарящите трябва да уведомят министър-председателите си Зоран Заев и Алексис Ципрас за договореното преди срещата  им на  17 май в София.\r\n\"Имахме много сериозна среща, на която се опитахме да разрешим проблема с името. Мога да характеризирам срещата като много сериозна, работихме усилено, много пъти напрегнато. Извършихме положителна работа. Двамата министри ще информират министър-председателите за подготовката за срещата си в София следващата седмица на 17 май. По принцип това е посланието, което имам“, заяви Нимиц.\r\nОт министерствата на външните работи на Македония и Гърция също не съобщават подробности за днешните преговори, но според източници от гръцкото правителство днес е имало известен напредък в преговорите.\r\nДали преговорите в Сунио най-накрая ще направят промяната в името на Македония? От казаното от посредника Нимиц и от наличната информация може да се заключи, че има някакво споразумение или че преговорите ще продължат. Разбира се, цялата картина ще стане по-ясна след срещата на премиерите Заев и Ципрас в София. Виктор Турмаков", "date": "2018.05.12", "title": "„24 Вести“ (Македония): Шестчасови преговори за името в Сунио – „сериозна среща, понякога напрегната“"}
{"url": "http://www.focus-news.net/news/2018/05/12/2521016/plovdiv-novi-peyki-sa-postaveni-na-16-avtobusni-spirki-v-grada.html", "text": "Поставени са нови бетонни пейки на 16 автобусни спирки в Пловдив, като местата са избрани спрямо пътникопотока и броя на преминаващите линии от вътрешноградския транспорт. Това съобщиха за Радио „Фокус“ – Пловдив от ОП „Организация и контрол на транспорта“. Пейки са монтирани от двете страни на бул. „Цар Борис III Обединител“ до ПУ „Паисий Хилендарски“, срещу хотел „Тримонциум“, от източната страна на Тунела – юг, пред Панаира и хотел „Марица“. По една спирка е поставена на бул. „Васил Априлов“ на  двете срещуположни спирки до Медицинския университет. Пейки има още на бул. „Руски“, ул. „Победа“, на двете спирки на ул. „Петко Д. Петков“, пред ДКЦ II на бул. „Шести септември“, подлеза на ул. „Гладстон“. Пред Централна гара също е поставена пейка, а на отсрещната спирка – два броя. Изработени са от устойчиви материали, но все пак и гражданите трябва да ги пазят, призоваха от ОП „Организация и контрол на транспорта“ в Пловдив.", "date": "2018.05.12", "title": "Пловдив: Нови пейки са поставени на 16 автобусни спирки в града"}
{"url": "http://www.focus-news.net/news/2018/05/12/2520971/matyu-nimits-provedohme-seriozna-napregnata-no-polezna-sreshta-v-sunio.html", "text": "Специалният пратеник на ООН за спора с името Матю Нимиц излезе с коментар след поредния кръг на преговорите за името, провели се в Сунио край Атина заедно с  външните министри на Македония и на Гърция Никола Димитров и Никос Кодзиас, предава македонската медия  „Нова ТВ“.\r\n„Мога да преценя срещана като сериозна, понякога напрегната, но положихме много положителна работа. Двамата министри сега ще уведомят премиерите в своите страни, които трябва да се срещнат в София на 17 май“, заяви посредникът Матю Нимиц след срещата в Сунио.\r\nОбикновено Нимиц не отговаря на журналистически въпроси след провежданите кръгове на преговори. Виктор Турмаков", "date": "2018.05.12", "title": "Матю Нимиц: Проведохме сериозна, напрегната но полезна среща в Сунио"}
{"url": "http://www.focus-news.net/news/2018/05/12/2521020/burgas-izlozhba-predstavya-vsichki-balgarski-svettsi-v-noshtta-na-muzeite-na-19-may.html", "text": "На 19 май 2018 г. от 18.30 ч. в Историческия музей (Бургас, ул. Лермонтов 31) ще бъде открита изложбата „Българите светци“, съобщиха от Регионален исторически музей - Бургас. Това е най-новата авторска експозиция на бургаските историци, върху която те работеха през последните 6 месеца. Изложбата е съфинансирана от сесия на Министерство на културата за дейности в областта на музейното дело и изобразителните изкуства.\r\nВ нея са представени 65 българи, канонизирани за светци от Българската, Сръбската, Румънската и Руска църква. Тематично те са разпределени като светци отшелници, светци просветители, светци мъченици, светци владетели и светци църковни дейци. Живели са във времената от IX до ХХ. Това е първата изложба в България, в която е обобщена информация и се представят всички българи, чиито заслуги и подвизи са довели до тяхното канонизиране.\r\nИзложбата е част от програмата на Регионален исторически музей - Бургас по случай Нощта на музеите, която през 2018 г. ще се състои на 19 май. За нея музеят е подготвил шест изложби, разпределени в четирите експозиции – aрхеологическа, eтнографска, историческа и природонаучна.", "date": "2018.05.12", "title": "Бургас: Изложба представя всички български светци в Нощта на музеите на 19 май"}
{"url": "http://www.focus-news.net/news/2018/05/12/2521017/dobrich-naselenieto-na-oblastta-namalyava-prez-poslednite-godini-trudosposobnoto-sastavlyava-okolo-59.html", "text": "Населението на областта намалява през последните години, трудоспособното съставлява около 59% според статистиката. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро - Североизток, предаде репортер на Радио „Фокус” – Варна. Към 31 декември 2017 г. населението на област Добрич е 176 145 души, което представлява 2.5% от населението на България и нарежда областта на 14-то място по брой на населението непосредствено след област Сливен. В сравнение с 2016 г. населението на областта намалява с 2 293 души, или с 1.3%. Мъжете съставляват 48.7%, а жените – 51.3%, или на 1 000 мъже се падат 1 054 жени, при 1 060 жени за страната. Броят на мъжете преобладава във възрастите до 54 г. включително. С нарастването на възрастта се увеличават броят и относителният дял на жените от общото население на областта, отчитат статистиците. Продължава процесът на застаряване на населението. В края на 2017 г. лицата на 65 и повече навършени години са 37 885, или 21.5% от населението на областта. В сравнение с 2016 г. делът на населението в тази възрастова група нараства с 0.5 процентни пункта. Процесът на застаряване е по-силно изразен сред жените отколкото сред мъжете. Относителният дял на жените на възраст над 65 години е 24.8%, а на мъжете - 18.0%. Тази разлика се дължи на по-високата смъртност сред мъжете и като следствие от нея по-ниската средна продължителност на живота при тях. Най-големият град в областта е Добрич с население 84 502 души, който е девети по големина в страната след град Сливен (87 063 души) и преди град Шумен (75 837 души). В Добрич живеят 48% от населението на областта. Най-малко по брой на населението в област Добрич е с. Брястово (Община Балчик) с един жител, а най-голямото село в областта е с. Оброчище (Община Балчик) - 2 108 души. 29 са селата, чието население се увеличава през 2017-та спрямо 2016 г., като нарастването е най -голямо в с. Травник (Община Каварна) - с 12.5%.\r\nЖулиета НИКОЛОВА", "date": "2018.05.12", "title": "Добрич: Населението на областта намалява през последните години, трудоспособното съставлява около 59%"}
{"url": "http://www.focus-news.net/news/2018/05/12/2521019/plovdiv-v-regionalniya-istoricheski-muzey-v-grada-shte-se-provede-kontsert-na-yaponskoto-metsosoprano-michiko-date.html", "text": "В Регионалния исторически музей в Пловдив ще се проведе концерт на японското мецосопрано Мичико Дате. Това съобщиха за Радио „Фокус“ – Пловдив от културната институция. Концертът ще се състои от 19.00 часа на 15 май в зала „Съединение” на музея. Японското мецосопрано ще сподели сцената с кларнетиста Илиян Илиев и пианистката Марияна Колева.\r\n„Мичико Дате идва от Токио, а гласът и носи присъщите на изтока чувствителност и изтънченост. Тя ще прекоси два континента и три епохи, за да подари на жителите и гостите на Пловдив вечер, посветена на един малко непознат или позабравен от съвременната българска камерна сцена жанр – art songs“, съобщават от музея.\r\nКонцертът е част от платформата „Камерна сцена Пловдив”, която заема основно място културния календар на града вече 8 години. Тя се осъществява в партньорство и с подкрепата на Община Пловдив.", "date": "2018.05.12", "title": "Пловдив: В Регионалния исторически музей в града ще се проведе концерт на японското мецосопрано Мичико Дате"}
{"url": "http://www.focus-news.net/news/2018/05/12/2521021/mkd-predvizhda-se-dogovor-za-imeto-mezhdu-makedoniya-i-gartsiya-s-dvegodishen-period-za-palno-prilagane-na-promyanata.html", "text": "Постигане на договор сега и постепенно прилагане за период от две години, пише гръцкият вестник , цитиран от МКД.\r\nНай-важният елемент на този вариант на договора е появата на намерението съседите(Македония –бел.ред.) да  приведат в пълна употреба новото име, което ще се договори в срок от две години. Преобладават имената Горна Македония и Нова Македония. Срокът е необходим за да се реализират законодателните промени в бившата югославска република.\r\nПо този начин страната може да се присъедини към НАТО и да получи покана за Европейския съюз. Юлиян Марков", "date": "2018.05.12", "title": "МКД: Предвижда се договор за името между Македония и Гърция с двегодишен период за пълно прилагане на промяната"}
{"url": "http://www.focus-news.net/news/2018/05/12/2521000/stotitsi-meditsinski-rabotnitsi-protestiraha-za-dostoyni-zaplati-obzor.html", "text": "Стотици медицински работници протестираха  за достойни заплати. Протестът бе организиран по повод  Международния ден на сестринството, заради който  пред Министерски съвет прозвуча и химнът на медицинските сестри.   Протестиращите медици носеха и самолетни билети, на които пишеше \"Тръгвам си\", а медицинска сестра от Видин си бе подготвила символично и куфара. Всички медицински лица бяха облечени в бели престилки и носеха плакати, на които пише: \"Днес протест, утре стачка“, а малко след това те скандираха : \"Стачка\" на площада. Недоволните медицински работници апелираха това да не е протест на белите престилки, а на целия народ. Те скандираха още: \"Не можете без нас\".  На протеста бе приета протестна декларация, в която медиците заявяват, че са най-многочислени в сектор \"Здравеопазване\" и поискаха политическо съгласие в сферата, промяна на модела за финансиране, стартова заплата в размер на три минимални работни заплати за медицинските служители, както и разработване на дългосрочна стратегия за развитие на системата и възможност за кариерно израстване. Медиците обявиха, че не приемат пренебрежителното отношение към професията си и обявиха готовност за още протестни действия, докато не бъдат изпълнени исканията им. Стана ясно, че в първия работен ден декларацията ще бъде входирана във всички институции, които имат отношение към нея. За спокойното протичане на протеста, в района бе засилено полицейското присъствие. Временно бе ограничено и движението по бул. „Цар Освободител“ и бул. „Княз Ал. Дондуков“.\r\nПред журналисти в Стара Загора премиерът Бойко Борисов коментира протеста на медиците с думите, че държавата отделя за здравеопазване близо 5 млрд. лв. и не може всеки, който иска пари да протестира пред прозорците на Министерския съвет. „Ние даваме пари на Здравната каса и като бюджет на здравното министерство и то съответно на болниците. За първи път от много време се вдигнаха лимитите, така че шефовете на болниците трябва да си ги отрегулират и да направят така, че да е справедливо. Близо 5 милиарда лева отделя държавата за здравеопазване. Разбирам ги, но не може всеки, който иска пари, да дойде под прозорците ни и на другия ден Не е правилно така, ще счупим държавата накрая. Болниците получават огромни пари от Министерството на здравеопазването и по клинични пътеки от Здравната каса“, обясни той. \r\nДеница КИТАНОВА", "date": "2018.05.12", "title": "Стотици медицински работници протестираха  за достойни заплати (ОБЗОР)"}
{"url": "http://www.focus-news.net/news/2018/05/12/2520991/alpinistat-boyan-petrov-ne-beshe-otkrit-i-v-posledniya-lager-pod-vrah-shisha-pangma-v-himalaite.html", "text": "Алпинистът Боян Петров не беше открит и в последния лагер под връх Шиша Пангма в Хималаите. Утре хеликоптери няма да летят отново над района, защото ще има много хора на този склон и е опасно за тях. Това съобщиха преди минути за \"Хоризонт\" от екипа на българина, предаде БНР. Двама китайски алпинисти и двама шерпи са достигнали преди минути лагер 3, най-високият лагер под връх Шиша Пангма. Утре сутринта спасителите ще потърсят на дневна светлина възможни ниши около лагер 3.\r\nОт хеликоптерната компания, чиито машини участват в издирването на алпиниста Боян Петров, увериха, че са направили всичко възможно. Прелетели са над връх Шиша Пангма, но следи от българина не са намерени. Забелязаните съмнителни обекти при повторен оглед са се оказали скали и камъни. След изчерпване на горивото, хеликоптерите са се върнали в Катманду в очакване на нова мисия.", "date": "2018.05.12", "title": "Алпинистът Боян Петров не беше открит и в последния лагер под връх Шиша Пангма в Хималаите"}
{"url": "http://www.focus-news.net/news/2018/05/12/2521024/yana-nedyalkova-detski-endokrinolog-nadnormenoto-teglo-pri-podrastvashtite-se-dalzhi-na-nepravilno-hranene.html", "text": "Наднорменото тегло при подрастващите се дължи на неправилното хранене и ниската физическа активност. Това каза за Радио „Фокус“ - Бургас Яна Недялкова,  детски ендокринолог. „Повечето деца се хранят нездравословно. Предпочитат чипсове, хамбургери, газирани напитки. Вечер си лягат късно, което е фактор за по-продължително хранене“, коментира Недялкова. По думите ѝ спортът е задължителен за всички. “За съжаление, учениците не посещават часовете по физическо възпитание“, добави още ендокринологът.\r\nЯнислава КРЪСТЕВА", "date": "2018.05.12", "title": "Яна Недялкова, детски ендокринолог: Наднорменото тегло при подрастващите се дължи на неправилно хранене"}
{"url": "http://www.focus-news.net/news/2018/05/12/2521023/sofiya-politseyska-kola-s-nomer-8039-i-patrul-na-granichna-politsiya-sa-razpolozheni-na-patya-mezhdu-prohoda-petrohan-i-sofiya-na-otbivkata-za-grad-godech.html", "text": "Полицейска кола с регистрационен номер 8039 и патрул на \"Гранична полиция\" са разположени на пътя между прохода Петрохан и София на отбивката за град Годеч. Това предаде репортер на Радио „Фокус“.", "date": "2018.05.12", "title": "София: Полицейска кола с номер 8039 и патрул на \"Гранична полиция\" са разположени на пътя между прохода Петрохан и София на отбивката за град Годеч"}
{"url": "http://www.focus-news.net/news/2018/05/12/2521022/dobrich-kavarnentsi-specheliha-folklornoto-nadigravane-krashna-rachenitsa.html", "text": "Вторият ден от 15-я общобългарски младежки фолклорен събор \"С България в сърцето\" започна с пъстри фолклорни изпълнения, съобщиха от пресцентъра на Община Каварна. 10 участници от Украйна, Молдова и България спориха за титлата „Мис и мистър фолклор”. За „Мис фолклор” бе избрана Лена Бозаджиева от Украйна , а с титлата „Мистър фоклор” се закичи Николай Йотов от Варна. Във фолклорното надиграване „Кръшна ръченица“ първите места спечелиха Моника Иванова и Константин Касабов от Каварна. \r\nНа специална церемония кметът на община Каварна г-жа Ставрева връчи грамоти на всички участници в събора. \r\nПрограмата продължава с концерт на Илия Луков и хоротека под звездите.", "date": "2018.05.12", "title": "Добрич: Kаварненци спечелиха фолклорното надиграване „Кръшна ръченица“"}
{"url": "http://www.focus-news.net/news/2018/05/12/2521025/interfaks-dve-hilyadi-mladezhi-iskat-ostavkata-na-gruzinskiya-premier-zaradi-aktsii-v-noshtni-klubove.html", "text": "Две хиляди младежи искат оставката на грузинския премиер заради акции в нощни клубове, предава  Интерфакс.\r\nПротестиращите млади хора настояват за незабавната оставка на премиера на страната Георги Квирикашвили, както и на министъра на вътрешните работи и на полицейските началници, командвали операцията. По данни на участниците в протеста посетителите на проверените два нощни клуба са били подложени на насилие и унижение.\r\n„Управляващата партия в продължение на шест години е установила диктатура в страната. Властите ни обявиха война, но ние ще спечелим тази война. Ние искаме наказание за всички, които са виновни за насилието в нощните клубове. Нашата акция ще има безсрочен характер, докато не бъдат удовлетворени нашите искания“, заявява един от организаторите. Юлиян Марков", "date": "2018.05.12", "title": "Интерфакс: Две хиляди младежи искат оставката на грузинския премиер заради акции в нощни клубове"}
{"url": "http://www.focus-news.net/news/2018/05/12/2521026/afp-palestinski-tiyneydzhar-prostrelyan-v-petak-v-gaza-e-pochinal.html", "text": "Палестински тийнейджър прострелян в петък по време на протестите в Ивицата  Газа е починал от раните си, предава AFP.\r\nМладежът е бил прострелян в главата по време на сблъсъците по границата с Израел. С това броят на убитите палестинци по време на протестите в Ивицата Газа, започнали на 30 март, е достигнал 54. Досега не са пострадали израелски граждани или военни.\r\nГолеми протести по границата се очертават в понеделник заради предизвикалото много противоречие и негативни реакции  отваряне на преместеното в Ерусалим американско посолство.  Юлиян Марков", "date": "2018.05.12", "title": "AFP: Палестински тийнейджър, прострелян в петък  в Газа е починал"}
{"url": "http://www.focus-news.net/news/2018/05/12/2521028/anadolu-agency-afganistanskite-sili-sa-ubili-poveche-ot-100-talibani.html", "text": "Афганистанските сили  са убили повече от 100 талибани, предава Anadolu Agency.\r\nАфганистанските сили са убили 45 талибани, които са се опитали да превземат град Фара, близо до иранската граница. При акцията са убити и 16 афганистански войници.\r\nОтделно 20 талибани са убити в провинция Фара, близо до границата с Узбекистан. В североизточната провинция Бадхшан са убити 15 талибани, 19 в провинция Газни и 11 в провинция Пактика, в близост до границата с размирния пакистански племенен район.\r\nОтделно са ликвидирани и 23 бойци на „Ислямска държава“ в североизточната провинция Нангархар.\r\nТалибаните от своя страна заявяват, че са убили 27 души от афганистанските сили за сигурност. Нападенията са част от тяхната ежегодна пролетна офанзива. Юлиян Марков", "date": "2018.05.12", "title": "Аnadolu Agency: Афганистанските сили  са убили повече от 100 талибани"}
{"url": "http://www.focus-news.net/news/2018/05/12/2521027/afp-katalunskiyat-parlament-ne-uspya-da-izbere-regionalen-lider-na-parvoto-glasuvane.html", "text": "Каталунският парламент не успя да избере регионален лидер на първото гласуване, предава AFP.\r\nПредложеният от намиращия се в чужбина Карлес Пучдемон кандидат за председател на Женералитета е Ким Тора. Той спечели гласуването с 66 срещу 65 гласа, което не е достатъчно за победа на първо гласуване, но тази подкрепа ще му бъде достатъчна за предвиденото в понеделник второ гласуване .\r\nКим Тора е на 53 години, баща на три деца и яростен защитник на каузата за каталунска независимост.\r\nТора обещава „да работи неуморно за Каталунска република“, в обръщение към парламента в Барселона, с което дава ясен знак, че кризата с искането на каталунска независимост не е приключила.  Юлиян Марков", "date": "2018.05.12", "title": "AFP: Каталунският парламент не успя да избере регионален лидер на първото гласуване"}
{"url": "http://www.focus-news.net/news/2018/05/12/2521030/sofiya-vazstanoveno-e-dvizhenieto-vav-vsichki-lenti-pri-km-22-v-posoka-sofiya-na-am-hemus-i-po-pat-i-6-lozenets-venets.html", "text": "Възстановено е движението във всички ленти при км 22 в посока София на АМ \"Хемус\" и по път I-6 Лозенец – Венец. Това съобщиха от пресцентъра на Агенция \"Пътна инфраструктура\" (АПИ).  Движението се осъществяваше в две ленти поради пътнотранспортно произшествие.", "date": "2018.05.12", "title": "София: Възстановено е движението във всички ленти при км 22 в посока София на АМ \"Хемус\" и по път I-6 Лозенец – Венец"}
{"url": "http://www.focus-news.net/news/2018/05/12/2521029/tass-poveche-ot-3-300-boytsi-sa-napusnali-rayona-na-homs-prez-humanitaren-koridor.html", "text": "Повече от 3 300 бойци и членовете на семействата им са напуснали района на Хомс през хуманитарен коридор, предава TACC.\r\n„Центъра за умиротворяването на враждуващите групировки и подразделения на руската военна полиция четвърти ден осъществяват извеждане на бунтовници от незаконните въоръжени формирования и членовете на техните семейства от зоната за деескалация „Хомс“‘, заявява генерал-майор Евтушенко, началник на Центъра. От 7 май от тази зона са изведени 9 368 бунтовници и техните семейства.\r\nРуските сапьори продължават разминирането на град Дума и други населени пунктове. Юлиян Марков", "date": "2018.05.12", "title": "ТАСС: Повече от 3 300 бойци са напуснали района на Хомс през хуманитарен коридор"}
{"url": "http://www.focus-news.net/news/2018/05/12/2521018/tass-prezidentat-na-armeniya-utvardi-sastava-na-kabineta.html", "text": "Президентът на Армения Армен Саркисян утвърди състава на кабинета, оглавяван от  опозиционния лидер Никол Пашинян, предава TACC.\r\nВ кабинета има министри и заместник-министри от предишното правителство, както и нови лица, включително представители на парламентарната група „Елк“ . За министър на външните работи е назначен бившия постоянен представител на страната в ООН Зограб Мнацаканян, а за министър на отбраната е утвърден Давид Тоноян. Юлиян Марков", "date": "2018.05.12", "title": "ТАСС: Президентът на Армения утвърди състава на кабинета"}
{"url": "http://www.focus-news.net/news/2018/05/12/2521031/afp-edin-chovek-e-ubit-pri-napadenie-s-nozh-v-parizh-politsiyata-e-zastrelyala-napadatelya.html", "text": "Един човек е убит при нападение с нож в Париж, a няколко са ранени, полицията е застреляла нападателя,  предава AFP.\r\nНападението станало в центъра на Париж в района на операта. Мотивите на нападателя засега са неизвестни. Юлиян Марков", "date": "2018.05.12", "title": "AFP: Един човек е убит при нападение с нож в Париж, полицията е застреляла нападателя"}
{"url": "http://www.focus-news.net/news/2018/05/12/2521032/afp-sedem-dushi-sa-zaginali-pri-eksploziya-v-idlib-severozapadna-siriya.html", "text": "Седем души са загинали при експлозия в Идлиб, Северозападна Сирия, а 26 души са ранени, предава  AFP.\r\nЕксплозията е станала в събота, а повечето загинали са цивилни. Причината за експлозията засега е неизвестна, съобщават от Сирийската обсерватория за човешки права, базирана в Лондон.\r\nВ районна действа най-вече групировката „Хаят Тахрир ал Шам“, която е бивше подразделение на „Ал Кайда“.  Юлиян Марков", "date": "2018.05.12", "title": "AFP: Седем души са загинали при експлозия в Идлиб, Северозападна Сирия"}
