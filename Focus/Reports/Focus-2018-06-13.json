{"url": "http://www.focus-news.net/news/2018/06/13/2533649/washington-examiner-bivshata-sapruga-na-donald-tramp-razkri-edinstvenata-mu-slabost-da-hapva-makdonalds.html", "text": "Първата съпруга на американския президент Доналд Тръмп – Ивана, заяви, че единствената му слабост е да хапва „Макдоналдс“, пише американското електронно издание Washington Examiner.\r\n„Той изглежда много, много добре и е в отлично здраве – единствената му слабост е Биг Мак-а, какво да ви кажа?“ – заяви Ивана Тръмп пред New York Post.\r\nБившата жена на държавния глава и майка на трите му най-големи деца сподели, че се е опитала да дисциплинира Доналд по отношение на навиците му на хранене, но той винаги е ял това, което иска“\r\n„Може да му кажа 100 пъти, но той винаги прави, каквото поиска“, обясни Ивана.\r\nВестникът обяснява, че любовта на Тръмп към Макдоналдс е добре документирана. Бившият лекар на Белия Дом - адмиралът от запаса Рони Джаксън, сподели с журналистите, че през януари 108-килограмовият президент е трябвало да прави повече упражнения и да промени диетата си. Бившият мениджър на кампанията на държавния глава Кори Левандовски пък разкри, че Тръмп ядял сандвичите на „Макдоналдс“ без хлебчето.\r\nПревод и редакция:", "date": "2018.06.13", "title": "Washington Examiner: Бившата съпруга на Доналд Тръмп разкри „единствената му слабост“ – да хапва „Макдоналдс“"}
{"url": "http://www.focus-news.net/news/2018/06/13/2533652/the-jerusalem-post-fifa-nakazva-prezidenta-na-palestinskata-futbolna-federatsiya-za-zaplahite-kam-leo-mesi.html", "text": "Световната футболна организация ФИФА обяви в сряда, че ще предприеме дисциплинарни мерки срещу Джибрил Раджуб, президентът на Палестинската футболна федерация, за това, че е заплашвал звездата на световния футбол и Аржентина Лионел Меси, пише израелското електронно издание The Jerusalem Post.\r\nИзданието припомня, че Раджуб призоваваше запалянковците да изгарят снимки и фланелки на Меси, ако той се появи на терена срещу националния отбор на Израел в тогава предстоящата приятелска среща в Ерусалим, която все пак бе отменена заради заплахите към южноамериканския отбор. За целта, пропалестинските протестиращи проведоха демонстрации в близост до мястото, където се провеждаха тренировките на Аржентина в Испания.\r\nТова не е първият случай, когато палестинската футболна централа напада Израел, нито първият път, в който Раджуб се изказва против футболната федерация на еврейската държава, припомня JPost. Миналата седмица от Ерусалим изпратиха официално оплакване до ФИФА за отмяната на приятелския мач между Израел и Аржентина, който последните смятаха да използват като подготовка за предстоящото Световно първенство в Русия.\r\nСветовният конгрес на ФИФА в сряда отхвърли искане на Палестинската футболна федерация да поправи Устава си, допълвайки в него текст, осъждащ Израел, продължава израелското издание.\r\nСъс 156 на 35 гласа в срещу предложението, или 82% от всички гласували, конгресът на ФИФА решително отхвърли настояването на ПФФ, според което към трета глава от устава на световната организация трябваше да бъде добавена клауза. Тя гласи следното: \"Отказът за признаване, уважение, съхраняване, гарантиране и защита на правата на човека в съответствие с международните стандарти, както и всяко нарушение на тях, са строго забранени и наказуеми чрез изключване от организацията или експулсиране\".\r\nПревод и редакция:", "date": "2018.06.13", "title": "The Jerusalem Post:  ФИФА наказва президента на палестинската футболна федерация за заплахите към Лео Меси"}
{"url": "http://www.focus-news.net/news/2018/06/13/2533651/vecher-edi-rama-ochakva-albaniya-da-bade-posetena-ot-10-miliona-turisti-za-pet-godini.html", "text": "Албанският премиер Еди Рама изрази оптимистични очаквания за увеличаване на броя на туристите в Албания, съобщава електронното издание на скопския вестник „Вечер“. Медията цитира Рама, който казва, че броят на служителите в туристическия сектор за тези десет години може да достигне 250 000, но трябва да се инвестира, защото страната разполага с малък брой места за настаняване. Само за миналата година в туристическия сектор са регистрирани над 40 000 служители, припомня албанският премиер, предава Радио „Фокус“ в рубриката „Балкански туристически часовник“. През миналата година страната е посетена от рекорден брой чуждестранни туристи. Според албанския статистически институт, през 2017 година в страната са влезли малко над 5 милиона чужденци, което е с 8,1% повече в сравнение с предходната година. Почти половината от тях са пристигнали в Албания с цел туризъм, пише „Вечер“. \r\nНай-голям процент туристи са косовските граждани, по-специално 1,7 милиона или 34% от общия брой. На второ място са гражданите на Македония – 671 000, следвани от гърците с около 490 000 души, а на четвърто място са черногорците с около 380 000 туристи. Миналата година Албания е посетена от 212 000 германци, 114 000 поляци и 98 000 американци.", "date": "2018.06.13", "title": "„Вечер“: Еди Рама очаква Албания да бъде посетена от 10 милиона туристи за пет години“"}
{"url": "http://www.focus-news.net/news/2018/06/13/2533654/stara-zagora-shkola-po-zhivopis-art-liniya-provede-dvudneven-plener-kray-kazanlak.html", "text": "Възпитаници на Школата по изобразително изкуство „Арт линия“ и техните родители бяха на двудневен пленер на микроязовир „Синята река“ край Казанлък, каза за Радио „Фокус“ ръководителят на школата Ваня Запрянова. „Игри, веселие, обучение, разговори за изкуството, първи опити с четката, съзерцание - на това се научиха всички, които посветиха два дни на едно много интересно занимание“, каза още Запрянова. Тя поясни, че този начин на преподаване на изобразително изкуство не само е привлекателен, но и дава много добри резултати.\r\nСлавяна ГАЙДАРОВА", "date": "2018.06.13", "title": "Стара Загора: Школа по живопис „Арт линия“ проведе двудневен пленер край Казанлък"}
{"url": "http://www.focus-news.net/news/2018/06/13/2533655/krasimir-dimitrov-stolichna-obshtina-obrabotvat-se-tri-signala-sled-buryata-v-stolitsata-dva-za-padnali-darveta-i-edin-za-zaviryavane-na-patnoto-platno.html", "text": "В момента обработваме три сигнала - два са за паднали дървета в район „Слатина“, а третият е за завиряване на пътното платно в район „Кремиковци“.Това каза за Агенция „Фокус“ директорът на Дирекция „Аварийна помощ и превенция“ към Столична община Красимир Димитров във връзка със ситуацията в столицата след разразилата се гръмотевична буря.\r\n„Правим обход с два екипа на критични места и основни пътни артерии специално дали шахтите поемат водата. Наблюдаваме метеорологичната обстановка и поддържаме връзка с Агенцията за борба с градушките за облаците, които идват към София“, каза още Димитров и добави, че превантивно са мобилизирани силите и средствата на Столична община.", "date": "2018.06.13", "title": "Красимир Димитров, Столична община: Обработват се три сигнала след бурята в столицата - два за паднали дървета и един за завиряване на пътното платно"}
{"url": "http://www.focus-news.net/news/2018/06/13/2533650/vidin-proliven-dazhd-i-gradushka-padnaha-v-grada.html", "text": "Проливен дъжд и градушка паднаха във Видин,  предаде репортер на Радио „Фокус“ – Видин. Градушката бе с големината на лешник, а силният вятър е изпочупил клони на дърветата по  улиците. На места листата и клоните са запушили отводнителните канали и водата от дъжда не може да се оттича по уличните платна, което затруднява движението на автомобилите. \r\nСилната гръмотевична буря прекъсна за час електрозахранването в град Дунавци. \r\nАнна ЛОЗАНОВА", "date": "2018.06.13", "title": "Видин: Проливен дъжд и градушка паднаха в града"}
{"url": "http://www.focus-news.net/news/2018/06/13/2533653/varna-sas-sadeystvieto-na-rayonniya-tsentar-po-transfuzionna-hematologiya-gerb-startira-aktsiya-po-kravodaryavane-v-grada.html", "text": "Със съдействието на Районния център по трансфузионна хематология структурите на Жени ГЕРБ и Младежи ГЕРБ стартираха акция по кръводаряване във Варна. В навечерието на 14 юни – световен ден на доброволния и безвъзмезден кръводарител, инициативата се организира в клуба на ГЕРБ в район „Одесос”, а на 15 юни ще продължи в партийния клуб в район „Приморски”, на ул. „Войнишка” №1. Това съобщиха от пресцентъра на ПП ГЕРБ – Варна. Мобилният медицински екип на Центъра по трансфузионна хематология ще бъде там от 10:00 до 14:00 ч.\r\n„Чрез инициативата се надяваме да насърчим повече хора да станат кръводарители и чрез своя благороден жест да помогнат за спасяването на човешки живот. Мнозина не могат да преодолеят психологическата бариера за влизане в здравно заведение, така че организирайки акцията в извънболнична среда, създаваме предпоставки за друг тип настройка и удобство на желаещите да дарят кръв”, обясни Даниела Димова, член на НИС на Жени ГЕРБ, общински съветник и председател на комисията по култура към ОбС –Варна.\r\n„Изключително важно е да приобщим младите хора към каузата, затова избрахме да проведем кампанията съвместно с младежката организация на ГЕРБ”, изтъкна областният координатор на Жени ГЕРБ-Варна Йорданка Проданова и допълни, че акцията ще продължи и в петък в клуба на ПП ГЕРБ в район „Приморски”. Сред кръводарителите днес бе и общинският съветник Калина Пеева.\r\n„От един сак с кръв се отделят еритроцитна маса, тромбоцитен концентрат и плазма, необходими за лечението на пациенти с различни заболявания.\r\nТова означава, че всеки кръводарител би могъл да помогне за спасяването на три човешки живота”, коментира д-р Мирела Кирякова. По думите й страхът на хората да даряват кръв е плод преди всичко на предразсъдъци.\r\n„Практиката ни е показала, че предубежденията най-често се внушават от хора, които никога през живота си не са давали кръв. Противно на всякакви опасения, че кръводаряването създава физически дискомфорт, всъщност то стимулира костният мозък да произвежда нови редици клетки, а това подобрява тонуса, повишава имунитета и може да се каже, че по този начин то дори подмладява”, подчерта още д-р Кирякова. Тя бе категорична, че с прием на повече течности и с пълноценна и витаминозна храна количеството на дарената кръв ще се възстанови в организма в рамките на до 24 часа.\r\nЛекарката сподели, че най-силно мотивирани да даряват кръв са хора, чиито близки са претърпели тежки здравословни проблеми и лично са се убедили в животоспасяващия ефект на кръводаряването.", "date": "2018.06.13", "title": "Варна: Със съдействието на Районния център по трансфузионна хематология ГЕРБ стартира акция по кръводаряване в града"}
{"url": "http://www.focus-news.net/news/2018/06/13/2533657/kyustendil-68-godishna-zhena-ot-dupnitsa-e-stanala-zhertva-na-telefonna-izmama-s-9-000-leva.html", "text": "68-годишна жена от Дупница е дала на телефонни измамници 9 000 лева, съобщиха от пресцентъра на Областна дирекция на МВР – Кюстендил. Днес в Районно управление – Дупница е дошла 68-годишна жена да си получи парите, които снощи е оставила в кофа за боклук, за да окаже съдействие на полицията за залавяне на престъпници. Съдействието й е поискано от непознат глас по телефона, представил се за служител на Районно управление – Дупница. \"Днес отново граждани на Дупница сигнализират полицията за получени  обаждания от мними полицаи. За пореден път призоваваме не давайте пари след получени указания по телефона. Институциите не искат и не взимат пари от гражданите на ръка или в изхвърлени пакети!\", посочиха още от дирекцията.", "date": "2018.06.13", "title": "Кюстендил: 68-годишна жена от Дупница е станала жертва на телефонна измама с 9 000 лева"}
{"url": "http://www.focus-news.net/news/2018/06/13/2533656/faktor-kade-patuvat-rusnatsite-i-kakvi-navitsi-imat-kato-turisti.html", "text": "Къде пътуват руснаците и какви навици имат като туристи? Този въпрос задава македонската електронна медия „Фактор“, като пише, че броят на руските туристи в Турция се е увеличил до почти 70%, а в Чехия  е достигнал нивото отпреди кризата. Само малко хора могат да си позволят да отидат в чужбина, коментира медията  и добавя, че руснаците са спокойни и не бързат никъде. В Прага чуждестранният турист  средно се задържа между 2 и 5 дни, а руснаците остават там за 4-5 дни, предава Радио „Фокус“ в рубриката „Балкански туристически часовник“. „С броя на нощувките руснаците надминават всички конкуренти във Финландия. Чуждестранните хотелиери ги обичат заради желанието им да харчат пари и заради дългия им престой в хотела. Политиката си е политика, но като туристи, руснаците са добре дошли в Европа“, пише още „Фактор“. Според официалната статистика никой не трябва да разчита на сериозния ръст на руските туристи в чужбина – не защото повечето от тях нямат чуждестранни паспорти, а защото страдат от безпаричие. Около 20% от руснаците казват, че липсата на средства е основната причина да не пътуват в чужбина. 9% от руснаците заявили, че ще почиват в Крим.", "date": "2018.06.13", "title": "Фактор: Къде пътуват руснаците и какви навици имат като туристи"}
{"url": "http://www.focus-news.net/news/2018/06/13/2533661/inzh-violeta-ilieva-ruo-burgas-7-sa-detsata-s-palni-shestitsi-i-po-dvata-darzhavni-zrelostni-izpita-v-tsyalata-oblast.html", "text": "7 са децата с пълни шестици и по двата държавни зрелостни изпита в цялата Бургаска област, от които 3-ма са от НЕГ „Гьоте“, 3-ма - от ППМГ „Акад. Никола Обрешков“ и едно дете - от СУ СВ. св. „Кирил и Методий“-Карнобат. Това каза за Радио „Фокус – Бургас инж. Виолета Илиева, началник на Регионално управление на образованието (РУО)– Бургас. „Освен че резултатите по математика са изключително високи, през настоящата година нараства процента и на отличните оценки и по Физика и астрономия и Немски език и Английски език, което говори за повишената мотивация и добре преценения избор за предмет за втори държавен зрелостен изпит“, каза още Илиева. Според нея са съизмерими резултатите по останалите учебни предмети по точки, спрямо 2017 год. По Български език средната оценка е 4. 24, а миналата година е била 4. 50. „Нещото, което трябва да отбележим, е че в първата десетка на училищата в страната по Български език и литература е ППМГ „Акад. Никола Обрешков“  с общ успех 5. 49, с което се нареждат на 9-то място в националната класация“, добави още началникът на Регионално управление на образованието – Бургас . По думите й вторият важен момент е, че област Бургас се нарежда на второ място в страната от резултатите по втория държавен зрелостен изпит по предмет пожелание, след София-град. „В тази класация при подреждане на резултатите по второ ДЗИ, отново има две училища в топ 10“, допълни Илиева. Тя добави и, че на 8-мо място е ППМГ „Акад. Никола Обрешков“ с 5. 77 и на 9-то място е ГПАЕ „Гео Милев“ с 5. 74. Което според нея показва много добри резултати. По думите й има и слаби оценки и традиционно те са по Биология и здравно образование и са 50 в цялата област. В това число са били включени и ученици с резултати 2. 99, 2. 77.  „Тази година това, което отличи цялата сесия за провеждането на изпитите е, че нямаше анулирани работи, поради преписване. Единствено е имало анулиране на изпит по нерегламентирано използване на телефон, макар и по време на почивката между модулите в коридора“, каза още Илиева. тя добави и, че в сайта на РУО-Бургас са изложени резултатите от Националното външно оценяване, след 7-ми клас и резултатите от Държавните зрелостни изпити. Там има по-задълбочен анализ по всички учебни предмети за област Бургас.\r\nПо думи на инж. Илиева тази година се отчитат най-високи резултати от самото начало на провеждане на завършването на средно образование с държавни зрелостни изпити. По думите й най-високите резултати през тази година са по учебния предмет Математика. „Не само в цялата страна, но и в нашата област учениците показват изключително високи резултати по математика“, каза още инж. Илиева. Тя добави и, че 29 са пълните отличници по предмета. От тях 28 са от ППМГ „Акад. Никола Обрешков“ – Бургас и едно дете има от СУ СВ. св. „Кирил и Методий“. „Следват пълни отлични оценки по Философски цикъл – една 6-ца, История и цивилизация, отново една и три пълни шестици по Биология и здравно образование. Според думите й по Физика и астрономия, пълните отличници са двама, а по Български език и литература, пълни отлични оценки са 10. „По Английски език има изключителен ръст на отличните оценки, но това е традиционно“, допълни Илиева. тя каза още и, че почти всяка година по английски език оценките са най-многобройни, пълните отличници по този предмет са 132. По Немски език отличните оценки са 16, а по Руски език са 2.\r\nДеница ДИМИТРОВА", "date": "2018.06.13", "title": "Инж. Виолета Илиева, РУО-Бургас: 7 са децата с пълни шестици и по двата държавни зрелостни изпита в цялата област"}
{"url": "http://www.focus-news.net/news/2018/06/13/2533658/anton-minev-zam-kmet-na-karlovo-proverki-na-uchilishtnite-avtobusi-se-pravyat-periodichno-ot-obshtinata.html", "text": "Училищният автобусен парк в община Карлово се обновява непрекъснато, но има нужда от още автобуси. Това съобщи за Радио „Фокус”-Пловдив зам.-кметът на Общината  Антон Минев. Две от средищните училища ползват училищни автобуси, предоставени им от МОН. Макар, че са доставени преди 15 години, те не са натрупали много километри, защото разстоянията на които возят са малки. „Те не са изразходвали още ресурса си, каза Минев. По-голямата част от малките населени места ползват частни превозвачи в общината, които возят ученици по определена от Общината схема. Договорите с тях се сключват за година – от 15 септември до 15 юни. Те возят всички ученици, които пътуват към средищните училища, основно към Карлово. „Има определени изисквания за реда в автобуса и за придружители. Средствата за тях се осигуряват от МОН. „В последните години нямаме някакви нарушения, свързани с невъзможност за превозване на ученици”, каза Минев. Проверки за техническото състояние на тези автобуси се правят два пъти в годината от ДАИ и периодично от администрацията на Общината и при сигнали от родители и директори на училища за нередности.\r\nЦветана ТОНЧЕВА", "date": "2018.06.13", "title": "Антон Минев, зам.-кмет на Карлово: Проверки на училищните автобуси се правят периодично от Общината"}
{"url": "http://www.focus-news.net/news/2018/06/13/2533659/blagoevgrad-svlachishte-zatrudnyava-dvizhenieto-na-vtoroklasen-pat-19-pri-15-km-v-rayona-na-prohod-predela.html", "text": "Свлачище затруднява движението на второкласен път 19 при 15 км в района на проход Предела. Това съобщи за Радио \"Фокус\" - Пирин дежурният в Областно пътно управление - Благоевград. Движението се извършва в една лента. Екипи на пътното управление са на място и разчистват свляклата се маса. Шофьорите е необходимо да се движат с повишено внимание. Очаква се до час пътят да бъде освободен.\r\nЛивия НИНОВА", "date": "2018.06.13", "title": "Благоевград: Свлачище затруднява движението на второкласен път 19 при 15 км в района на проход Предела"}
{"url": "http://www.focus-news.net/news/2018/06/13/2533660/stara-zagora-za-27-mi-pat-kazanlak-shte-bade-domakin-na-mezhdunarodnata-radiolyubitelska-sreshta-i-tehnichesko-izlozhenie-hobi-radio-ekspo.html", "text": "Казанлък ще бъде домакин за поредна година на Международната радиолюбителска среща и техническо изложение \"Хоби Радио Експо Казанлък - 2018\", каза за Радио „Фокус“ Владимир Даскалов, едни от организаторите. Той поясни, че проявата се провежда за 27-ми пореден път за радиолюбители и изложители от цял свят. Тя ще се състои на 16 и 17 юни – петък и събота.\r\nС щандове на техническото изложение ще се представят водещи в областта фирми и организации.\r\nСпециални гости на тазгодишната Национална среща на радиолюбителите ще бъдат представители на асоциациите на радиолюбителите от Румъния, Турция, Сърбия, и Гърция.\r\nСлавяна ГАЙДАРОВА", "date": "2018.06.13", "title": "Стара Загора: За 27-ми път Казанлък ще бъде домакин на Международната радиолюбителска среща и техническо изложение \"Хоби Радио Експо“"}
{"url": "http://www.focus-news.net/news/2018/06/13/2533662/blagoevgrad-razchisteno-e-svlachishteto-na-vtoroklasen-pat-19-pri-15-km-v-rayona-na-prohod-predela.html", "text": "Разчистено е свлачището на второкласен път 19 при 15 км в района на проход Предела. Това съобщи за Радио \"Фокус\" - Пирин дежурният в Областно пътно управление - Благоевград. Движението в участъка вече се извършва нормално.\r\nЛивия НИНОВА", "date": "2018.06.13", "title": "Благоевград: Разчистено е свлачището на второкласен път 19 при 15 км в района на проход Предела"}
{"url": "http://www.focus-news.net/news/2018/06/13/2533224/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп и лидерът на Северна Корея Ким Чен-ун подписаха съвместно изявление във вторник след историческата среща в Сингапур, пише американското електронно издание Washington Examiner, като представя пълния текст на документа.Съвместно изявление на президента Доналд Дж. Тръмп от Съединените американски щати и председателят Ким Чен-ун от Корейската народно-демократична република на срещата на върха в Сингапур\r\nПрезидентът Доналд Дж. Тръмп от Съединените американски щати и председателят Ким Чен-ун от Корейската народно-демократична република проведоха първата, историческа среща на върха в Сингапур на 12 юни 2018 година.\r\nПрезидентът Тръмп и председателят Ким Чен-ун проведоха всеобхватна, задълбочена и откровена размяна на мнения по въпросите, свързани с установяването на нови взаимоотношения между САЩ и КНДР и относно изграждането на устойчив и здрав мирен режим на Корейския полуостров. Президентът Тръмп потвърди, че ще предостави гаранции за сигурността на КНДР, а председателят Ким Чен-ун отново потвърди твърдия си и неотменим ангажимент за пълна денуклеаризация на Корейски полуостров.\r\nУбеден, че установяването на нови отношения между САЩ и КНДР ще допринесе за мира и просперитета на Корейския полуостров и на света и признавайки, че изграждането на взаимно доверие ще насърчи денуклеаризацията на Корейския полуостров, президентът Тръмп и председателят Ким Чен-ун отбелязват следното:\r\n1.\tСАЩ и КНДР се ангажират да установят нови отношения между САЩ и КНДР, съгласно желанията на народите на двете страни за мир и просперитет.\r\n2.\tСАЩ и КНДР ще обединят усилията си за изграждане на дълготраен и стабилен мирен режим на Корейския полуостров\r\n3.\tПотвърждавайки декларацията от Панмунджом, подписана на 27 април 2018 година, КНДР се ангажира да работи за пълна денуклеаризация на Корейския полуостров\r\n4.\tСАЩ и КНДР се ангажират да разрешат въпроса с останалите военнопленници и изчезнали без вести, включително незабавната репатриация на тези, които вече са идентифицирани\r\nПризнавайки, че срещата на върха САЩ-КНДР – първата в историята – е епохално събитие от голямо значение за преодоляването на десетилетията напрежение и враждебни действия между двете страни и за отварянето към ново бъдеще, президентът Тръмп и председателят Ким Чен-ун се ангажират да приложат споразуменията от съвместното изявление изцяло и експедитивно. САЩ и КНДР се ангажират да проведат последващи преговори, водени от държавния секретар на САЩ Майк Помпео и съответно високопоставено официално лице от КНДР на най-скорошната възможна дата и да приложат договореното на срещата на върха между САЩ и КНДР.\r\nПрезидентът Доналд Дж. Тръмп от Съединените американски щати и председателят Ким Чен-ун от Държавния съвет на Корейската народно-демократическа република се ангажираха да си съдействат за развитието на нови отношения между САЩ и КНДР и да насърчават мира, просперитета и сигурността на Корейския полуостров и на света. \r\n*** Абдулселам Джасим, който служи като генерал в армията на иракския лидер Саддам Хюсеин, твърди, че Северен Ирак е бил предложен на Турция през 1992 година, но тогавашната администрация на страната е отхвърлила предложението, пише електронното издание на турския консервативен ежедневник Yeni Safak.\r\n„Ако Турция беше установила обезопасен коридор през 90-те, то може би положението днес щеше да е различно. Кандил трябва да бъде изчистен от терористите и Турция трябва да остане за постоянно в региона“, заяви Джасим, като добави, че иракската армия се е изтеглила от региона между 1991 и 1993 година.\r\nДжасим се противопоставя на американската инвазия в Ирак от много години и е бил принуден да живее в изгнание за дълъг период от време. Той сподели своите възгледи в ексклузивно интервю пред „Йени Шафак“.ПКК запълни вакуума\r\nАдминистрацията в Багдад е търсила място, където да разположи за постоянно военна сила в Северен Ирак, която да отстрани терористичната заплаха.\r\n„Турция изпусна страхотна възможност. „Работническата партия на Кюрдистан“ (ПКК) и нейните издънки запълниха вакуума от изтеглянето на иракската армия“, твърди Джасим, като добавя, че външните и военните министерства на двете страни са имали сериозни дискусии по въпроса.САЩ са заблудили всички с действията си в Ирак\r\n„Ирак не беше единствената цел на американската инвазия. Те избраха Ирак като плацдарм за всяване на перманентен хаос в региона. Барзани, Талабани, ПКК, „Ислямска държава“, „Хашд Шааби“ и основаването на всички терористични групировки се случи тогава. Те действаха с измама по отношение на Северен Ирак и подкрепиха създаването на терористични центрове срещу Турция“, смята Джасим.Генералният щаб на терористите\r\n„Пътната карта на САЩ започна да кристализира с нахлуването в Ирак. Първо, те трансформираха Кандил, Синджар и Махмур в сигурно убежище на ПКК. Махмур, който преди това беше малко селце, се превърна в логистичен център на ПКК. Синджар пък стана точка в терористичния фронт между Сирия и Ирак. Географското положение на Кандил му позволи да приюти главния щаб на ПКК. Сегашната окупация и демографските промени в Ирак и Сирия напредват според предварителния план, изготвен преди нахлуването в Ирак“, продължи бившият генерал.\r\nСеверноиракските планини Кандил са убежище за терористите от ПКК през последните няколко десетилетия. Считани за основна база на организацията, която контролира КПП-тата и входовете към планините, структурата на района се използва за прикритие и укриване от терористите, обяснява „Йени Шафак“.САЩ култивират ПКК\r\n„Установяването на ПКК в региона, като Кандил е приоритетна област, бе подкрепено от САЩ, „Пешмергите“ и Иран. Всички компрадорски администрации на Ирак, назначени от САЩ и по-специално от Пол Бремер (американски дипломат, ръководител на Управлението по реконструкция и хуманитарна помощ в Ирак, преобразувана във Временна коалиционна администрация 2003 – 2004 година – бел. „Фокус“), предоставиха гориво, оръжия и финансова подкрепа на ПКК. След окончателното сваляне на Саддам, тази подкрепа еволюира в много различни измерения. САЩ, Иран, Талабани и Барзани не бяха честни. В крайна сметка в Сирия те се опитаха да трансформират тази терористична организация в държава“, твърди още Джасим.\r\nТурското издание обяснява, че Анкара е инициирала военна операция в Северен Ирак, за да изчисти региона от терористи от ПКК, като тя беше анонсирана от турския президент Реджеп Таийп Ердоган в понеделник.\r\n„Започнахме антитерористични операции в Кандил и Синджар. Унищожихме 14 важни цели с нашите 20 самолета“ , заяви той.\r\nПКК е в списъка на терористичните организации на Турция, Европейския съюз и САЩ. ПКК води въоръжена борба срещу правителството в Анкара в югоизточната част на страната от 1984 година, като до момента са загинали над 40 хиляди души, повечето от които цивилни граждани.\r\n***Краят на „военните игри“ би бил голяма стъпка за Корейския полуостров, пише китайското англоезично издание  Global Times.\r\nАмериканският президент даде обширна пресконференция след срещата с севернокорейския лидер  и съобщи, че САЩ имат намерения да прекратят на този етап съвместните военни учения с Южна Корея, които е важна стъпка към намаляването на напрежението на полуострова. Ако бъде постигнато предложението на Китай – „спиране за спиране“ – спиране на ученията срещу спиране на ядрената и ракетна активност ще бъде обърната нова страница в историята на Корейския полуостров>\r\nС намаляване на военната активност на САЩ и едно евентуално бъдещо тяхно оттегляне от Южна Корея би сложило край на студената война на полуострова. Това би било естествено развитие, когато въпросът с севернокорейските ядрени оръжия би бил решен окончателно.\r\nМного среди в САЩ и Южна Корея виждат американското военно присъствие в страната като крайъгълен камък в отношенията между двете страни и биха искали съвместните военни учения между двете страни да продължат. Япония гледа със смесени чувства на въпроса, тъй като една по-враждебна политика от страна на САЩ би придала повече военна и стратегическа тежест на страната в региона.", "date": "2018.06.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/13/2533223/predstoyashti-sabitiya-v-stranata-za-13-yuni-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nВ Централния военен клуб заместник-министърът на отбраната Атанас Запрянов ще открие международна научна конференция по въпросите на кибер сигурността и кибер отбраната „Бърза реакция“.\r\n***\r\nВ София Тех Парк ще се проведе Eastern Europe Tech Tour 2018.\r\n***\r\nОт 9.00 часа 5 състав на Специализирания наказателен съд ще гледа делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***\r\nОт 9.30 часа 15 състав на Специализирания наказателен съд ще гледа делото срещу Мартин М. и Стефан Ст., обвинени в образуване и ръководене на организирана престъпна група. \r\n***\r\nОт 9.30 часа в сградата на Българската търговско-промишлена палата на ул. „Искър“ № 9 ще бъде официално открит Българо-руският форум „Медицина и фармация – 2018“.\r\n***\r\nОт 10.00 часа в Руския културно–информационен център в София, ул. Шипка №34, зала 305, Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема „1968 – годината, която промени света”.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е., Хадж Х., обвинени в тероризъм. \r\n***\r\nОт 10.00 часа в сградата на КЕВР на бул. „Княз Дондуков“ 8–10, ет. 4, ще се проведе открито заседание за обсъждане на доклад относно заявлениe от „Райков сервиз“ ООД с вх. № Е-15-58-1#2 от 12.03.2018 г. за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян за регулаторен период 2018–2020 г.\r\n***\r\nОт 10.10 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян на „Райков сервиз“ ООД за регулаторен период 2018–2020 г.\r\n***\r\nОт 10.30 часа в Малка конферентна зала на УНСС ще се проведе пресконференция по повод  провеждащата се Кръгла маса-дискусия по проект „Идентифициране на риска от контрабанда и фалшифициране (анализ на бизнес процесите и пространствения аспект)”.\r\n***\r\nОт 11.00 часа протестиращите срещу Проектозакона за Българска автомобилна камара браншови организации ще проведат среща с председателя на Комисията по транспорт към парламента Халил Летифов.\r\n***\r\nОт 11.00 часа в сградата на Национален филмов център (Бул. „Княз Дондуков” 2А, ет. 7, кабинет 718) ще се проведе съвместна пресконференция на директора на Национален филмов център Жана Караиванова и изпълнителния директор на Ню Бояна Филм Студиос Ярив Лернер.\r\n***\r\nОт 11.00 часа в Национален пресклуб БТА ще се проведе пресконференция във връзка с това, че България изпраща свой отбор от пациенти в първите международни спортни игри за хора с онкологични заболявания /22- 25 юни, Рим, Италия/.\r\n***\r\nОт 12.00 часа в Национален пресклуб на БТА ще се проведе пресконференция на Инициативен комитет „Възраждане” във връзка със събиране на подписи за свикване на референдум срещу въвеждането на еврото в България.\r\n***\r\nОт 12.00 часа в Зала 3 на НДК ще се проведе дискусия HOW CAN WE TURN GDPR “LEMONS” INTO LEMONADE?\r\n***\r\nОт 13.00 часа 11 състав на Специализирания наказателен съд ще гледа делото срещу Андрей З., Костандин Г. и Николай Н., обвинени в образуване и ръководене на организирана престъпна група. \r\n***\r\nОт 13.30 часа  в заседателната зала в сградата на Висшия съдебен съвет ще се проведе заседание на Прокурорската колегия на ВСС. \r\n***\r\nОт 14.00 часа 15 състав на Специализирания наказателен съд ще гледа делото срещу Никола Тр., Милко Хр., Николай К., обвинени в образуване и ръководене на организирана престъпна група. \r\n***\r\nОт 14.00 часа 7 състав на Специализирания наказателен съд ще гледа делото срещу Гечо Г., Надежжда К. и Илия И., обвинени в образуване и ръководене на организирана престъпна група. \r\n***\r\nОт 14.30 часа в зала Изток на Народното събрание под патронажа на Комисията по здравеопазването Националният център по обществено здраве и анализи (НЦОЗА) организира кръгла маса на тема: „Здравето на българите през 21 век - тенденции и предизвикателства”.\r\n***\r\nОт 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1) Литературен салон „Леге 10“ организира вечер, посветена на Димитър Благоев.\r\n***\r\nОт 18.00 часа в Литературен клуб „Перото“ ще се състои представянето на книгата „Shadow Journey: A Guide to Elizabeth Kostova's Bulgaria and Eastern Europe“.\r\n***\r\nОт 18.00 часа в НДК (етаж 3, център) ще бъде официалното откриване на финалната изложба от 39-то Биенале за младежка фотография под патронажа на FIAP, както и награждаването на отличените колекции и индивидуални творби\r\n***\r\nОт 18.30 часа в Студио 5 на НДК ще се състои награждаването на победителите в Националния конкурс за поезия „В полите на Витоша”.\r\n***\r\nОт 19.00 часа пред бл. 320 в „Младост 3“ жители на блока излизат на протест срещу инвестиционен проект за мястото на детската площадка зад блока им.\r\n***\r\nОт 16.00 часа в зала „Скаптопара“ Боксов клуб „Пирин“ и Община Благоевград са домакини на Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 10.00 часа в офиса на ГЕРБ в район „Одесос”, на ул. „Хаджи Димитър” №3, структурите на Жени ГЕРБ и Младежи ГЕРБ във Варна организират кръводарителска акция.\r\n***\r\nОт 9.30 часа в пресцентъра на Фестивален и конгресен център – Варна  ще се проведе немско-български семинар. Организатори са Съюзната адвокатска камара на Германия, Центърът за обучение на адвокати „Кръстю Цончев“ и Адвокатски съвет – Варна. \r\n***\r\nОт 16.00 часа в зала „Варна“, Община Варна, ще се проведе заседание на пълния състав на Общински консултативен съвет по въпросите за младежта към Община Варна.\r\n*** \r\nОт 17.30 часа в зала 30 на Младежки дом ще се проведе дискусионна среща на тема „Терминал България“. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Без милост.\r\n***\r\nОт 11.00 часа на пл. „Свобода“ ще се проведе Концерт на Духов оркестър – Добрич.\r\n***\r\nОт 13.30 часа в Регионална библиотека „Дора Габе ще се проведе Библиотерапия с потребители на Център за психично здраве „Д-р Петър Станчев”.\r\n***\r\nОт 19.00 часа в Младежки център – Добрич ще се състои Празничен концерт, посветен на Рамазан Байрам.\r\n***\r\nОт 17.00 часа в заседателната зала на община Каварна ще се проведе разяснителна среща във връзка с влизането в сила на Общия регламент относно защитата на данните(Регламент 2016/679 на ЕС).\r\n***\r\nОт 10.00 часа Националния ученически събор, посветен на 170-тата годишнина от рождението на Христо Ботев ще посети Национален музей  „Христо Ботев“, Даскал Ботьово училище – гр. Калофер и Храм  „Успение на Св. Богородица“ – гр. Калофер.\r\n***\r\nОт 17.00 часа в Галерия “Любен Гайдаров” ще се проведе „60 години Художествена галерия Перник“ - изложба от фонда на галерията.\r\n***\r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Й. Козарева.\r\n***\r\nОт 18.00 часа в театрален салон, ОДК, ще се проведе Годишен концерт на Балетно студио „Ида” към ЦПЛР-ОДК.\r\n***\r\nОбщинските съветници от ГЕРБ ще проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16.00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А; Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;  Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5.\r\n***.\r\nОт 11 часа в зала 2 на Окръжен съд ще се гледа делото срещу Костадин П. и Надежда М., обвинени във вземане и даване на подкуп.\r\n***\r\nОт 11 часа в Заседателната зала на Община Пловдив, пл. „Стефан Стамболов“1 ще се проведе Церемонията по подписване на меморандум за сътрудничество между Фондация ICCM - Международен комитет за консервация и реставрация на мозайки от една страна, и Община Пловдив от друга, във връзка с провеждането на \"XIV -та Международна конференция-триенале на Фондация ICCM за консервация на мозайки \", на която Пловдив ще бъде домакин през месец октомври 2020 \r\n***\r\nОт 17.00 до 21.00 часа в пространството на СКЛАД в Тютюневия град ще се състои творческа среща с артисти от България, Япония, Германия и Великобритания\r\n***\r\nОт 10.00 часа в зала 712 в Областна администрация ще бъде дадена съвместна пресконференция на Областна администрация-Разград и Регионалното управление на образованието-Разград.\r\n***\r\nОт 11.00 часа пред сградата на Комплексния онкологичен център ще бъде демонстрирана обновената пациентска сигнализационна система, която вече работи в лечебното заведение.\r\n***\r\nОт 10.00 часа в Пресклуб на БТА - Стара Загора ще се проведе Пресконференция на Държавен куклен театър - Стара Загора.\r\n***\r\nОт 18.00 часа в РБ „Захарий Княжески“ ще се състои Клавирен концерт на ученици от НУМСИ „Христина Морфова“.\r\n***\r\nОт 19.00 часа в Оперен театър ще състои “Over The Rainbow“ - музика от филми и мюзикъли, концерт на ученици на Красимир Къшев от НУМСИ „Христина Морфова“\r\nСъс специалното участие на Цветан Недялков – китара.\r\n***\r\nОт 11.00 часа в залата на втория етаж на Община Хасково ще се проведе заключителна пресконференция по проекта за подобряване на образователна инфраструктура в града.\r\n***\r\nОт 11.00 часа  ще бъде открита обновената експозиция на къща-музей „Владимир Димитров – Майстора” и студентският пленер „В духа на Майстора”. \r\n***\r\nОт 11.00 часа народният представител Валери Жаблянов ще присъства на откриването на студентския пленер „В духа на Майстора”.  \r\n***\r\nОт 10.00 часа в Пресклуба на БТА в Шумен ще се състои пресконференция на председателя на „Движение България на гражданите“ Димитър Делчев.\r\n***\r\nОт 13.30 часа в Гастроентерологичното отделение на КОЦ ще бъде дарена апаратура.\r\n***\r\nОт 13.00 часа в Лекционната зала на РИМ – Шумен ще се състои официално откриване на  обучителният курс на тема идентификация, автентификация и оценка на археологически обекти, монети и монетовидни предмети, както и процедурите свързани с тях.", "date": "2018.06.13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2018/06/13/2533226/", "text": "Всеки трети мъж в Косово приема, че жената трябва да се грижи само за къщата и допуска насилие над съпругата си, пише македонският вестник Вечер.\r\nЧетиридесет процента от мъжете в Косово смятат, че е добре да използват  насилие, за да защитят репутацията си, ако някой ги обиди, показват проучванията, а други цифри в проучването посочват, че техните мнения са, да речем, остарели, публикува  изданието ,цитиран от Вечер.\r\nОказва се обаче, че жените също имат патриархални и твърди нагласи.\r\nВ допълнение към това говори и че една трета от мъжкото население в Косово смята, че е необходимо да бъде \"опасен\", за да бъде мъж, а също толкова смятат, че смяната на  памперси, къпане и хранене на децата е изключително  женска работа.\r\nЕдна трета  се съгласява, че най-важната роля на жената е да се грижи за къщата и да готви, а 49% от косоварите смятат, че основната дума в дома трябва да има мъжът. Малко по-голям процент мислят, че човек не мисли за секса, а просто го практикува. Въпреки това, 35% от мъжете казват, че жените имат задължението да предотвратяват нежелана бременност.\r\nПочти всеки трети човек в Косово частично се съгласява, че има ситуации, при които дадена жена заслужава бой, а на всеки пети е виждал или чувал как баща му или неговият втори баща бие  майка му.\r\nЗаконите за насилието срещу жени прекалено много улесняват жената да обвинява мъжа за насилие , казват 85% от мъжете и 75% от косовските жени.\r\nПовече от половината мъже са заявили, че абсолютно никога не биха имали приятел хомосексуалист и със сигурност твърдят, че хомосекасуалноста е ненормално и противоречи на природата, а с тях се съгласява 40 процента от женското население.\r\nПо въпросите, свързани с хомосексуалността, косоварите казаха това: наличието на гей мъж причинява неудобство при 31% от жените и 58% от мъжете; че хомосексуалистите не трябва да осиновяват деца, казват, че почти две трети от мъжете и една трета от жените; ако има гей дете, това би било срамно за всяка трета жена и всеки втори мъж.\r\nНа твърдението, че ако една жена физически не се противопоставя на секса, тя не е изнасилена до някъде или напълно са съгласни 30% от мъжете и до известна степен или напълно са съгласни 25% от жените.\r\nВъв всеки случай трябва да се обмисли дали жертвата на изнасилване е известна като „разтурана“ и дали има лоша репутация, казва всяка четвърта  жена и всеки пети мъж. Юлиян Марков", "date": "2018.06.13", "title": "Вечер (Македония): Всеки трети мъж в Косово допуска насилие над съпругата си"}
{"url": "http://www.focus-news.net/news/2018/06/13/2533677/global-times-amerikanskite-medii-ne-uspyaha-da-obhvanat-palnata-kartina-na-sreshtata-mezhdu-donald-tramp-i-kim-chen-un.html", "text": "Американските медии не успяха да обхванат пълната картина на срещата между Доналд Тръмп и Ким Чен-ун, пише китайското англоезично издание Global Times.\r\nАмериканските медии са  пълни с оплаквания относно постиженията на срещата на върха в Сингапур. Те критикуват, че севернокорейският лидер Ким Чен-ун спечелил отстъпки от САЩ, без да поеме нов ангажимент. Те също така критикуват обещанието на американския президент Доналд Тръмп да сложи край на съвместни военни тренировки със Сеул, като заяви, че то удовлетворява както Пхенян, така и Пекин.\r\nСлед срещата с Ким, Тръмп изпрати осем съобщения за защита на резултатите от срещата. Той каза, че онези, които са против предишните му военни заплахи срещу Северна Корея и онези, които са против срещата на върха в Сингапур, са \"едни и същи мразещи.\" Въпреки това гласовете, които критикуват срещата на върха, превъзхождат тези на привържениците на Тръмп. \r\nИсторическата среща на Тръмп с Ким беше критикувана от американските медии, защото той говори твърде оптимистично . Администрацията на \"Тръмп\" се ангажира да не прави компромиси и да поиска от Северна Корея незабавно да премахне ядрения си арсенал, като обяви, че Вашингтон няма да предприема компромиси, докато Пхенян не действа по съответния начин. \r\nДебатът на американските медии относно печалбите и загубите в САЩ след срещата на върха Ким-Тръмп се отклони от тази точка. Вместо това те трябва да се съсредоточат върху това дали срещата на върха помага да се улесни пълното премахване на ядреното оръжие на Северна Корея и това да се прави с минимални разходи. Обаче всичко, от което се интересуват те , е дали Тръмп прави отстъпки и дали Северна Корея и Китай се възползват пряко от това. Ако двете азиатски страни се възползват, американските медии ще бъдат недоволни в най-голяма степен. Юлиян Марков", "date": "2018.06.13", "title": "Global Times: Американските медии не успяха да обхванат пълната картина на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/13/2533227/moskovskiy-komsomolets-falshivo-li-e-velichieto-na-rusiya.html", "text": "Фалшиво ли е величието на Русия се пита във водеща статия вестник Московский комсомолец.\r\nСтрува ни се, че Русия се движи напред, настигайки други страни, но всъщност няма никакво движение от 30 години насам. Първоначално страната беше обхваната от хаос, а след това от стагнация, чиято причина  в идеологически план е, че не можем да се адаптираме към променения свят по никакъв начин. Русия, въпреки пристигането на iPhone и други модерни технологии така си и остана в ХХ век - век на войни, железни завеси и огради от бодлива тел.\r\nМихаил Горбачов каза добри думи при напускането си: Студената война \"обезобразява нашата икономика, обществено съзнание и морал\". Въпреки че се отнася за времето на  Горбачов, тези думи са абсолютно верни. Последният генерален секретар говори за войната в минало време, а тя, уви, се завърна, макар и под формата на един фантом, създаден от съвременните руските власти за засилване на позицията им. Общественото съзнание е толкова деформирано от годините на съветската пропаганда на  черно – белия свят и вечната  \"заплаха за война\" и отново вярваме във въображаеми врагове и въображаема победа, пише изданието.\r\nДа, пропагандистите не успяха да направят това, но проблемът е в нас, в главите ни. За всички ни наследството на съветската митология, с които ние живеем в продължение на 30 години: разпадането на страната, загубата на идеали, спряното развитие - Русия се е  изгубила, тя иска да стане, да се върне се към златната ера на славата, където бяхме на първо място в Космоса, хора-победители. Ето защо ние вярваме на \"лечителите\", които ни казват да се изправяме на краката си.\r\nНо за момента имаме работа с въображаеми лечители, които не предлагат на страната реално лечение, или по-скоро просто не я водят на никъде. Те само пълнят умовете ни все повече и повече  лъжи - вместо да ни помагат да се движим в променения свят и наистина да се преродим.\r\nОтправната точка е ерата на Студената война. В онези дни СССР беше една от двете суперсили в света - велика империя. Но тази империя, поради редица обективни и субективни причини, от 70-те години на миналия век  тръгнала към упадък. Да, страната очевидно спря в началото на 80-те години на миналия век. Това се дължи на: бавна икономика, основана на тежката индустрия и несвързана с световната научно-технологична революция; изключително скъп военно-промишлен комплекс; зависимостта от петродолари и падащите цени на петрола; застаряването на лидерите и неспособността им да осъществят реформи.\r\nНай-важното е, че съветският партиен елит не успя да разбере навреме основната тенденция на новия свят: икономическата и научно-техническата конкуренция стана по-важна от военно-политическата борба. Това в крайна сметка доведе до смъртта на \"втория свят\", воден от Съветския съюз: той просто изостана.\r\nМнозина все още погрешно мислят, че Съветският съюз е бил  силна страна - и изведнъж някой го съсипва. Разбира се, субективни причини има - това е слабостта и лутането на Горбачов и амбициите на Елцин. Трябва обаче да разберем, че носещите структури на страната са изгнили дълго преди действителното й разпадане. Проблемът на ръководството на СССР е, че не може да разбере как да възстанови сградата, без да я унищожи. Фактът, че Западът е допринесъл по всякакъв начин за това унищожение, ние не отричаме - но не мислете, че влиянието му е станало решаващо. В крайна сметка,  Китай не се разпада? ..\r\nТогава след разпадането на Съюза бяха ли намерени нови идеи? Не, имаше вакуум, изпълнен с фалшивия популистки трепет на Елцин и цинизма на  новия \"елит\". Абстрактната идея за \"изграждане на капитализма\" доведе до присвояване на националното богатство от тясна група индивиди. Съветската система беше разрушена, но от развалините й  не беше построен идеалът за който говореха „демократите“.\r\nДа, хората в края на 90-те години на миналия век поискаха ред и той се появи - дивият капитализъм стана по-малко див, изгради приемлива фасада. Високите цени на петрола помагаха известно време за облекчаване на социалните противоречия. Но всички елементи на социалната система от 90-те години на миналия век бяха запазени, включително корупцията и социалното разделение, привилегиите на олигархията, наемния характер на икономиката и високото офшоризиране. Приватизацията не се ревизира. Държавата не се завърна, за да стане държава за всички и да придвижи страната напред, но за да се гарантира просперитетът на сега е друга група хора, обединени около властта.\r\nВместо съзиданието, основната идея беше консумацията, особено абсурдна в бедна страна. Но тъй като повечето хора наистина не могат да консумират - поради ниски доходи, - тя беше чисто по руски изкривена: по същество, на това се радва\"елита\", а хората, затъват в кредити, както и други дългове. С iPhone и скъпи дрехи.\r\nНо основният проблем е, че този рай за елита е платен с ресурсите на страната - те се консумират необуздано и често напразно - и Русия, междувременно, са все повече изостава от другите страни.\r\nНезависимо колко телевизията лъже за нашия необуздан растеж, цифрите казват обратното. Делът на руската икономика в световния БВП не надвишава 2-3%, докато делът на, например, Съединените щати и Китай е в размер на почти една трета. И нашият дял е предимно от суровини. Нашият износ е повече от 60% - енергия, а половината от вноса - машини и оборудване: типичен търговски баланс на третия свят. Дори и в Космоса, Русия все повече губи позиции за сметка на Илон Мъск и европейците: например, на пазара на търговски полети в края на 2017 г. делът на SpaceX е 45%, в ЕС е 40%, а в Русия - 15%. Като цяло, влиянието на Русия в космическия сектор се е свило - ние задминават САЩ, Китай, Европа. Делът на Русия в световния пазар на ИТ технологии не надхвърля 1%.\r\nВ тази изкривена логика всичко, което е лошо за Съединените щати, е добро за Русия. САЩ се страхуват от нас и затова искат Русия да бъде смазана. Светът, за който се твърди, че е недоволен от \"хегемонията на Съединените щати\", ни гледа като спасител. Ние носим на света някои ценности, необходими за него. Структурата на страната ни е прогресивна и поради това може да служи като пример за други страни. Веднага след като \"отворим очите на света\" за недостатъците на Запада, други страни веднага ще ни станат съюзници.\r\nВсичко това не е нищо повече от мит. Старият мит на миналия век, с който почти свикнахме и замени историята и реалността. Но ако искаме да продължим напред, ще трябва да се разделим с него. Защото за 30 години светът е станал фундаментално различен.\r\nПърво, отдавна вече света не е биполярен, въпреки присъствието в него на такъв гигант като Съединените щати. Светът вече е глобален и многополюсен и е свързан с развитието на множество хоризонтални връзки и интернет. САЩ след провала в Близкия изток  действат предимно с \"мека сила\" и икономически средства, а не с военни инструменти (въпреки че, разбира се,има и милитаристични ексцесии). В света няма общо противопоставяне на Запада и Америка, те не се възприемат като \"хегемони\" и \"жандарми\". Стойностите и качеството на живот, които са се развили на Запад, са по-привлекателни за други народи, отколкото това, което ние предлагаме. Опитите ни да разрушим световния ред предизвикват по-скоро недоумение, отколкото съчувствие. Ние сме симпатични само на много изостанали народи или маргинални политически групи в развитите страни - и дори тогава, защото искат пари от нас. Ние сме интересни от гледна точка на доставките на енергийни ресурси, оръжия, някои други стоки, но на пазарите на нетърговски стоки и още повече на пазарите на идеи и технологии, ние сме играчи последна класа.\r\nНашата социална структура е непривлекателна: който иска да  има в страната си огромна корупцията и разпусната олигархия? Официалните ни ценности са архаични, не нови, светът отдавна ги е отминал и е напреднал. И ние самите ние не живеем според тези ценности. Може ли някой да ми каже ясно какво е посланието ни за света? В \"Православието, автокрацията и национализма\"? Като цяло, на автора му е болно да се види как от страна с велика култура, се достигна до примитивно мислене от типа - „толерасти“, „Гейропа“ и интернет шегаджии.\r\nНа второ място, но не по-малко важно: съвременния свят е свят, в който не се конкурират бойни глави, а икономиката и знанието, това е същността на XXI век. Признак  на величие сега е   не  големината на страната и наличието на оръжие, а  търсенето на световния пазар на идеи, технологии и продукти, нивото и качеството на човешкия живот.\r\nРусия спешно се нуждае от рестартиране - и най-вече на нивото на общественото съзнание. Нашите приоритети трябва да бъдат да се развиваме в синхрон с времето и ценностите, които ще бъдат търсени от света.\r\nСАЩ, Западът, други страни не са приятели или врагове, а конкуренти или партньори. Арбитърът в този конкурс е мирът и човечеството; критериите за оценка - световното признание, нарастването на броя на партньорите.\r\nНеобходимо е вратата да бъде затворена към миналото. Да се взимат под внимание само реални и бъдещи победи. Фактът, че преди 70 години ние победихме фашизма, и преди 60 години, първият човек полетя в Космоса – това са славни страници, но това беше много отдавна. Фактът, че от 1961 г. ние нямаме постижения на световно значение - много тревожен сигнал говори за криза на цивилизацията. Ние спешно се нуждаем от истински победи, не военни, а мирни - интелектуални, икономически, културни.\r\nТова е истински патриотизъм и истински суверенитет. Патриот сега е този, който подкрепя развитието на страната и нейната победа в световната конкуренция. И никой, който вярва, че величието на Русия - в грубостта на своите представители в международни срещи на високо равнище и карикатури  в социалните мрежи. Или в растежа на цените на петрола.\r\nКакво ще се случи, ако нищо не се промени? За нас все повече ще бъде трудно да настигнем света, който препуска. Не мисля, че някой ще ни превземе, но ние ще бъдем една изостанала периферия, като Русия от времето преди Петър Велики. Искаме ли такава съдба? Юлиян Марков", "date": "2018.06.13", "title": "Московский комсомолец: Фалшиво ли е величието на Русия"}
{"url": "http://www.focus-news.net/news/2018/06/13/2533229/lulzim-basha-albaniya-ne-mozhe-da-se-prisaedini-kam-es-sas-segashnite-rakovoditeli.html", "text": "Албания не може да се присъедини към ЕС със сегашните ръководители, казва Лулзим Баша , предава  Свободна Европа (Македония).\r\nЛулзим Баша, лидер на най-голямата опозиционна сила, Демократическата партия, заяви, че \"премиерът Еди Рама, бившият министър на вътрешните работи Саймир Тахири и настоящия министър на Министерството на вътрешните работи Фатмир Джафай са основна пречка в интеграцията на Албания в ЕС\".\r\n\"Ако искаме Албания в Европа Фатмир Джафай трябва спешно да тръгне. Ако искаме Европа трябва да се борим, а не да  защитаваме корупцията и престъпността и да сложим край на политическата закрила, която Рама осигурява на  бившия министър на вътрешните работи Саймир Тахири \", каза Баша. Юлиян Марков", "date": "2018.06.13", "title": "Лулзим Баша: Албания не може да се присъедини към ЕС със сегашните ръководители"}
{"url": "http://www.focus-news.net/news/2018/06/13/2533233/sport-atletiko-madrid-napravi-transferen-udar-kato-pridobi-toma-lyomar-ot-monako.html", "text": "Футбол:Атлетико Мадрид направи трансферен удар, като придоби Тома Льомар от Монако, като информацията е официално потвърдена от дюшекчийте. Очаква се испанския клуб да заплати между 70 и 80 милиона евро за френския футболист. Договорът на Льомар ще бъде с продължителност пет години. Льомар е юноша на Каен, след което преминава в Монако и достига до националния отбор на Франция.", "date": "2018.06.13", "title": "Спорт: Атлетико Мадрид направи трансферен удар, като придоби Тома Льомар от Монако"}
{"url": "http://www.focus-news.net/news/2018/06/13/2533231/mon-otchete-po-visoki-rezultati-na-maturite-v-sravnenie-s-minalata-godina-obzor.html", "text": "Резултатите от майската сесия на държавните зрелостни изпити са по-високи от миналогодишните. Учениците са се справили по-добре в девет от четиринадесетте предмета, по които се полагат двете матури. Повече са отличните оценки, а слабите намаляват. Резултатите по математика са най-високи от всички досегашни изпитни сесии. Това обяви на брифинг заместник-министърът на образованието и науката Таня Михайлова. По думите ѝ има трайна тенденция за повишаване на постиженията на зрелостниците и на мотивацията им. \r\nНа първата матура по български език и литература са се явили 51 088 дванадесетокласници, а на втората – 41 670. Над 10 000 ученици от професионалните гимназии са предпочели в дипломите им за средно образование да се запише средноаритметична оценка от държавните изпити по професия вместо резултата от втората матура. \r\n215 зрелостници са постигнали максималните 100 точки на един от двата изпита. През миналата година са успели да го постигнат едва 18 души. Четири пъти намаляват абитуриентите, които не са получили нито една точка - от петнадесет на четирима. С по две пълни шестици са 59 зрелостници, а с по две отлични оценки – 5178. Това е с близо 600 човека повече от 2017 г. \r\nБлизо 6500 са отличните оценки на матурата по български език и литература. Слаба оценка са изкарали 3025, което е с 862 по-малко от предишния випуск. Средният успех по предмета е добър (4,24), а на втората матура – много добър (4,50). По български език и литература зрелостниците са изкарали повече точки – 53,94 спрямо 52,57 през 2017 г. \r\nАнализът сочи, че зрелостниците се справят добре при правописа на съгласни звукове и пунктуацията в сложните изречения. В същото време допълнителна работа е необходима за слято, полуслято и разделно писане на думите и пунктуацията в простото изречение. Повече ученици са работили по 41 задача за създаване на интерпретативен текст по стихотворението на Никола Вапцаров „Вяра“. Близо 50% от зрелостниците са предпочели да пишат есе, а интерпретативно съчинение – 32,7%.  Малко над 3% от явилите се на матурата са решили да препишат стихотворението и са получили нула точки на задачата. Имало е и случаи на ученици, които са преразказвали произведението. \r\nНай-голям интерес към втората задължителна матура има към английски език и биология. Явили са се съответно 13 522 и 12 374 души. Близо 6000 са положили изпит по география. Повишение на резултатите има по английски език, география, история, математика, немски и руски език, физика и философия. Отличните оценки са 13 380, което е с над 200 повече от миналата година. Двойките също намаляват от 3190 на 2228. „Тази положителна тенденция е плод на усилията и целенасочената работа на учителите. Трябва да насочим вниманието си и към останалите предмети, за да подобрим представянето на учениците“, подчерта заместник-министър Таня Михайлова. \r\nНай-добре по региони на първата матура са се справили зрелостниците в София-град, Смолян и Пловдив, а на втората – в София-град, Бургас и Пловдив. Най-слаби са резултатите по български език и литература в Кърджали, Силистра и Ямбол, а по предметите по избор – в Разград, Кюстендил и Перник. Най-добри резултати по български език са показали учениците на 91 Немска гимназия и 164 Испанска гимназия в София и Езиковата гимназия „Пловдив“, а на втората матура – на Американския колеж, Частна езикова гимназия „Проф. Иван Апостолов“ и Първа английска гимназия в София.", "date": "2018.06.13", "title": "МОН отчете по-високи резултати на матурите в сравнение с миналата година (ОБЗОР)"}
{"url": "http://www.focus-news.net/news/2018/06/13/2533232/bsp-shte-poiska-vot-na-nedoverie-kam-kabineta-borisov-3-na-tema-sigurnost-obzor.html", "text": "БСП ще поиска вот на недоверие към кабинета \"Борисов 3\" на тема \"Сигурност\". Решението бе взето съвместно от Изпълнителното бюро на партията и от ръководството на парламентарнта група на \"БСП за България\" и бе обявено по време на редовната пресконференция на опозицията. Заместник-председателят на парламентарната група Драгомир Стойнев заяви, че БСП ще внесе самостоятелно вота на недоверие. Стойнев изрази уверението си, че вотът на недоверие ще бъде доведен до успешен край. Заместник-председателят на ПГ на \"БСП за България\" разкритикува правителството, че е неспособно да гарантира сигурността на гражданите. \r\nОт своя страна председателят на ПГ на ГЕРБ Цветан Цветанов заяви, че БСП нямат морално право да говорят за сектор „Сигурност\". Според Цветанов  президентът и опозицията не могат да са алтернатива на управлението. \"Когато беше първият управленски мандат на премиера „Борисов“, колко бяха отвличанията, убийствата, нивата на контрабанда, които се осъществяваха под вещото ръководство на тогавашното управление на БСП“, попита Цветанов. \r\nПредседателят на ПГ на \"Обединени патриоти\" Волен Сидеров заяви, че от опозицята не са имали конкретни аргументи за вот на недоверие, а по-скоро се е чуло поезия в проза. Според него решението на управляващите трябва да бъде да не се прави евтина политика. \"По отношение на сигурността бяха направени доста сериозни стъпки за осигуряване на България и българското население, но много още неща трябва да се направят\", допълни Сидеров.\r\nДеница КИТАНОВА", "date": "2018.06.13", "title": "БСП ще поиска вот на недоверие към кабинета \"Борисов 3\" на тема \"Сигурност\" (ОБЗОР)"}
{"url": "http://www.focus-news.net/news/2018/06/13/2533234/sport-mohamed-salah-prodalzhava-vazstanovyavaneto-si.html", "text": "Футбол:Звездата на египетския национален отбор и Ливърпул Мохамед Салах продължава възстановяването си и се надява да бъде готов за мачовете на Египет на Световното пъренство в Русия, където отборът му е в една група с домакините, Саудитска Арабия и Урагвай. Салах се възстановява от контузия на рамото си, която получи по време на финалния мач за Шампионска лига при единоборство с капитана на Реал Мадрид Серхио Рамос.", "date": "2018.06.13", "title": "Спорт: Мохамед Салах продължава възстановяването си"}
{"url": "http://www.focus-news.net/news/2018/06/13/2533228/afp-deset-teroristi-sa-neutralizirani-v-tsentralnata-chast-na-mali.html", "text": "Десет терористи са неутрализирани в централната част на Мали, съобщава министърът на отбраната Тиена Кулибали, цитиран от AFP.\r\nАрмията на Мали е „неутрализирала десет терористи, иззела е оръжия, взривни устройства и други военни материали“, съобщи министърът и помоли местното население „да продължи да подкрепя отбранителните и силите за сигурност в борбата и  срещу тероризма във всички форми“.\r\nАрмията напоследък често говори за „неутрализирани терористи“, но според правозащитници често става дума за убийства без съд.  Юлиян Марков", "date": "2018.06.13", "title": "AFP: Десет терористи са неутрализирани в централната част на Мали"}
{"url": "http://www.focus-news.net/news/2018/06/13/2533225/standard-makedoniya-hashim-tachi-i-ramush-haradinay-chestitiha-na-atina-i-skopie-postignatoto-sporazumenie-za-imeto.html", "text": "Косовският президент Хашим Тачи и премиерът на страната Рамуш Харадинай  честитиха на Атина и Скопие постигнатото споразумение за името, предава агенция , цитирана от вестник  Стандард.\r\nВ социалната мрежа „Туитър“ Хашим Тачи написа: „Честитя на премиерите Алексис Ципрас и Зоран Заев и на техните граждани, обновената възможност за влизане (на Македония) в ЕС и НАТО, което е от полза и за Косово и за  целите Западни Балкани“\r\nВ същата социална мрежа Харадинай написа:“ Поздравявам Заев и Ципрас за визията и издръжливостта. Надявам се, че всички останали отворени въпроси на Балканите ще бъдат решени със същия конструктивен подход“, каза косовският премиер. Юлиян Марков", "date": "2018.06.13", "title": "Стандард (Македония): Хашим Тачи и Рамуш Харадинай честитиха на Атина и Скопие постигнатото споразумение за името"}
{"url": "http://www.focus-news.net/news/2018/06/13/2533237/chetiri-i-petzvezdnite-hoteli-po-chernomorieto-sa-zapalneni-na-100-za-yuli-i-avgust-obzor.html", "text": "Най-голямо търсене има в четири и петвездните хотели, които за юни и септември са запълнени на 90 %, а през юли и август на 100 %. Това коментира пред журналисти министърът на туризма Николина Ангелкова. Тя уточни, че по Българското Черноморие ще почиват между 1,6 млн. и 1,9 млн. българи. По думите й проучване показва, че почивка това лято планират околво  44% от българите. По отношение на чуждестранните туристи, Ангелкова коментира, че към момента има 5 % спад на руски туристи и увери, че това не е крайна цифра. По думите й до момента изключително добре вървят записванията от немския пазар, от Полша, от Чехия, от Израел, Великобритания и ръстовете за лято 2018 г. се движат между 5 и 7 %. Като проблем пред бранша Ангелкова изтъкна липсата на квалифицирана работна ръка и посочи, че тя е във всички сфери на икономиката на българския живот. Ангелкова отчете като успех създаването на Съвет за кадрите към министъра на туризма. По думите й възможността за наемане на работници от трети страни е краткосрочна мярка, а дългосрочното решение на проблема е свързан с реалното планиране на бизнеса и от това какво се залага в учебния процес. Ангелкова изтъкна този проблем  и по време на 5-ата годишна среда на Националния борд по туризъм, който откри.  По време на срещата министърът на туризма Николина Ангелкова представи основните изменения, заложени в Закона за туризма. По думите й промените в Закона за туризма дават възможност за обединение на сектора и определяне на статута на националните курорти. по отношение на Единната система за туристическа информация, Ангелкова отново потвърди пред бранша, че може да се въведе през следващия летен сезон. Ангелкова поясни, че промените предвиждат още въвеждането на „Доброволен етикет за качество“, който може да се придобива от категоризираните места за настаняване, за хранене, туроператорите и туристическите агенти, като валидността му ще е 3 години. Министърът уточни, че с измененията на Закона за туризма се предвижда създаване на звенона контрол към министерството.  Председателят на Комисията за защита на потребителите Димитър Маргаритов допълни, че е необходимо  изграждането на качествено нова система за контрол на качеството в туризма. Маргаритов изтъкна, че в много държави тя е в ръцете на бранша.  В събитието участваха Петър Кънев, председател на парламентарната Комисия по икономическа политика и туризъм, Красимир Гергов, председател на УС на Националния борд по туризъм (НБТ), Мартин Захариев, зам.-председател на НБТ, доц. д-р Румен Драганов, председател на Контролния съвет на НБТ, и десетки представители на бранша.\r\nДеница КИТАНОВА", "date": "2018.06.13", "title": "Четири и петзвездните хотели по Черноморието са запълнени на 100 % за юли и август (ОБЗОР)"}
{"url": "http://www.focus-news.net/news/2018/06/13/2533663/ozhestochena-saprotiva-protiv-dogovora-za-imeto-mezhdu-gartsiya-i-makedoniya-obzor.html", "text": "В Скопие напрежението се покачи първо поради реакцията на държавния глава на Македония Георги Иванов. В сутрешните часове на деня той прие в резиденцията си във Водно премиера Зоран Заев и министъра на външните работи Никола Димитров. Двамата трябваше да информират президента за резултатите от преговорите и постигнатия договор с Атина. Но срещата продължи едва 120 секунди.\r\nСледобед президентът Иванов излезе с обръщение към македонската общественост, в което бе категоричен, че няма никакво намерение да подписва постигнатия договор. Освен това той заяви:\r\nВМРО-ДПМНЕ вече бе обявила, че договорът е „капитулация“ за Македония, но след срещата с премиера Заев, председателят на основната македонска опозиционна сила Християн Мицковски отговори на въпросите на журналистите, събрали се пред парламента в Скопие:\r\nРеакция имаше от Македонското дружество „Илинден\" със седалище в Тирана, което също се противопостави рязко на подписването на споразумение с Гърция за промяна на името на Република Македония.\r\nВеднага след обръщението на президента Иванов, СДСМ излезе с контра-декларация:\r\nКъм македонското правителство се присъедини и Европейският комисар по разширяването и добросъседската политика Йоханес Хан: \r\nГенералният секретар на НАТО Йенс Столтенберг, от своя страна, потвърди, че Македония автоматично ще получи покана за членство в Алианса, веднага, след като финализира прилагането на договора за името:\r\nВашингтон също приветства договора между Атина и Скопие по въпроса за името, като от Държавния департамент на САЩ заявиха, че „историческото споразумение ще е от полза и за двете страни и ще допринесе за сигурността и просперитета в региона“\r\nСАЩ също поздравиха премиерите на Македония и Гърция Зоран Заев и Алексис Ципрас за това, че са показали „визия, смелост и настойчивост“ в усилията си за постигане на взаимно приемливо решение.\r\nВашингтон „е готов да подкрепи споразумението“, се казва в съобщението на Държавния департамент, в което още се отбелязват усилията на посредника от ООН Матю Нимиц.\r\nМинистър-председателят на Гърция Алексис Ципрас бе обвинен от опозицията и медиите в страната в сряда, че е предал националната идентичност на гърците, сключвайки сделка със съседна Македония за разрешаване на десетилетния спор.\r\nГърците, които не са съгласни с договора за името на БЮРМ (Бивша югославска република Македония), заявиха, че ще се съберат на протест на мястото и по времето, когато трябва да бъде подписан той, независимо дали това ще е край езерото Преспа през почивните дни, както съобщиха медиите, или другаде, предада базираният в САЩ гръцки информационен портал Greek Reporter.\r\nОрганизаторите заявиха, че ще съберат демонстранти от цялата страна на митинга „Македония значи Гърция“ в деня на подписването на споразумението.\r\nВ изказване пред гръцкия телевизионен канал „Скай“, председателят на културните клубове „Македония“ Гиоргиос Тациос заяви, че протестиращите са готови да се стекат, където и да се състои подписването.\r\n„Всички можем да бъдем на Преспа... Не можем да допуснем съдбата на Македония да се реши без народа да има думата“, подчерта той.\r\n„Миролюбиво твърдим, че те нямат правото да подписват сделката срещу волята на гръцкия народ“, написаха от Групата „Комитет за защита на гръцкия характер на Македония“.\r\nПо-късно стана ясно, че „Нова Демокрация“ обмисля внасянето на вот на недоверие срещу правителството на СИРИЗА. Мицотакис заяви, че партията ще внесе предложението, ако правителството не успее да докаже, че има необходимото парламентарно мнозинство за прокарване на сделката, преди премиерите на двете страни да подпишат официалния договор. Член на партията поясни, че консервативната партия очаква отговор от правителството до края на деня. \r\nНа първата страница в днешния си брой консервативния ежедневник „Елефтериос Типос“ излезе с материал, в който договорът се определя като „капитулация на македонската идентичност и език“, докато дясноцентристкият вестник „Катимерини“ говори за „сделка с пропуски и въпросителни“.\r\nДокато изданието „Авги“, което служи като официоз на СИРИЗА, пише, че с договорът по македонския въпрос е направена „Историческа стъпка“ към стабилност и мир на БалканитеЛъч надежда за Ципрас и СИРИЗА\r\nВсе пак, след като младшият коалиционен партньор на СИРИЗА – „Независимите гърци“ (АНЕЛ) заявиха категорично, че няма да подкрепят сделката, Ципрас получи „намигване“ от лидера на лявоцентристкото „Движение за промяна“ Фофи Генимата, която е бивш председател на ПАСОК. От там и преди са давали сигнали, че може да подкрепят евентуален договор за разрешаване на спора за името.\r\nРедакция:", "date": "2018.06.13", "title": "Ожесточена съпротива против договора за името между Гърция и Македония (ОБЗОР)"}
{"url": "http://www.focus-news.net/news/2018/06/13/2533241/dvuposochnata-gazova-vrazka-mezhdu-balgariya-i-turtsiya-shte-bade-otkrita-v-kraya-na-mesetsa-obzor.html", "text": "Разширението на газопровода за Турция в участъка станция „Лозенец“-съоръжение Недялско ще бъде открито в края на юни. Това стана ясно след срещата между премиерите на България и Турция Бойко Борисов и Биняли Йълдъръм в Измир. На срещата е взето и решение България да има почетен консул в Измир. Последната среща между Бойко Борисов и Бинали Йълдъръм беше на 16 февруари. Двамата разговаряха на Мюнхенската конференция по сигурността. Срещата в Измир е в отговор на поканата на турския премиер Бойко Борисов да бъде гост на церемонията за откриването на трансанадолския газопровод ТАНАП. Газопроводът беше открит в турския град Ескишехир, така първият газ от находището Шах Дениз 2 в Азербайджан ще достигне до турския пазар. Изпълнени са всички строително-монтажни работи, предстои въвеждането на строежа в експлоатация. С изграждането на лупинга ще се увеличи възможността за транзитиране на природен газ от България към Турция за 14 млрд. куб.м. до 15,7 млрд. куб.м. годишно. Ще може да се транзитира и природен газ в обратната посока- от Турция към България.  Изграждането на 20-км газопроводна отсечка ще повиши сигурността на преносната система на „Булгартрансгаз“ и ще осигури възможност за пренос на допълнителни количества газ в участъка КС „Лозенец“ и българко-турската граница\r\n„С Русия и Турция сме се разбрали газа да мине през България, домашното ни е да кажем как. Още преговаряме с ЕК“, заяви Бойко Борисов. „Всичко това стои на масата, имаме най-приятелската подкрепа“, коментира Бойко Борисов. Премиерът изтъкна важността на продължаването на газопроводите през България. „Десетилетия много български политици са говорили за азерски газ, но без да кажат как ще стигне до нас“, посочи той. \r\nТурският премиер Бинали Йълдъръм заяви: „С България сме много повече от съседни държави, имаме дълбоко вкоренено споделено минало“. Той определи като много важно продължаването на добрите съседски отношения между двете страни. Бинали Йълдъръм обяви, че Турция вижда България като стратегически партньор в енергетиката. Той отчете увеличаване на туристическия обмен между България и Турция, като страната ни е на пето място по туристи в турските курорти. Турският премиер оцени високо Българското председателство на Съвета на ЕС.  „България полага изключително много усилия, за да може да придвижи европейския дневен ред напред“, заяви той.  \r\nРаботното посещение на премиера Борисов продължава в Израел. Там му предстоят срещи с израелския министър-председател Бенямин Нетаняху, с президента Реувен Ривлин, както и с лидера на опозицията Исаак Херцог.\r\nБиляна ИВАНОВА", "date": "2018.06.13", "title": "Двупосочната газова връзка между България и Турция ще бъде открита в края на месеца (ОБЗОР)"}
{"url": "http://www.focus-news.net/news/2018/06/13/2533235/nezavisimaya-gazeta-ukrayna-gruziya-i-moldova-formirat-prozapaden-front.html", "text": "Украйна, Грузия и Молдова формират прозападен фронт, пише руският ежедневник \"Независимая газета\".\r\nВ Киев се проведе мждупарламентарната конференция на Грузия, Молдова и Украйна. Предвижда се да се обяви създаването на Парламентарната асамблея на трите страни - за \"сътрудничество и взаимодействие с ЕС и НАТО\". Както се приближава срещата на високо равнище на НАТО през юли, все повече и повече изявления се чуват. Украйна е насочена към сближаване с алианса. Президентът Владимир Путин ясно заяви, че Русия не харесва перспективата за разполагане на съоръженията на НАТО на украинска територия.\r\nКонференцията в Киев трябва да стане вид сигнал, че Грузия, Молдова и Украйна обединяват сили за интеграция в европейските и евроатлантическите структури. За първи път ръководителите на парламентите на трите държави проведоха такава среща в началото на март тази година. в Кишинев. Тогава темата беше формулирана тихо: \"Източното партньорство и съвременните предизвикателства в сферата на сигурността\". Сега те директно посочват необходимостта от регионално сътрудничество с цел развитие на сътрудничеството с ЕС и НАТО. Една от обсъжданите днес теми е: \"Украйна, Грузия, Молдова: от Споразумението за асоцииране - към пълната интеграция в ЕС\". Те не говорят пряко за присъединяването си към НАТО, темата \"Справяне с новите предизвикателства в сферата на сигурността\"\r\nПрезидентът на Украйна наскоро получи официална покана за участие в срещата на върха на НАТО в Брюксел. В Киев те се надяваха по-рано през юли да започнат разговор за подписването на плана за действие за членство в НАТО. Но обсъждането на този въпрос може да бъде отложено.\r\nВ края на май, руският президент по време на пресконференция след срещата си с френския си колега, Еманюел Макрон  говори за  \"червената линия\", която  Западът не бива да преминава, \"Не само, че НАТО е стигнало до нашите граници, но подозираме, че и Украйна утре  също ще я включат и ще инсталират някакви радари и системи за противоракетната отбрана ... \". Преди няколко дни в интервю за австрийския телевизионен канал ORF Владимир Путин повтори:\" за нас, защото в Русия, това е важно на територията на Украйна да не се появят военни съоръжения, които биха заплашвали нашата сигурност. Например, нови комплекси за противоракетна отбрана, които биха се стремили да ограничат нашия ядрен потенциал. Да, това е важно за нас, не го крия\", каза Путин. Юлиян Марков", "date": "2018.06.13", "title": "„Независимая газета“:  Украйна, Грузия и Молдова формират прозападен фронт"}
{"url": "http://www.focus-news.net/news/2018/06/13/2533240/the-independent-makedoniya-se-saglasi-da-si-smeni-imeto-sled-desetileten-spor-s-gartsiya.html", "text": "Македония се съгласи да си смени името след десетилетен спор  с Гърция, пише британският вестник The Independent.\r\nПравителството на Македония постигна споразумение с Гърция за промяна на името на страната, с което се сложи край на дългогодишния спор между двете страни. Гърция отдавна се противопоставяше на използването на името на Македония, тъй като то е взето според тях от  древногръцкото царство, управлявано от Александър Македонски.\r\nВ резултат на възраженията на Гърция Македония бе приета в ООН само под временното име на Бившата югославска република Македония, след като получи независимостта си през 1991 г. от разпадането на Югославия.\r\nПоследователно гръцките правителства заплашиха да блокират влизането на Македония в Европейския съюз и в НАТО под първоначалното й конституционно име. Македония е страна кандидатка за членство в ЕС.\r\nВ резултат на споразумението името на страната ще бъде променено в Република Северна Македония, за да отрази съществуването на гръцката страна от Македония от другата страна на границата. Името ще се използва и вътрешно от правителството и външно в международните отношения на страната.  Документът беше финализиран по време на телефонен разговор между гръцкия премиер Алексис Ципрас и македонския му колега Зоран Заев във вторник, а в замяна на промяната на името Гърция ще оттегли своите вето на присъединяването на страната към ЕС и НАТО.\r\nПарламентите на двете страни трябва да ратифицират споразумението, а Македония се очаква да проведе референдум по въпроса. Националистите в двете страни се противопоставят на компромиса и биха могли да провалят споразумението. Споразумението ще бъде подписано в събота на  езерото Преспа, което се намира на границата между двете страни  и със съседна Албания.\r\n\"Името ще се използва както международно така и вътре в страната\", каза Алексис Ципрас на телевизионна пресконференция, докато Зоран Заев, говорейки  отделно, каза на сънародниците си: \"Няма път назад\" и призова опозицията да подкрепи промяната на името, което ще гарантира покани за  ЕС и НАТО. \r\nВ Гърция дясната Партия на независимите гърци, която е коалиционен  партньор на СИРИЗА, заяви, че ще се противопостави на споразумението, което значи, че на Ципрас ще му се наложи да търси подкрепа сред политическите опоненти.\r\nПреговорите, които продължават от десетилетия, се ускориха през последните месеци под надзора на европейските, американските и немските дипломати. Юлиян Марков", "date": "2018.06.13", "title": "The Independent: Македония се съгласи да си смени името след десетилетен спор  с Гърция"}
{"url": "http://www.focus-news.net/news/2018/06/13/2533243/pregled-na-osnovnite-temi-v-britanskiya-pechat-agentsiya-fokus.html", "text": "Македония се съгласи да си смени името след десетилетен спор  с Гърция, пише британският вестник The Independent.\r\nПравителството на Македония постигна споразумение с Гърция за промяна на името на страната, с което се сложи край на дългогодишния спор между двете страни. Гърция отдавна се противопоставяше на използването на името на Македония, тъй като то е взето според тях от  древногръцкото царство, управлявано от Александър Македонски.\r\nВ резултат на възраженията на Гърция Македония бе приета в ООН само под временното име на Бившата югославска република Македония, след като получи независимостта си през 1991 г. от разпадането на Югославия.\r\nПоследователно гръцките правителства заплашиха да блокират влизането на Македония в Европейския съюз и в НАТО под първоначалното й конституционно име. Македония е страна кандидатка за членство в ЕС.\r\nВ резултат на споразумението името на страната ще бъде променено в Република Северна Македония, за да отрази съществуването на гръцката страна от Македония от другата страна на границата. Името ще се използва и вътрешно от правителството и външно в международните отношения на страната.  Документът беше финализиран по време на телефонен разговор между гръцкия премиер Алексис Ципрас и македонския му колега Зоран Заев във вторник, а в замяна на промяната на името Гърция ще оттегли своите вето на присъединяването на страната към ЕС и НАТО.\r\nПарламентите на двете страни трябва да ратифицират споразумението, а Македония се очаква да проведе референдум по въпроса. Националистите в двете страни се противопоставят на компромиса и биха могли да провалят споразумението. Споразумението ще бъде подписано в събота на  езерото Преспа, което се намира на границата между двете страни  и със съседна Албания.\r\n\"Името ще се използва както международно така и вътре в страната\", каза Алексис Ципрас на телевизионна пресконференция, докато Зоран Заев, говорейки  отделно, каза на сънародниците си: \"Няма път назад\" и призова опозицията да подкрепи промяната на името, което ще гарантира покани за  ЕС и НАТО. \r\nВ Гърция дясната Партия на независимите гърци, която е коалиционен  партньор на СИРИЗА, заяви, че ще се противопостави на споразумението, което значи, че на Ципрас ще му се наложи да търси подкрепа сред политическите опоненти.\r\nПреговорите, които продължават от десетилетия, се ускориха през последните месеци под надзора на европейските, американските и немските дипломати.\r\n***Без повече игри Доналд Тръмп показва на Ким Чен-ун пътя към мира, пише британският вестник The Times.\r\nПрезидентът Тръмп нареди изненадващо спиране на военните учения с участието на  американските военни на Корейския полуостров вчера, в стъпка  към  Ким Чен-ун, която хвана съюзниците и някои от собствените му военни неподготвени.\r\nВ края на историческата си среща в Сингапур Ким прие покана за посещение в САЩ, съобщиха севернокорейските медии и Тръмп се съгласи да пътува до Пхенян в удобно време. Срещата в САЩ ще се проведе в Белия дом, посочи президентът.\r\nРешението да се спре това, което г-н Тръмп нарече \"провокативни военни игри\", дойде след като той и севернокорейският диктатор обявиха новата ера на сътрудничество на първата среща между двете страни. Те подписаха споразумение в четири точки, което включваше стремеж да се премахнат ядрените оръжия от региона. Двамата лидери се съгласиха:\r\n• Да поставят отношенията между САЩ и Северна Корея на нова основа, насочена към мир и просперитет.\r\n• Да сложат край  официално на войната в Корея.\r\n• Северна Корея да работи за пълна денуклеаризация.\r\n• Да се репатрират останките на войници, изчезнали от конфликта от 1950-53..\r\nСпоразумението е много близко до документа през 1993 г., което в крайна сметка не води до никъде. Доналд  Тръмп обаче каза, че срещата му е била \"по-добра от колкото някой би  могъл да си представи\" и вярва, че Ким ще започне веднага да премахва своя ядрен арсенал.\r\nСанкциите ще продължат да съществуват, но ученията, които редовно включват около 28 500 американски войници в Южна Корея, ще бъдат прекратени. Решението изглежда изненада правителството в Сеул, за което се твърди, че се стреми спешно да изясни какво е казал президентът Тръмп.\r\nВоенните в Южна Корея, казаха, че не са били уведомени, но Пентагонът каза, че ходът  е бил консултиран с Джим Матис, министър на  отбраната. Доналд Тръмп каза, че въпреки че американските войски бяха в Южна Корея не са били обсъждани с  Ким, крайната цел ще бъде  да ги премахнат. \"Бих искал да ги върна вкъщи, но това не е част от уравнението точно сега\", каза той. \"При обстоятелствата, в които преговаряме за много изчерпателна сделка, мисля, че е неуместно да има учения… Това е нещо, което [Северна Корея] много оценява. \"\r\nКритиците казаха, че само заради неясна ангажираност, обещана от Ким, спирането на американските военни учения е доста значителна стъпка.\r\nЛиндзи Греъм, войнствен сенатор републиканец, каза, че той никога няма да гласува в подкрепа на споразумение предвиждащо  оттеглянето на американските войски. \"Това иска Китай. Това не прави света по-мирен, a го прави по-опасен\", каза той.\r\nДоналд Тръмп каза, че двамата лидери са формирали \"много специална връзка\", тъй като са се срещали в продължение на пет часа и имат работен обяд. Ким Чен-ун каза: \"Имахме историческа среща. Решихме да загърбим миналото. Светът ще види важна промяна. \"\r\nАмериканският президент също каза, че Ким е обещал, че ще прекрати някои етапи от развитието на ракетната си програма . Той заяви, че процесът на денуклераризация на Северна Корея може да бъде проверен от инспектори и призна, че може да отнеме 15 години, въз основа на експертни анализи.\r\nМайкъл Хейдън, бивш директор на ЦРУ, нарече спирането на военните учения \"доста значителна стъпка\", срещу  която САЩ не печели нищо в замяна.\r\nВиктор Ча, служител на Съвета за национална сигурност при президента Джордж Буш, заяви, че \"спирането на съвместните учения е дългосрочна цел за Северна Корея и Китай\"\r\n***Тереза Мей избегна унизително поражение за Брекзит, след като недоволните депутати се съгласиха на отстъпки от нейна страна, пише британският вестник The Guardian.\r\nСамо няколко минути преди началото на гласуването министър-председателят проведе последни разговори с повече от 14 недоволни депутати в Долната камара, след което те получиха  лични уверения, че тя ще се съгласи с техните  предложения.\r\nЕдин депутат в срещата, който включваше бившия министър на кабинета Джъстийн Грийнинг и Ед Вайзи, заяви, че Мей е казала на  групата, че е  \"въпрос на доверие\".\r\nНедоволните депутати-консерватори, водени от бившия главен прокурор Доминик Грийв, по-късно похвалиха правителството, че \"откликват положително\" на техните опасения и заявиха, че ще им бъде обърнато внимание, когато законопроектът за изтегляне от ЕС се върне обратно в Камарата на лордовете в понеделник.\r\nДепутатите гласуваха с 324 гласа срещу 298, за да подкрепят правителството при отхвърлянето на изменение, прието от Камарата на лордовете през април, което би увеличило ролята на Долната камара в случай на отхвърляне на окончателната сделка за  Брекзит.", "date": "2018.06.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/13/2533242/pregled-na-osnovnite-temi-v-ruskiya-pechat-agentsiya-fokus.html", "text": "Република Македония си сменя името след 27-годишен спор с Гърция, пише руският ежедневник “Ведомости“.\r\nБившата югославска република Македония, сега независима държава, се съгласи да промени името си. За споразумението след телефонен разговор вечерта на 12 юни съобщиха министър-председателят на Македония Зоран Заев и на съседна Гърция Алексис Ципрас.\r\nНовото име - Република Северна Македония - ще бъде записано в Конституцията, и ще се използва на национално и международно равнище. По този начин официалното име на Република Македония в Организацията на обединените нации - \"Бивша югославска република Македония\" ще изчезне. Езикът на републиката според ООН ще бъде македонски без съответни забележки, а гражданите ще се наричат македонци.\r\nПо този начин се разрешава 27-годишният спор между Скопие и Атина, която продължи от времето на разпадането на Югославия през 1991 г., Гърция последователно блокира членството на Македония в ЕС и НАТО, настоявайки от съседната република да промени името, за  да се разграничи от гръцката област Македония и да се избегне всякакви териториални и исторически претенции.\r\n\" Няма начин да се върнем. Етническата и културна ни идентичност е защитена. Сигурността и просперитетът се подобряват. Името на Македония, съответстващо на географията, е посочено с превод на всички чужди езици \", каза Заев. Споразумение между страните подлежи на ратификация от Събранието на Македония  и на въпроса за преименуване ще бъде подложен на национален референдум.\r\nПреди една година бе съобщено, че НАТО ще приеме  републиката, когато Македония промени името си. Тя се присъедини към Плана за действие за членство в НАТО още през 2009 г. \"Това историческо споразумение е резултат от години търпелива дипломация и готовността на двамата лидери да решат спора, който твърде дълго безпокои региона\" - каза днес генералния секретар НАТО Йенс Столтенберг. Според него това ще постави Скопие по пътя към членство в НАТО и ще укрепи стабилността в Западните Балкани.\r\n*** От срещата между Доналд Тръмп и Ким Чен-ун може да спечели Русия, пише руският ежедневник : „Взгляд“\r\n Историческата среща между Доналд Тръмп и Ким Чен-ун бе придружена от забавни епизоди и доведе до най-важните споразумения, основната от които беше денуклеаризацията  на Северна Корея в замяна на гаранции за сигурност от Съединените щати. Регионалните играчи, включително Русия,могат да  се възползват от такова сближаване, като  печалбите може да достигнат десетки милиарди долари.\r\nСпоред подписаното след срещата споразумение Пхенян се задължава да премахне ядрените оръжия на Корейския полуостров, а Тръмп \"се задължава да предостави на Северна Корея гаранции за сигурност\". И двамата лидери са готови \"да работят върху пълната денуклеаризация на Корейския полуостров\". Страните се споразумяха да установят двустранни отношения в нов формат и да положат усилия за създаване на траен и стабилен мир на Корейския полуостров. Освен това беше решено да започне търсенето на останките на американски военнослужещи, които са загинали или  изчезнали по време на Корейската война от 1950-1953.\r\nУченият – кореевед  Константин Асмолов констатира, че основната същност на споразуменията остава все още зад кулисите, защото никой не поема никакви конкретни задължения. Според неговата прогноза съгласуването на по-нататъшни действия ще изисква усилия и допълнително време, което като цяло би трябвало да се отрази благоприятно на \"регионалното затопляне\".\r\n\"Четирите точки на комюникето са основно декларация за намерения. Но във всеки случай е важно страните да говорят и, съдейки по съдържанието на доволния вид  на Тръмп и Ким, те са говорили плодотворно. Тръмп не си тръгна по средата на събитието, участниците не обърнаха  масата и не започнаха да си мерят червените бутони. Това вече е доста важно“, казва Асмолов.\r\nНа свой ред, експертът  по корейски изследвания в Далекоизточния институт на Руската академия на науките, Ким Ен-он подчерта важността на срещата на върха на Сингапур в Русия. Резултатите от срещата показаха, че Северна Корея остава независима държава, на която американците гарантират сигурността. \"Толкова близо до руската граница  най-дълго съществувалият  международен проблем, който не можа да бъде решен в рамките на 70 години, може да изчезне, следователно ще има по-малка опасност от военен конфликт\", - каза Ким Ен-он.\r\nСпоред него, в случай на истинско нормализиране на отношенията между САЩ и Северна Корея ще се укрепят връзките между Пхенян и Сеул, Северна и Южна Корея може да се да се свържат с Транссибирската железопътна линия. Освен това няма да има пречки пред проекта за изграждане на руски газопровод за Южна Корея. Руското синьо гориво ще бъде с почти 40% по-евтино от втечнения газ, който Сеул купува сега.\r\n\"Комбинацията от железопътни линии и изграждането на газопровода ни обещават печалба от десетки милиарди долари ... Подобряването на между-корейските отношения ще доведе до разширяване на нашите тристранни контакти. Това ще позволи на Русия да бъде по-икономически присъствала в Южна и Северна Корея \", прогнозира експертът.\r\n***В Киев се проведе мждупарламентарната конференция на Грузия, Молдова и Украйна. Предвижда се да се обяви създаването на Парламентарната асамблея на трите страни - за \"сътрудничество и взаимодействие с ЕС и НАТО\". Както се приближава срещата на високо равнище на НАТО през юли, все повече и повече изявления се чуват. Украйна е насочена към сближаване с алианса. Президентът Владимир Путин ясно заяви, че Русия не харесва перспективата за разполагане на съоръженията на НАТО на украинска територия.\r\nКонференцията в Киев трябва да стане вид сигнал, че Грузия, Молдова и Украйна обединяват сили за интеграция в европейските и евроатлантическите структури. За първи път ръководителите на парламентите на трите държави проведоха такава среща в началото на март тази година. в Кишинев. Тогава темата беше формулирана тихо: \"Източното партньорство и съвременните предизвикателства в сферата на сигурността\". Сега те директно посочват необходимостта от регионално сътрудничество с цел развитие на сътрудничеството с ЕС и НАТО. Една от обсъжданите днес теми е: \"Украйна, Грузия, Молдова: от Споразумението за асоцииране - към пълната интеграция в ЕС\". Те не говорят пряко за присъединяването си към НАТО, темата \"Справяне с новите предизвикателства в сферата на сигурността\"\r\nПрезидентът на Украйна наскоро получи официална покана за участие в срещата на върха на НАТО в Брюксел. В Киев те се надяваха по-рано през юли да започнат разговор за подписването на плана за действие за членство в НАТО. Но обсъждането на този въпрос може да бъде отложено.\r\nВ края на май, руският президент по време на пресконференция след срещата си с френския си колега, Еманюел Макрон  говори за  \"червената линия\", която  Западът не бива да преминава, \"Не само, че НАТО е стигнало до нашите граници, но подозираме, че и Украйна утре  също ще я включат и ще инсталират някакви радари и системи за противоракетната отбрана ... \". Преди няколко дни в интервю за австрийския телевизионен канал ORF Владимир Путин повтори:\" за нас, защото в Русия, това е важно на територията на Украйна да не се появят военни съоръжения, които биха заплашвали нашата сигурност. Например, нови комплекси за противоракетна отбрана, които биха се стремили да ограничат нашия ядрен потенциал. Да, това е важно за нас, не го крия\", каза Путин.\r\n***Фалшиво ли е величието на Русия се пита във водеща статия вестник Московский комсомолец.\r\nСтрува ни се, че Русия се движи напред, настигайки други страни, но всъщност няма никакво движение от 30 години насам. Първоначално страната беше обхваната от хаос, а след това от стагнация, чиято причина  в идеологически план е, че не можем да се адаптираме към променения свят по никакъв начин. Русия, въпреки пристигането на iPhone и други модерни технологии така си и остана в ХХ век - век на войни, железни завеси и огради от бодлива тел.\r\nМихаил Горбачов каза добри думи при напускането си: Студената война \"обезобразява нашата икономика, обществено съзнание и морал\". Въпреки че се отнася за времето на  Горбачов, тези думи са абсолютно верни. Последният генерален секретар говори за войната в минало време, а тя, уви, се завърна, макар и под формата на един фантом, създаден от съвременните руските власти за засилване на позицията им. Общественото съзнание е толкова деформирано от годините на съветската пропаганда на  черно – белия свят и вечната  \"заплаха за война\" и отново вярваме във въображаеми врагове и въображаема победа, пише изданието.\r\nДа, пропагандистите не успяха да направят това, но проблемът е в нас, в главите ни. За всички ни наследството на съветската митология, с които ние живеем в продължение на 30 години: разпадането на страната, загубата на идеали, спряното развитие - Русия се е  изгубила, тя иска да стане, да се върне се към златната ера на славата, където бяхме на първо място в Космоса, хора-победители. Ето защо ние вярваме на \"лечителите\", които ни казват да се изправяме на краката си.\r\nНо за момента имаме работа с въображаеми лечители, които не предлагат на страната реално лечение, или по-скоро просто не я водят на никъде. Те само пълнят умовете ни все повече и повече  лъжи - вместо да ни помагат да се движим в променения свят и наистина да се преродим.\r\nОтправната точка е ерата на Студената война. В онези дни СССР беше една от двете суперсили в света - велика империя. Но тази империя, поради редица обективни и субективни причини, от 70-те години на миналия век  тръгнала към упадък. Да, страната очевидно спря в началото на 80-те години на миналия век. Това се дължи на: бавна икономика, основана на тежката индустрия и несвързана с световната научно-технологична революция; изключително скъп военно-промишлен комплекс; зависимостта от петродолари и падащите цени на петрола; застаряването на лидерите и неспособността им да осъществят реформи.\r\nНай-важното е, че съветският партиен елит не успя да разбере навреме основната тенденция на новия свят: икономическата и научно-техническата конкуренция стана по-важна от военно-политическата борба. Това в крайна сметка доведе до смъртта на \"втория свят\", воден от Съветския съюз: той просто изостана.\r\nМнозина все още погрешно мислят, че Съветският съюз е бил  силна страна - и изведнъж някой го съсипва. Разбира се, субективни причини има - това е слабостта и лутането на Горбачов и амбициите на Елцин. Трябва обаче да разберем, че носещите структури на страната са изгнили дълго преди действителното й разпадане. Проблемът на ръководството на СССР е, че не може да разбере как да възстанови сградата, без да я унищожи. Фактът, че Западът е допринесъл по всякакъв начин за това унищожение, ние не отричаме - но не мислете, че влиянието му е станало решаващо. В крайна сметка,  Китай не се разпада? ..\r\nТогава след разпадането на Съюза бяха ли намерени нови идеи? Не, имаше вакуум, изпълнен с фалшивия популистки трепет на Елцин и цинизма на  новия \"елит\". Абстрактната идея за \"изграждане на капитализма\" доведе до присвояване на националното богатство от тясна група индивиди. Съветската система беше разрушена, но от развалините й  не беше построен идеалът за който говореха „демократите“.\r\nДа, хората в края на 90-те години на миналия век поискаха ред и той се появи - дивият капитализъм стана по-малко див, изгради приемлива фасада. Високите цени на петрола помагаха известно време за облекчаване на социалните противоречия. Но всички елементи на социалната система от 90-те години на миналия век бяха запазени, включително корупцията и социалното разделение, привилегиите на олигархията, наемния характер на икономиката и високото офшоризиране. Приватизацията не се ревизира. Държавата не се завърна, за да стане държава за всички и да придвижи страната напред, но за да се гарантира просперитетът на сега е друга група хора, обединени около властта.\r\nВместо съзиданието, основната идея беше консумацията, особено абсурдна в бедна страна. Но тъй като повечето хора наистина не могат да консумират - поради ниски доходи, - тя беше чисто по руски изкривена: по същество, на това се радва\"елита\", а хората, затъват в кредити, както и други дългове. С iPhone и скъпи дрехи.\r\nНо основният проблем е, че този рай за елита е платен с ресурсите на страната - те се консумират необуздано и често напразно - и Русия, междувременно, са все повече изостава от другите страни.\r\nНезависимо колко телевизията лъже за нашия необуздан растеж, цифрите казват обратното. Делът на руската икономика в световния БВП не надвишава 2-3%, докато делът на, например, Съединените щати и Китай е в размер на почти една трета. И нашият дял е предимно от суровини. Нашият износ е повече от 60% - енергия, а половината от вноса - машини и оборудване: типичен търговски баланс на третия свят. Дори и в Космоса, Русия все повече губи позиции за сметка на Илон Мъск и европейците: например, на пазара на търговски полети в края на 2017 г. делът на SpaceX е 45%, в ЕС е 40%, а в Русия - 15%. Като цяло, влиянието на Русия в космическия сектор се е свило - ние задминават САЩ, Китай, Европа. Делът на Русия в световния пазар на ИТ технологии не надхвърля 1%.\r\nВ тази изкривена логика всичко, което е лошо за Съединените щати, е добро за Русия. САЩ се страхуват от нас и затова искат Русия да бъде смазана. Светът, за който се твърди, че е недоволен от \"хегемонията на Съединените щати\", ни гледа като спасител. Ние носим на света някои ценности, необходими за него. Структурата на страната ни е прогресивна и поради това може да служи като пример за други страни. Веднага след като \"отворим очите на света\" за недостатъците на Запада, други страни веднага ще ни станат съюзници.\r\nВсичко това не е нищо повече от мит. Старият мит на миналия век, с който почти свикнахме и замени историята и реалността. Но ако искаме да продължим напред, ще трябва да се разделим с него. Защото за 30 години светът е станал фундаментално различен.\r\nПърво, отдавна вече света не е биполярен, въпреки присъствието в него на такъв гигант като Съединените щати. Светът вече е глобален и многополюсен и е свързан с развитието на множество хоризонтални връзки и интернет. САЩ след провала в Близкия изток  действат предимно с \"мека сила\" и икономически средства, а не с военни инструменти (въпреки че, разбира се,има и милитаристични ексцесии). В света няма общо противопоставяне на Запада и Америка, те не се възприемат като \"хегемони\" и \"жандарми\". Стойностите и качеството на живот, които са се развили на Запад, са по-привлекателни за други народи, отколкото това, което ние предлагаме. Опитите ни да разрушим световния ред предизвикват по-скоро недоумение, отколкото съчувствие. Ние сме симпатични само на много изостанали народи или маргинални политически групи в развитите страни - и дори тогава, защото искат пари от нас. Ние сме интересни от гледна точка на доставките на енергийни ресурси, оръжия, някои други стоки, но на пазарите на нетърговски стоки и още повече на пазарите на идеи и технологии, ние сме играчи последна класа.\r\nНашата социална структура е непривлекателна: който иска да  има в страната си огромна корупцията и разпусната олигархия? Официалните ни ценности са архаични, не нови, светът отдавна ги е отминал и е напреднал. И ние самите ние не живеем според тези ценности. Може ли някой да ми каже ясно какво е посланието ни за света? В \"Православието, автокрацията и национализма\"? Като цяло, на автора му е болно да се види как от страна с велика култура, се достигна до примитивно мислене от типа - „толерасти“, „Гейропа“ и интернет шегаджии.\r\nНа второ място, но не по-малко важно: съвременния свят е свят, в който не се конкурират бойни глави, а икономиката и знанието, това е същността на XXI век. Признак  на величие сега е   не  големината на страната и наличието на оръжие, а  търсенето на световния пазар на идеи, технологии и продукти, нивото и качеството на човешкия живот.\r\nРусия спешно се нуждае от рестартиране - и най-вече на нивото на общественото съзнание. Нашите приоритети трябва да бъдат да се развиваме в синхрон с времето и ценностите, които ще бъдат търсени от света.\r\nСАЩ, Западът, други страни не са приятели или врагове, а конкуренти или партньори. Арбитърът в този конкурс е мирът и човечеството; критериите за оценка - световното признание, нарастването на броя на партньорите.\r\nНеобходимо е вратата да бъде затворена към миналото. Да се взимат под внимание само реални и бъдещи победи. Фактът, че преди 70 години ние победихме фашизма, и преди 60 години, първият човек полетя в Космоса – това са славни страници, но това беше много отдавна. Фактът, че от 1961 г. ние нямаме постижения на световно значение - много тревожен сигнал говори за криза на цивилизацията. Ние спешно се нуждаем от истински победи, не военни, а мирни - интелектуални, икономически, културни.\r\nТова е истински патриотизъм и истински суверенитет. Патриот сега е този, който подкрепя развитието на страната и нейната победа в световната конкуренция. И никой, който вярва, че величието на Русия - в грубостта на своите представители в международни срещи на високо равнище и карикатури  в социалните мрежи. Или в растежа на цените на петрола.\r\nКакво ще се случи, ако нищо не се промени? За нас все повече ще бъде трудно да настигнем света, който препуска. Не мисля, че някой ще ни превземе, но ние ще бъдем една изостанала периферия, като Русия от времето преди Петър Велики. Искаме ли такава съдба?", "date": "2018.06.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/06/13/2533238/the-times-bez-poveche-igri-donald-tramp-pokazva-na-kim-chen-un-patya-kam-mira.html", "text": "Без повече игри Доналд Тръмп показва на Ким Чен-ун пътя към мира, пише британският вестник The Times.\r\nПрезидентът Тръмп нареди изненадващо спиране на военните учения с участието на  американските военни на Корейския полуостров вчера, в стъпка  към  Ким Чен-ун, която хвана съюзниците и някои от собствените му военни неподготвени.\r\nВ края на историческата си среща в Сингапур Ким прие покана за посещение в САЩ, съобщиха севернокорейските медии и Тръмп се съгласи да пътува до Пхенян в удобно време. Срещата в САЩ ще се проведе в Белия дом, посочи президентът.\r\nРешението да се спре това, което г-н Тръмп нарече \"провокативни военни игри\", дойде след като той и севернокорейският диктатор обявиха новата ера на сътрудничество на първата среща между двете страни. Те подписаха споразумение в четири точки, което включваше стремеж да се премахнат ядрените оръжия от региона. Двамата лидери се съгласиха:\r\n• Да поставят отношенията между САЩ и Северна Корея на нова основа, насочена към мир и просперитет.\r\n• Да сложат край  официално на войната в Корея.\r\n• Северна Корея да работи за пълна денуклеаризация.\r\n• Да се репатрират останките на войници, изчезнали от конфликта от 1950-53..\r\nСпоразумението е много близко до документа през 1993 г., което в крайна сметка не води до никъде. Доналд  Тръмп обаче каза, че срещата му е била \"по-добра от колкото някой би  могъл да си представи\" и вярва, че Ким ще започне веднага да премахва своя ядрен арсенал.\r\nСанкциите ще продължат да съществуват, но ученията, които редовно включват около 28 500 американски войници в Южна Корея, ще бъдат прекратени. Решението изглежда изненада правителството в Сеул, за което се твърди, че се стреми спешно да изясни какво е казал президентът Тръмп.\r\nВоенните в Южна Корея, казаха, че не са били уведомени, но Пентагонът каза, че ходът  е бил консултиран с Джим Матис, министър на  отбраната. Доналд Тръмп каза, че въпреки че американските войски бяха в Южна Корея не са били обсъждани с  Ким, крайната цел ще бъде  да ги премахнат. \"Бих искал да ги върна вкъщи, но това не е част от уравнението точно сега\", каза той. \"При обстоятелствата, в които преговаряме за много изчерпателна сделка, мисля, че е неуместно да има учения… Това е нещо, което [Северна Корея] много оценява. \"\r\nКритиците казаха, че само заради неясна ангажираност, обещана от Ким, спирането на американските военни учения е доста значителна стъпка.\r\nЛиндзи Греъм, войнствен сенатор републиканец, каза, че той никога няма да гласува в подкрепа на споразумение предвиждащо  оттеглянето на американските войски. \"Това иска Китай. Това не прави света по-мирен, a го прави по-опасен\", каза той.\r\nДоналд Тръмп каза, че двамата лидери са формирали \"много специална връзка\", тъй като са се срещали в продължение на пет часа и имат работен обяд. Ким Чен-ун каза: \"Имахме историческа среща. Решихме да загърбим миналото. Светът ще види важна промяна. \"\r\nАмериканският президент също каза, че Ким е обещал, че ще прекрати някои етапи от развитието на ракетната си програма . Той заяви, че процесът на денуклераризация на Северна Корея може да бъде проверен от инспектори и призна, че може да отнеме 15 години, въз основа на експертни анализи.\r\nМайкъл Хейдън, бивш директор на ЦРУ, нарече спирането на военните учения \"доста значителна стъпка\", срещу  която САЩ не печели нищо в замяна.\r\nВиктор Ча, служител на Съвета за национална сигурност при президента Джордж Буш, заяви, че \"спирането на съвместните учения е дългосрочна цел за Северна Корея и Китай\". Юлиян Марков", "date": "2018.06.13", "title": "The Times: Без повече игри Доналд Тръмп показва на Ким Чен-ун пътя към мира"}
{"url": "http://www.focus-news.net/news/2018/06/13/2533245/emsc-registrirano-e-zemetresenie-na-teritoriyata-na-albaniya-s-magnitud-44.html", "text": "Регистрирано е земетресение  на територията на Албания с магнитуд 4.4, съобщава страницата на Европейския средиземноморски сеизмологичен институт.\r\nЗеметресението е станало в 3:50 местно време (4:50 българско време) на 17 километра югоизточно от крайбрежния град Орикум и на 28 километра югоизточно от град Вльора на 2 километра дълбочина. Земетресението е усетено в района около епицентъра, както и в град Вльора. Няма данни за нанесени материални щети и пострадали хора.\r\nЗеметресение е регистрирано и на територията на Хърватска с магнитуд 3.0 в района на град Славонски брод, близо до границата с Босна и Херцеговина в 3:45 местно време (4:45 българско време). Усетено е в района на Славонски брод. Няма данни за материални щети и пострадали хора. Юлиян Марков", "date": "2018.06.13", "title": "EMSC: Регистрирано е земетресение  на територията на Албания с магнитуд 4.4"}
{"url": "http://www.focus-news.net/news/2018/06/13/2533236/vedomosti-republika-makedoniya-si-smenya-imeto-sled-27-godishen-spor-s-gartsiya.html", "text": "Република Македония си сменя името след 27-годишен спор с Гърция, пише руският ежедневник “Ведомости“.\r\nБившата югославска република Македония, сега независима държава, се съгласи да промени името си. За споразумението след телефонен разговор вечерта на 12 юни съобщиха министър-председателят на Македония Зоран Заев и на съседна Гърция Алексис Ципрас.\r\nНовото име - Република Северна Македония - ще бъде записано в Конституцията, и ще се използва на национално и международно равнище. По този начин официалното име на Република Македония в Организацията на обединените нации - \"Бивша югославска република Македония\" ще изчезне. Езикът на републиката според ООН ще бъде македонски без съответни забележки, а гражданите ще се наричат македонци.\r\nПо този начин се разрешава 27-годишният спор между Скопие и Атина, която продължи от времето на разпадането на Югославия през 1991 г., Гърция последователно блокира членството на Македония в ЕС и НАТО, настоявайки от съседната република да промени името, за  да се разграничи от гръцката област Македония и да се избегне всякакви териториални и исторически претенции.\r\n\" Няма начин да се върнем. Етническата и културна ни идентичност е защитена. Сигурността и просперитетът се подобряват. Името на Македония, съответстващо на географията, е посочено с превод на всички чужди езици \", каза Заев. Споразумение между страните подлежи на ратификация от Събранието на Македония  и на въпроса за преименуване ще бъде подложен на национален референдум.\r\nПреди една година бе съобщено, че НАТО ще приеме  републиката, когато Македония промени името си. Тя се присъедини към Плана за действие за членство в НАТО още през 2009 г. \"Това историческо споразумение е резултат от години търпелива дипломация и готовността на двамата лидери да решат спора, който твърде дълго безпокои региона\" - каза днес генералния секретар НАТО Йенс Столтенберг. Според него това ще постави Скопие по пътя към членство в НАТО и ще укрепи стабилността в Западните Балкани. Юлиян Марков", "date": "2018.06.13", "title": "\"Ведомости“: Република Македония си сменя името след 27-годишен спор с Гърция"}
{"url": "http://www.focus-news.net/news/2018/06/13/2533246/biser-petkov-ostava-ministar-na-truda-i-sotsialnata-politika-obzor.html", "text": "След като в понеделник премиерът Бойко Борисов прие оставката на министъра на труда и социалната политика Бисер Петков, във вторник съобщи, че Петков остава на поста. Борисов уточни, че в понеделник Петков е заявил, че за да се задоволят исканията на родителите на деца с увреждания, трябват около 300 млн. лв. повече на година и е казал, че не може да се справи с този проблем. „В същото време омбудсманът Мая Манолова казва, че проектозаконът, изготвен от екипа й, не изисква повече пари. Затова сутринта на Бисер Петков му казах да отива на работа”, заяви премиерът.\r\nОтносно думите на протестиращите майки на деца с увреждания, които заплашиха с мащабен протест с искане за оставка на кабинета заради изненадващата рокада и оттеглянето на социалния министър и думите им, че целта на палатковия им лагер пред парламента не е била оставката на Бисер Петков, премиерът коментира, че от вторник сутринта е чул доста различни позиции от тези в понеделник. Бойко Борисов уточни, че оставя Бисер Петков на поста щом той е министърът, който майките харесват. „След като министърът остава, се надявам повече да няма палаткови лагери. Щом казват, че дори не става въпрос и за пари, да седнат и да направят така, че тази тема да ми се махне от главата и на мен, и на всички вас”, каза премиерът. „Тези палаткови лагери стоят от седмици и досега не съм чул някой да каже - този министър ще ни реши въпроса. А това, че лагерите ставаха все повече, означава, че не го решава”, коментира той.\r\nБорисов оцени работата на Петров като заяви, че се справя добре, „но е факт, че в тази сфера следват палатков след палатков лагер“. „При положение, че 2016 година толкова много повече пари от бюджета са дадени, значи нещо не им е добре организацията. Те казват - ние с него се разбираме. Добре, той остава. Сега довършете цялата работа – мирно, спокойно, по домовете си“, каза още Борисов.\r\nНа брифинг от БСП заявиха че смяната на социалния министър се е превърнал във водевил. „Премиерът да не се хвали кой е назначил и уволнил, а да вземе да си свърши работата“, заместник-председателят на ПГ на „БСП за България“ Антон Кутев. „Имаше време, когато решенията на Борисов имаха 24 часа трайност и се променяха всеки ден. Напоследък започнаха да се променят всеки час. Това не е комично, а е форма на тотално безсилие и на бягство от отговорност“, каза заместник-председателят на ПГ на „БСП за България“ Антон Кутев. Той заяви, че Бисер Петков е бил най-кратко уволненият министър. „Това, което трябва да се случи оттук нататък е Борисов да поеме отговорност конкретно за хората с увреждания не заради случката днес, дето назначил и уволнил някого, а защото политиката на хората с увреждания касае първо финансовия, не само социалния министър“, каза Кутев. По думите му става дума за промени в бюджета и без финансови ангажименти нещата няма да станат. Кутев обърна внимание, че проблемът касае и здравния министър, тъй като хората с увреждания искат промяна на системата на ТЕЛК. По думите му проблемът зависи и от регионалния министър, защото достъпът на средата за хората с увреждания е невъзможен. Заместник-председателят на ПГ на „БСП за България“ заяви, че премиерът не трябва да се появява и да пуска фойерверки кой е назначил и уволнил, а да вземе да си свърши работата. „В момента Борисов се опитва да избяга от всичко. Ходи и тупа някакви европейци по раменете без да може да им каже нищо, което не може да бъде политика и работа на премиера. Работата на премиера е да решава вътрешните проблеми. Един от тях, както виждаме напоследък е темата за хората с увреждания. Те имат реални проблеми, които касаят живота им“, коментира Кутев. \r\nНа брифинг в парламента по-късно народният представител от ПГ на ГЕРБ Светлана Ангелова заяви, че палатковите лагери растат неоснователно и необяснимо, при положение, че от няколко месеца се работи по исканията на хората с увреждания. По думите й всички предложения са депозирани в социалното министерство. „Целта на работната група е да разработи нов закон за хората с увреждания, който да бъде в контекста на новите политики за хората с увреждания. Изключително много се спекулира за темата с децата и хората с увреждания, защото това е една чувствителна тема“, каза Светлана Ангелова. По думите й тези проблеми се решават с диалог.", "date": "2018.06.13", "title": "Бисер Петков остава министър на труда и социалната политика (ОБЗОР)"}
{"url": "http://www.focus-news.net/news/2018/06/13/2533247/pregled-na-mezhdunarodnite-novini-do-6-chasa-agentsiya-fokus.html", "text": "Ако персоналните и партийни противоречия не бяха поставени над националния интерес, проблемът с името на Македония щеше да бъде решен по различен начин най-малкото.\r\nВ този кръг от разговори  стартът трябваше да бъде даден с  преговори между най-близките сътрудници на премиера Алексис Ципрас и лидера на „Нова Демокрация“ Кириакос Мицотакис, след което двамата лидери да проведат  сериозна дискусия и благодарение на позицията на македонския премиер Зоран Заев  и желанието му да постигне резултат по преговорите за името  да изготвят национална  политика и стратегия, от която Гърция да извлече максимална полза. Да получат подкрепата на своите партии и поддръжници.\r\nПодобен национален консенсус би усилил значително преговорните позиции на Гърция, а крайния резултат можеше да бъде представен като победа за двете партии в резултат на трудни преговори.\r\nОт самото начало Ципрас  реши да използва спора за името като разделител на народа, но националният интерес не бива да бъде политизиран , защото това засяга позицията на страната на световната сцена. Има достатъчно теми, по които да се водят политически спорове. За съжаление ние станахме свидетели на политизирането на една тема, която вече четвърт век тормози страната и към която би трябвало да се подходи с обединени позиции и която се превърна в предмет на още по-голямо политическо разделение.\r\n***Краят на „военните игри“ би бил голяма стъпка за Корейския полуостров.\r\nАмериканският президент даде обширна пресконференция след срещата със севернокорейския лидер  и съобщи, че САЩ имат намерения да прекратят на този етап съвместните военни учения с Южна Корея, които е важна стъпка към намаляването на напрежението на полуострова. Ако бъде постигнато предложението на Китай – „спиране за спиране“ – спиране на ученията срещу спиране на ядрената и ракетна активност ще бъде обърната нова страница в историята на Корейския полуостров>\r\nС намаляване на военната активност на САЩ и едно евентуално бъдещо тяхно оттегляне от Южна Корея би сложило край на студената война на полуострова. Това би било естествено развитие, когато въпросът със севернокорейските ядрени оръжия би бил решен окончателно.\r\nМного среди в САЩ и Южна Корея виждат американското военно присъствие в страната като крайъгълен камък в отношенията между двете страни и биха искали съвместните военни учения между двете страни да продължат. Япония гледа със смесени чувства на въпроса, тъй като една по-враждебна политика от страна на САЩ би придала повече военна и стратегическа тежест на страната в региона.\r\n***Всеки трети мъж в Косово приема, че жената трябва да се грижи само за къщата и допуска насилие над съпругата си.\r\nЧетиридесет процента от мъжете в Косово смятат, че е добре да използват  насилие, за да защитят репутацията си, ако някой ги обиди, показват проучванията, а други цифри в проучването посочват, че техните мнения са, да речем, остарели, публикува  изданието ,цитиран от Вечер.\r\nОказва се обаче, че жените също имат патриархални и твърди нагласи.\r\nВ допълнение към това говори и че една трета от мъжкото население в Косово смята, че е необходимо да бъде \"опасен\", за да бъде мъж, а също толкова смятат, че смяната на  памперси, къпане и хранене на децата е изключително  женска работа.\r\nЕдна трета  се съгласява, че най-важната роля на жената е да се грижи за къщата и да готви, а 49% от косоварите смятат, че основната дума в дома трябва да има мъжът. Малко по-голям процент мислят, че човек не мисли за секса, а просто го практикува. Въпреки това, 35% от мъжете казват, че жените имат задължението да предотвратяват нежелана бременност.\r\nПочти всеки трети човек в Косово частично се съгласява, че има ситуации, при които дадена жена заслужава бой, а на всеки пети е виждал или чувал как баща му или неговият втори баща бие  майка му.\r\nЗаконите за насилието срещу жени прекалено много улесняват жената да обвинява мъжа за насилие , казват 85% от мъжете и 75% от косовските жени.\r\nПовече от половината мъже са заявили, че абсолютно никога не биха имали приятел хомосексуалист и със сигурност твърдят, че хомосекасуалноста е ненормално и противоречи на природата, а с тях се съгласява 40 процента от женското население.\r\nПо въпросите, свързани с хомосексуалността, косоварите казаха това: наличието на гей мъж причинява неудобство при 31% от жените и 58% от мъжете; че хомосексуалистите не трябва да осиновяват деца, казват, че почти две трети от мъжете и една трета от жените; ако има гей дете, това би било срамно за всяка трета жена и всеки втори мъж.\r\nНа твърдението, че ако една жена физически не се противопоставя на секса, тя не е изнасилена до някъде или напълно са съгласни 30% от мъжете и до известна степен или напълно са съгласни 25% от жените.\r\nВъв всеки случай трябва да се обмисли дали жертвата на изнасилване е известна като „разтурана“ и дали има лоша репутация, казва всяка четвърта  жена и всеки пети мъж.\r\n***От догодина с ново име – Република Северна Македония за обща употреба.\r\nОт Нова година, ако всичко върви по планa  на премиерите Заев и Ципрас, Македония ще се преименува на Република Северна Македония. Това е окончателното име, което фигурира в договора, финализиран по време на техния телефонен разговор в късния следобед. Името ще бъде за вътрешна и външна употреба и ще бъде уточнено с изменение на Конституцията. Премиерът Заев заяви, че името ще бъде преведено на всички езици, а Гърция също е приела македонския език и националност.\r\nСпоразумението ще бъде представено на всички политически фактори, последвано от ратификация в парламента. Веднага след това, Гърция трябва да изпрати писмо до генералния секретар на НАТО, с което уведомява, че между двете страни няма спор и че няма препятствия Македония да получи покана за членство на срещата на върха на 12 юли. Те трябва да изпратят същото писмо до Европейския съвет за членството ни в ЕС. Заев е убеден, че Европейският съвет на срещата на върха на 28 юни ще вземе решение за началото на преговорите с ЕС.\r\nТой каза, че последната дума обаче ще имат гражданите на референдума, който ще се проведе през есента. Въпросът за референдума все още не е разгледан и не е посочено дали то ще бъде обвързващо или само консултативно.\r\nАко референдумът бъде успешен, ще последват конституционните промени и споразумението ще бъде ратифицирано в гръцкия парламент. Ако обаче те не успеят да го направят, договорът се проваля. Същото нещо ще се случи, ако македонската страна не изпълни някое от поетите задължения. Сега няма план Б. За вътрешно ползване споразумението ще започне да се прилага след референдума и ратификацията от страна на Гърция и Протокола за членство в НАТО.\r\nКогато договорът се приеме от двете страни, Заев ще информира всички 193 страни членки на ООН, които не са я признали под конституционното й име, че сега има ново име. Кодовете в интернет и търговския обмен остават mk и mkd, а кодът ще бъде променен на регистрационните табели на колите. През уикенда ще бъде организирана среща с Ципрас, за да се подпише споразумението.\r\n***Десет терористи са неутрализирани в централната част на Мали, съобщава министърът на отбраната Тиена Кулибали\r\nАрмията на Мали е „неутрализирала десет терористи, иззела е оръжия, взривни устройства и други военни материали“, съобщи министърът и помоли местното население „да продължи да подкрепя отбранителните и силите за сигурност в борбата и  срещу тероризма във всички форми“.\r\nАрмията напоследък често говори за „неутрализирани терористи“, но според правозащитници често става дума за убийства без съд.\r\n***Албания не може да се присъедини към ЕС със сегашните ръководители, казва Лулзим Баша .\r\nЛулзим Баша, лидер на най-голямата опозиционна сила, Демократическата партия, заяви, че \"премиерът Еди Рама, бившият министър на вътрешните работи Саймир Тахири и настоящия министър на Министерството на вътрешните работи Фатмир Джафай са основна пречка в интеграцията на Албания в ЕС\".\r\n\"Ако искаме Албания в Европа Фатмир Джафай трябва спешно да тръгне. Ако искаме Европа трябва да се борим, а не да  защитаваме корупцията и престъпността и да сложим край на политическата закрила, която Рама осигурява на  бившия министър на вътрешните работи Саймир Тахири \", каза Баша.\r\n***В Киев се проведе мждупарламентарната конференция на Грузия, Молдова и Украйна. Предвижда се да се обяви създаването на Парламентарната асамблея на трите страни - за \"сътрудничество и взаимодействие с ЕС и НАТО\". Както се приближава срещата на високо равнище на НАТО през юли, все повече и повече изявления се чуват. Украйна е насочена към сближаване с алианса. Президентът Владимир Путин ясно заяви, че Русия не харесва перспективата за разполагане на съоръженията на НАТО на украинска територия.\r\nКонференцията в Киев трябва да стане вид сигнал, че Грузия, Молдова и Украйна обединяват сили за интеграция в европейските и евроатлантическите структури. За първи път ръководителите на парламентите на трите държави проведоха такава среща в началото на март тази година. в Кишинев. Тогава темата беше формулирана тихо: \"Източното партньорство и съвременните предизвикателства в сферата на сигурността\". Сега те директно посочват необходимостта от регионално сътрудничество с цел развитие на сътрудничеството с ЕС и НАТО. Една от обсъжданите днес теми е: \"Украйна, Грузия, Молдова: от Споразумението за асоцииране - към пълната интеграция в ЕС\". Те не говорят пряко за присъединяването си към НАТО, темата \"Справяне с новите предизвикателства в сферата на сигурността\"\r\nПрезидентът на Украйна наскоро получи официална покана за участие в срещата на върха на НАТО в Брюксел. В Киев те се надяваха по-рано през юли да започнат разговор за подписването на плана за действие за членство в НАТО. Но обсъждането на този въпрос може да бъде отложено.\r\nВ края на май, руският президент по време на пресконференция след срещата си с френския си колега, Еманюел Макрон  говори за  \"червената линия\", която  Западът не бива да преминава, \"Не само, че НАТО е стигнало до нашите граници, но подозираме, че и Украйна утре  също ще я включат и ще инсталират някакви радари и системи за противоракетната отбрана ... \". Преди няколко дни в интервю за австрийския телевизионен канал ORF Владимир Путин повтори:\" за нас, защото в Русия, това е важно на територията на Украйна да не се появят военни съоръжения, които биха заплашвали нашата сигурност. Например, нови комплекси за противоракетна отбрана, които биха се стремили да ограничат нашия ядрен потенциал. Да, това е важно за нас, не го крия\", каза Путин.\r\n***Генералната асамблея ще гласува резолюция осъждаща Израел за насилието в Ивицата Газа.\r\nВ сряда Генералната асамблея на ООН ще гласува резолюция, която няма обвързващ характер. Резолюцията среща острото неодобрение на САЩ, като постоянният представител на страната Ники Хейли заяви: „Всяка резолюция, фокусирана върху защитата на цивилното население в Ивицата Газа трябва да отчете дестабилизиращите и безразсъдни действия на „Хамас“, която поставя в опасност живота и съществуването на невинни цивилни“\r\nТекстът на резолюцията, внесена от арабските страни осъжда използването на „излишна, непропорционална и неадекватна сила“ срещу протестиращите палестинци.\r\nГенералната асамблея ще гласува първо внесената от САЩ поправка, осъждаща „Хамас“ за „насаждане на насилие“ по границата с Израел.\r\nДипломати очакват, че поправката на САЩ няма да бъде одобрена, а резолюцията ще бъде приета, но още не е ясно с какво мнозинство.\r\n***Регистрирано е земетресение  на територията на Албания с магнитуд 4.4, съобщава страницата на Европейския средиземноморски сеизмологичен институт.\r\nЗеметресението е станало в 3:50 местно време (4:50 българско време) на 17 километра югоизточно от крайбрежния град Орикум и на 28 километра югоизточно от град Вльора на 2 километра дълбочина. Земетресението е усетено в района около епицентъра, както и в град Вльора. Няма данни за нанесени материални щети и пострадали хора.\r\nЗеметресение е регистрирано и на територията на Хърватска с магнитуд 3.0 в района на град Славонски брод, близо до границата с Босна и Херцеговина в 3:45 местно време (4:45 българско време). Усетено е в района на Славонски брод. Няма данни за материални щети и пострадали хора.", "date": "2018.06.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/13/2533249/prokuraturata-proveryava-izrazhodvani-sredstva-ot-darzhavniya-byudzhet-za-finansirane-na-balgarska-federatsiya-po-ski-obzor.html", "text": "Прокуратурата проверява изразходвани средства от държавния бюджет за финансиране на Българска федерация по ски. На 12 март 2018 г. в Министерство на младежта и спорта (ММС) по официален път е постъпило писмо от Върховна касационна прокуратура (ВКП) с искане за предоставяне на информация дали и за какво са отпускани финансови средства на сдружение „Българска федерация по ски“ от 2003 г. до настоящия момент. ВКП са поискали заверени копия от всички документи – заявка, отчети, документи за извършени проверки по усвояване на средства, платежни нареждания и др.\r\nВъв връзка с това от ММС поясниха, че на ВКС e предоставена справка за преведени средства от страна на министерството на Българската федерация по ски за посочения период, както и 16 броя класьори, съдържащи проекти, договори и съдържателни отчети по години, от 2007 г. до 2018 г., налични в архива на ММС.\r\nГоворителят на главния прокурор Румяна Арнаудова посочи, че Българската федерация по ски е получила субсидии от ММС общо в размер на повече от 40 млн. лв. „По силата на договорите, които Прокуратурата прегледа, е задължение на Българската федерация по ски не просто да отчете изпълнението на конкретния договор по конкретния проект, но и да представи всички документи, които да обосноват извършените разходи. Прегледът на материалите, които получихме от Министерството на младежта и спорта, сочи, че според нас документите са недостатъчно убедителни и е налице занижен контрол от длъжностни лица от Министерството по отчитането на дейностите, за които са били предвидени средствата. Иначе са добре мотивирани в полза основно на децата и спортистите в България“, коментира Арнаудова.\r\nОт своя страна, министърът на младежта и спорта Красен Кралев обясни, че министерството подкрепя абсолютно всички действия на Прокуратурата. „Предоставили сме всички документи, които са ни искали. Това са 16 класьора с папки, като има още 100 класьора, тъй като периодът, който се разглежда, е много голям. За тях сме отправили покана до прокуратурата да изпрати свой служител, който да извърши проверка на документацията и на място. Това е огромен обем от информация, който обхваща работата на 8 различни екипа от 2003 г. до сега“, каза Кралев. Спортният министър посочи, че се прави всичко възможно максимално добре да се контролира начинът, по който и федерациите, и клубовете разходват средствата си. „Ние обаче не сме разследващ орган. Нашата дейност също се проверява от АДФИ и Сметната палата. Постоянно ни проверяват и сме под мониторинг. Ние съответно правим мониторинг на организациите, с които работим и ползват държавни средства. Отново подчертавам, че ние подкрепяме действията на прокуратурата и ще съдействаме напълно. След като има подаден сигнал и някакви съмнения, трябва да се стигне до края, за да може тези съмнения евентуално да отпаднат“, допълни министърът. Красен Кралев подчерта, че е сигурен в хората, с които работи, и самият той няма съмнения за злоупотреби.\r\nЦветилена СИМЕОНОВА", "date": "2018.06.13", "title": "Прокуратурата проверява изразходвани средства от държавния бюджет за финансиране на Българска федерация по ски (ОБЗОР)"}
{"url": "http://www.focus-news.net/news/2018/06/13/2533248/afp-rezultatite-ot-prezidentskite-izbori-v-turtsiya-zavisyat-ot-kyurdskiya-vot.html", "text": "Резултатите от президентските избори в Турция зависят от кюрдския вот, пише AFP.\r\nНа кюрдите в Турция се пада да изиграят ключова роля в избирането на новия турски президент. За техният вот се борят не само прокюрдският кандидат Селахатин Демирташ, който няма сериозни шансове за президентския пост, но и настоящият президент Реджеп Тайип Ердоган и основният му опонент Мухарем Индже.\r\nГрад Диарбекир се е превърнал в изборно бойно поле макар,ч е там намиращият се в затвора Демирташ се очаква да остави противниците си назад. Последната седмица градът бе посетен и от Ердоган и от Индже в опит да привлекат гласове. \r\nКюрдите представляват поне една пета част от 80-милионното население на Турция и представляват най-голямото етническо малцинство. Диарбекир е крепост на Народно-демократичната партия, която на изборите през 2015 година спечели 71 процента от вота.\r\nНаблюдатели очакват на евентуалния втори тур на изборите кюрдската подкрепа за Индже да се окаже решителна в борбата му срещу настоящия президент Реджеп Тайип Ердоган. Юлиян Марков", "date": "2018.06.13", "title": "AFP: Резултатите от президентските избори в Турция зависят от кюрдския вот"}
{"url": "http://www.focus-news.net/news/2018/06/13/2533250/avariya-v-opashniya-vint-e-veroyatnata-prichina-za-intsidenta-s-razbiliya-se-voenen-vertolet-mi-17-kray-plovdiv-obzor.html", "text": "Авария в опашния винт е вероятната причина за инцидента с разбилия се военен вертолет Ми-17 край Пловдив. Това стана ясно от думите на военния министър Красимир Каракачанов, който даде брифинг пред ВМА, където е настанен пострадалият борден техник Алексей Каменов. Според Каракачанов армията от много отдавна е заложник на политиката и празните приказки. По думите му нальотът на падналия Ми-17 вчера е бил над 3 часа и не е имало признаци за повреда. Според него причината е авария в опашния винт. Каракачанов коментира още, че е парадоксално, когато Министерство на отбраната трябва да ремонтира собствена техника в свой завод и трябва да направи обществена поръчка. Той уточни, че близките на двамата загинали пилоти ще получат обезщетение. По думите му обаче без значение какво ще се направи от Министерството на отбраната и държавата, загубата няма как да бъде оценена с материални компенсации. \r\nНачалникът на ВМА бригаден генерал проф. д-р Венцислав Мутафчийскидопълни, че раненият борден техник Алексей Каменов е със счупване на ребра от дясната гръдна половина и контузия на белия дроб. Мутафчийски уточни, че състоянието на Каменов е стабилно, той е контактен и адекватен.\r\nГенерал-майор Цанко Стойков, командир на ВВС, обяви, че е назначена специална комисия, която работи по изясняване на причините за авиационната катастрофа. Срокът на разследването е до 30 дни, след което комисията ще излезе със становище за причините за инцидента. „Докато трае разследването, регулярните планови полети във ВВС са забранени”, каза генерал-майор Цанко Стойков. \r\nДържавният глава Румен Радев посети Военномедицинска академия – София, където се запозна със състоянието и разговаря с офицерския кандидат Алексей Каменов. Пред журналисти той коментира, че инцидентът с разбилия се военен хеликоптер Ми-17 край Пловдив е една голяма трагедия. Той призова да няма политически спекулации по нея, защото не е морално. Президентът изказа съболезнованията си към семействата, близките и колегите на загиналите летци – кап. Неделчев и кап. Панталеев. Радев отбеляза, че вместо да се дадат предвидените стотици милиони за ремонт на въоръжената техника и подготовка, те са отишли за саниране. Според него министър Каракачанов е поставен в едни политически, финансови и правни рамки, от които той повече от това не може да направи. Радев подчерта, че решаването на тези проблеми иска държавническо отговорно мислене и адекватни действия. Президентът подчерта, че е крайно време да се потърси отговорност от онези политици, които преследвайки користни политически интереси, със своите решения излагат на риск живота и здравето на българските военнослужещи. Президентът изрази надежда, че летците от авиобаза „Крумово“ ще намерят сили и отново ще работят за народа, като призова и политиците да се поучат от тях.\r\nПо-късно на брифинг в Народно събрание председателят на ПГ на ГЕРБ Цветан Цветанов заяви, че президентът Радев използва всяка една възможност, за да се позиционира чисто политически. \"Мислех, че всички ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставян\", каза Цветанов. Той обърна внимание, че по инвестиционния разход през 2016 г. активно е работил тогавашният командващ ВВС ген. Румен Радев. \"Тогава обаче БСП, когато беше внесен този инвестиционен разход за приемане в българския парламент, гласуваха против. Нека да кажем защо, когато имаше служебен кабинет, анкетната комисия, която установи, че един от основополагащите критерии за схемата за плащания беше променена. Не създава ли това усещането както в народните представители, така също и в обществото за евентуални корупционни схеми. Ако погледнете внимателно каква беше реакцията за създаването на тази анкетна комисия, ще разберете, че всъщност някой бягаше от прозрачността\", допълни председателят на ПГ на ГЕРБ. \r\nМинистър Каракачанов отбеляза от своя страна, че всички въпроси за армията, свързани с пари, винаги са срещали подкрепата на премиера Бойко Борисов и на финансовия министър. \"Точно затова нещата започнаха да се случват\", каза Каракачанов. \"По-добре е, когато се случват подобни инциденти е да помислим как заедно можем да направим повече за отбраната“, заяви Каракачанов.\r\nМинистърът на регионалното развитие Николай Нанков определи като деструктивно говорене думите на държавния глава, че вместо да се дадат предвидените за ремонт на въоръжената техника пари, те са отишли за саниране. Нанков заяви, че \"все повече се набива на очи изводът, че президентът контактува с хора, които хал хабер си нямат от държавно управление\". Той отчете, че за пореден път политиката за саниране е демонизирана и сатанизирана. \"Уважаеми г-н президент на БСП Радев, след 10 години ако падне един блок и бъдат убити всички живущи вътре в него, тогава кой ще излезе и ще каже къде са отишли пари и защо не са дадени за саниране“, попита Цветан Цветанов от своя страна. \r\nВоенен вертолет Ми-17 се разби край Летище „Пловдив“ около 20.30 часа на 11 юни, при планов полет. Той е паднал от около 50 м височина в района на авиобаза \"Крумово\". Екипажът на борда на вертолета е бил от трима военнослужещи.\r\nПредприети са били незабавни противопожарни мерки от наземния персонал за предотвратяване на взрив на вертолета и за спасяването на членовете на екипажа. По време на действията за оказване на медицинска помощ е било установено, че двама от военнослужещите – командирът на екипажа и помощник-пилотът при падането на вертолета са загинали. Това са капитан Пламен Пантелеев и капитан Стоян Неделчев. Третият член на екипажа – бордният инженер офицерски кандидат Алексей Каменов е откаран незабавно в болница. Състоянието му е стабилизирано. Той е приет за лечение в Университетската болница в гр. Пловдив със счупвания, но е контактен и няма опасност за живота му. Екипажът е изпълнявал тренировъчен полет по аварийно-спасителна работа с вертолет Ми-17, с борден № 417. \r\nЛюба АЛЕКСИЕВА", "date": "2018.06.13", "title": "Авария в опашния винт е вероятната причина за инцидента с разбилия се военен вертолет Ми-17 край Пловдив (ОБЗОР)"}
{"url": "http://www.focus-news.net/news/2018/06/13/2533230/vzglyad-ot-sreshtata-mezhdu-donald-tramp-i-kim-chen-un-mozhe-da-specheli-rusiya.html", "text": "От срещата между Доналд Тръмп и Ким Чен-ун може да спечели Русия, пише руският ежедневник : „Взгляд“\r\n Историческата среща между Доналд Тръмп и Ким Чен-ун бе придружена от забавни епизоди и доведе до най-важните споразумения, основната от които беше денуклеаризацията  на Северна Корея в замяна на гаранции за сигурност от Съединените щати. Регионалните играчи, включително Русия,могат да  се възползват от такова сближаване, като  печалбите може да достигнат десетки милиарди долари.\r\nСпоред подписаното след срещата споразумение Пхенян се задължава да премахне ядрените оръжия на Корейския полуостров, а Тръмп \"се задължава да предостави на Северна Корея гаранции за сигурност\". И двамата лидери са готови \"да работят върху пълната денуклеаризация на Корейския полуостров\". Страните се споразумяха да установят двустранни отношения в нов формат и да положат усилия за създаване на траен и стабилен мир на Корейския полуостров. Освен това беше решено да започне търсенето на останките на американски военнослужещи, които са загинали или  изчезнали по време на Корейската война от 1950-1953.\r\nУченият – кореевед  Константин Асмолов констатира, че основната същност на споразуменията остава все още зад кулисите, защото никой не поема никакви конкретни задължения. Според неговата прогноза съгласуването на по-нататъшни действия ще изисква усилия и допълнително време, което като цяло би трябвало да се отрази благоприятно на \"регионалното затопляне\".\r\n\"Четирите точки на комюникето са основно декларация за намерения. Но във всеки случай е важно страните да говорят и, съдейки по съдържанието на доволния вид  на Тръмп и Ким, те са говорили плодотворно. Тръмп не си тръгна по средата на събитието, участниците не обърнаха  масата и не започнаха да си мерят червените бутони. Това вече е доста важно“, казва Асмолов.\r\nНа свой ред, експертът  по корейски изследвания в Далекоизточния институт на Руската академия на науките, Ким Ен-он подчерта важността на срещата на върха на Сингапур в Русия. Резултатите от срещата показаха, че Северна Корея остава независима държава, на която американците гарантират сигурността. \"Толкова близо до руската граница  най-дълго съществувалият  международен проблем, който не можа да бъде решен в рамките на 70 години, може да изчезне, следователно ще има по-малка опасност от военен конфликт\", - каза Ким Ен-он.\r\nСпоред него, в случай на истинско нормализиране на отношенията между САЩ и Северна Корея ще се укрепят връзките между Пхенян и Сеул, Северна и Южна Корея може да се да се свържат с Транссибирската железопътна линия. Освен това няма да има пречки пред проекта за изграждане на руски газопровод за Южна Корея. Руското синьо гориво ще бъде с почти 40% по-евтино от втечнения газ, който Сеул купува сега.\r\n\"Комбинацията от железопътни линии и изграждането на газопровода ни обещават печалба от десетки милиарди долари ... Подобряването на между-корейските отношения ще доведе до разширяване на нашите тристранни контакти. Това ще позволи на Русия да бъде по-икономически присъствала в Южна и Северна Корея \", прогнозира експертът. Юлиян Марков", "date": "2018.06.13", "title": "„Взгляд“: От срещата между Доналд Тръмп и Ким Чен-ун може да спечели Русия"}
{"url": "http://www.focus-news.net/news/2018/06/13/2533253/darzhavniyat-sekretar-na-sasht-shte-poseti-pekin-na-14-yuni.html", "text": "Държавният секретар на САЩ Майк Помпео ще посети по покана на външния министър на Китай Ван И Пекин в четвъртък, 14 юни. Това се посочва в изявление, издадено вчера от Министерството на външните работи на Китай, предава TACC.\r\n\"Майк Помпео ще посети Китай на 14 юни по поканата на члена на Държавния съвет и китайски външен министър Ван И, - се казва в изявлението. - По време на посещението ще се  проведат разговори, на които ще се обсъди развитието на двустранните отношения, както и важни въпроси от регионален  и международен характер, представляващи взаимен интерес. \"", "date": "2018.06.13", "title": "Държавният секретар на САЩ ще посети Пекин на 14 юни"}
{"url": "http://www.focus-news.net/news/2018/06/13/2533256/predstoyashti-sabitiya-v-stranata-za-13-yuni-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nВ Централния военен клуб заместник-министърът на отбраната Атанас Запрянов ще открие международна научна конференция по въпросите на кибер сигурността и кибер отбраната „Бърза реакция“.\r\n***\r\nВ София Тех Парк ще се проведе Eastern Europe Tech Tour 2018.\r\n***\r\nОт 9.00 часа 5 състав на Специализирания наказателен съд ще гледа делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***\r\nОт 9.30 часа 15 състав на Специализирания наказателен съд ще гледа делото срещу Мартин М. и Стефан Ст., обвинени в образуване и ръководене на организирана престъпна група. \r\n***\r\nОт 9.30 часа в сградата на Българската търговско-промишлена палата на ул. „Искър“ №9 ще бъде официално открит Българо-руският форум „Медицина и фармация – 2018“.\r\n***\r\nОт 10.00 часа в Руския културно–информационен център в София, ул. \"Шипка\" №34, зала 305, Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема „1968 – годината, която промени света”.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е., Хадж Х., обвинени в тероризъм. \r\n***\r\nОт 10.00 часа в сградата на КЕВР на бул. „Княз Дондуков“ 8–10, ет. 4, ще се проведе открито заседание за обсъждане на доклад относно заявлениe от „Райков сервиз“ ООД с вх. № Е-15-58-1#2 от 12.03.2018 г. за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян за регулаторен период 2018–2020 г.\r\n***\r\nОт 10.10 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян на „Райков сервиз“ ООД за регулаторен период 2018–2020 г.\r\n***\r\nОт 10.30 часа в Малка конферентна зала на УНСС ще се проведе пресконференция по повод  провеждащата се Кръгла маса-дискусия по проект „Идентифициране на риска от контрабанда и фалшифициране (анализ на бизнес процесите и пространствения аспект)”.\r\n***\r\nОт 11.00 часа протестиращите срещу Проектозакона за Българска автомобилна камара браншови организации ще проведат среща с председателя на Комисията по транспорт към парламента Халил Летифов.\r\n***\r\nОт 11.00 часа в сградата на Национален филмов център (бул. „Княз Дондуков” 2А, ет. 7, кабинет 718) ще се проведе съвместна пресконференция на директора на Национален филмов център Жана Караиванова и изпълнителния директор на Ню Бояна Филм Студиос Ярив Лернер.\r\n***\r\nОт 11.00 часа в Национален пресклуб БТА ще се проведе пресконференция във връзка с това, че България изпраща свой отбор от пациенти в първите международни спортни игри за хора с онкологични заболявания (22- 25 юни, Рим, Италия).\r\n***\r\nОт 12.00 часа в Национален пресклуб на БТА ще се проведе пресконференция на Инициативен комитет „Възраждане” във връзка със събиране на подписи за свикване на референдум срещу въвеждането на еврото в България.\r\n***\r\nОт 12.00 часа в Зала 3 на НДК ще се проведе дискусия HOW CAN WE TURN GDPR “LEMONS” INTO LEMONADE?\r\n***\r\nОт 13.00 часа 11 състав на Специализирания наказателен съд ще гледа делото срещу Андрей З., Костандин Г. и Николай Н., обвинени в образуване и ръководене на организирана престъпна група. \r\n***\r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия на ВСС. \r\n***\r\nОт 14.00 часа 15 състав на Специализирания наказателен съд ще гледа делото срещу Никола Тр., Милко Хр., Николай К., обвинени в образуване и ръководене на организирана престъпна група. \r\n***\r\nОт 14.00 часа 7 състав на Специализирания наказателен съд ще гледа делото срещу Гечо Г., Надежжда К. и Илия И., обвинени в образуване и ръководене на организирана престъпна група. \r\n***\r\nОт 14.30 часа в зала Изток на Народното събрание под патронажа на Комисията по здравеопазването Националният център по обществено здраве и анализи (НЦОЗА) организира кръгла маса на тема: „Здравето на българите през 21 век - тенденции и предизвикателства”.\r\n***\r\nОт 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1) Литературен салон „Леге 10“ организира вечер, посветена на Димитър Благоев.\r\n***\r\nОт 18.00 часа в Литературен клуб „Перото“ ще се състои представянето на книгата „Shadow Journey: A Guide to Elizabeth Kostova's Bulgaria and Eastern Europe“.\r\n***\r\nОт 18.00 часа в НДК (етаж 3, център) ще бъде официалното откриване на финалната изложба от 39-то Биенале за младежка фотография под патронажа на FIAP, както и награждаването на отличените колекции и индивидуални творби\r\n***\r\nОт 18.30 часа в Студио 5 на НДК ще се състои награждаването на победителите в Националния конкурс за поезия „В полите на Витоша”.\r\n***\r\nОт 19.00 часа пред бл. 320 в „Младост 3“ жители на блока излизат на протест срещу инвестиционен проект за мястото на детската площадка зад блока им.\r\n***\r\nОт 16.00 часа в зала „Скаптопара“ Боксов клуб „Пирин“ и Община Благоевград са домакини на Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 10.00 часа в офиса на ГЕРБ в район „Одесос”, на ул. „Хаджи Димитър” №3, структурите на Жени ГЕРБ и Младежи ГЕРБ във Варна организират кръводарителска акция.\r\n***\r\nОт 9.30 часа в пресцентъра на Фестивален и конгресен център – Варна ще се проведе немско-български семинар. Организатори са Съюзната адвокатска камара на Германия, Центърът за обучение на адвокати „Кръстю Цончев“ и Адвокатски съвет – Варна. \r\n***\r\nОт 16.00 часа в зала „Варна“ на Община Варна ще се проведе заседание на пълния състав на Общински консултативен съвет по въпросите за младежта към Община Варна.\r\n*** \r\nОт 17.30 часа в зала 30 на Младежки дом ще се проведе дискусионна среща на тема „Терминал България“. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Без милост.\r\n***\r\nОт 11.00 часа на пл. „Свобода“ ще се проведе Концерт на Духов оркестър – Добрич.\r\n***\r\nОт 13.30 часа в Регионална библиотека „Дора Габе ще се проведе Библиотерапия с потребители на Център за психично здраве „Д-р Петър Станчев”.\r\n***\r\nОт 19.00 часа в Младежки център – Добрич ще се състои Празничен концерт, посветен на Рамазан Байрам.\r\n***\r\nОт 17.00 часа в заседателната зала на община Каварна ще се проведе разяснителна среща във връзка с влизането в сила на Общия регламент относно защитата на данните (Регламент 2016/679 на ЕС).\r\n***\r\nОт 10.00 часа Националния ученически събор, посветен на 170-ата годишнина от рождението на Христо Ботев ще посети Национален музей  „Христо Ботев“, Даскал Ботьово училище – гр. Калофер и храм „Успение на Св. Богородица“ – гр. Калофер.\r\n***\r\nОт 17.00 часа в Галерия “Любен Гайдаров” ще се проведе „60 години Художествена галерия Перник“ - изложба от фонда на галерията.\r\n***\r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Й. Козарева.\r\n***\r\nОт 18.00 часа в театрален салон, ОДК, ще се проведе Годишен концерт на Балетно студио „Ида” към ЦПЛР-ОДК.\r\n***\r\nОбщинските съветници от ГЕРБ ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А; Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А; Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5.\r\n***.\r\nОт 11.00 часа в зала 2 на Окръжен съд ще се гледа делото срещу Костадин П. и Надежда М., обвинени във вземане и даване на подкуп.\r\n***\r\nОт 11.00 часа в Заседателната зала на Община Пловдив на пл. „Стефан Стамболов“ 1 ще се проведе Церемонията по подписване на меморандум за сътрудничество между Фондация ICCM - Международен комитет за консервация и реставрация на мозайки от една страна, и Община Пловдив от друга, във връзка с провеждането на \"XIV-та Международна конференция-триенале на Фондация ICCM за консервация на мозайки\", на която Пловдив ще бъде домакин през месец октомври 2020 \r\n***\r\nОт 17.00 до 21.00 часа в пространството на СКЛАД в Тютюневия град ще се състои творческа среща с артисти от България, Япония, Германия и Великобритания\r\n***\r\nОт 10.00 часа в зала 712 в Областна администрация ще бъде дадена съвместна пресконференция на Областна администрация - Разград и Регионалното управление на образованието - Разград.\r\n***\r\nОт 11.00 часа пред сградата на Комплексния онкологичен център ще бъде демонстрирана обновената пациентска сигнализационна система, която вече работи в лечебното заведение.\r\n***\r\nОт 10.00 часа в Пресклуб на БТА - Стара Загора ще се проведе Пресконференция на Държавен куклен театър - Стара Загора.\r\n***\r\nОт 18.00 часа в РБ „Захарий Княжески“ ще се състои Клавирен концерт на ученици от НУМСИ „Христина Морфова“.\r\n***\r\nОт 19.00 часа в Оперен театър ще състои “Over The Rainbow“ - музика от филми и мюзикъли, концерт на ученици на Красимир Къшев от НУМСИ „Христина Морфова“. Със специалното участие на Цветан Недялков – китара.\r\n***\r\nОт 11.00 часа в залата на втория етаж на Община Хасково ще се проведе заключителна пресконференция по проекта за подобряване на образователна инфраструктура в града.\r\n***\r\nОт 11.00 часа ще бъде открита обновената експозиция на къща музей „Владимир Димитров – Майстора” и студентският пленер „В духа на Майстора”. \r\n***\r\nОт 11.00 часа народният представител Валери Жаблянов ще присъства на откриването на студентския пленер „В духа на Майстора”.  \r\n***\r\nОт 10.00 часа в Пресклуба на БТА в Шумен ще се състои пресконференция на председателя на „Движение България на гражданите“ Димитър Делчев.\r\n***\r\nОт 13.30 часа в Гастроентерологичното отделение на КОЦ ще бъде дарена апаратура.\r\n***\r\nОт 13.00 часа в Лекционната зала на РИМ – Шумен ще се състои официално откриване на  обучителния курс на тема идентификация, автентификация и оценка на археологически обекти, монети и монетовидни предмети, както и процедурите свързани с тях.", "date": "2018.06.13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2018/06/13/2533252/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде предимно слънчево. След обяд главно в западната половина на страната ще се развива купеста и купесто-дъждовна облачност, и на места там ще превали и прегърми. В крайните западни райони явленията ще продължат и през нощта срещу четвъртък. Има условия и за градушки. Ще духа слаб, в източните райони – до умерен изток-югоизточен вятър. След обяд ще е горещо, максималните температури ще са от 31° до 36°, на места в низините и малко по-високи, по морския бряг – от 26° до 29°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- до 20.12.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nШофьорите да се движат с повишено внимание и съобразена скорост в района на Ихтиман от км 35+700 до км 37+200 поради чести случаи на падаща мъгла или задимяване по пътя до 30.06.2019 г.\r\nОбласт Пловдив:\r\n- - Движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока Бургас поради ремонтни дейности в платонот за София до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Същите обходни маршрути могат да се ползват и от моторните превозни средства до 12 т до 30.06.2018 г.\r\nОбласт Бургас: \r\nДо 22.06.2018 г. в участъка от км 308+107 до км 359+475 се извършва косене на тревни площи. Шофьорите да се движат с повишено внимание и съобразена скорост, спазвайки пътната сигнализация. \r\nобласт Пазарджик:\r\n Движението по АМ Тракия от км 67+000 до км 67+600 в посока София се осъществява само в интензивната лента поради ремонт на дилатационна фуга до 13.06.2018 г. \r\nАМ „Хемус“: \r\nОбласт София: \r\nДо 20.12.2018 г. движението по от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“. \r\nДо 20.12.2018 г. Движението от км 36+170 до км 36+710 се извършва двупосочно в платното посока Варна поради ремонтни дейности по виадукт „Коренишки дол“ при км 36+450. \r\nДо 20.12.2018 г. движението по от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920. \r\nДо 20.12.2018 г. движението на МПС над 12 тона е ограничено в участъка от км 30+260 до км 47+060 /от п.в. \"Витинска река\" до п.в. Ботевград/ поради ремонтни дейности по виадукт „Коренишки дол“ при км 36+450. Обходен маршрут за МПС над 12 тона: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. \r\nДвижението при Ботевград от км 44 до км 47 в посока София се осъществява в изпреварващата лента поради преасфалтиране в активната лента до 15.06.2018 г.\r\nДвижението по път I-3 АМ \"Хемус\" - Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно електрическото захранване до 29.06.2018 г.\r\nДвижението в тунел \"Топли дол\" в посока София се осъществява само в активната лента лента поради ремонт ня осветителната и светофарната инсталации в изпреварващата лента до 13.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в платнота в посока София поради ремонтни дейности до 30.06.2018 г. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. \r\nАМ „Струма“: \r\nОбласт Кюстендил: \r\nШофьорите да се движат с повишено внимание и съобразена скорост, спазвайки пътната сигнализация в участъка Долна Диканя – тунел „Блатино” поради косене на тревни площи до 15.06.2018 г.;\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности до 30.06.2018 г. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. \r\nАМ „Черно море“: \r\nДвижението в участъка Варна – Бургас от км 2+329 до км 3+238 се двупосочно в платното в посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Ограничението ще е от 10:00 до 18:00 часа до 29.06.2018 г. в дните от понеделник до четвъртък. В съботните дни ограничението ще е само от 13:00 до 18:00 ч. в петъчните дни ще  е от 10 до 15 ч, а в неделните дни ограничение няма да бъде въвеждано. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 29.06.2018 г. В съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник до 30.06.2018 г. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок от 10:00 до 18:00 часа на 29.06.2018 г. В в съботните дни ограничението ще е само от 13:00 до 18:00 ч., в неделните дни ограничения няма да има.\r\n- Движението по АМ \"Люлин\" при км 16+460 се осъществява в активната и изпреварваща лента в посока Благоевград поради аварийно-възстановителни дейности на свлекли се земни маси до 31.07.2018 г. Участъкът е сигнализиран с пътни знаци. Водачите да се движат с повишено внимание. Въведени ограничения по основните пътни направления:\r\nПроходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 30.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 село Български извор до село Сопот от км 16+000 до км 24+000эсе осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 15.06.2018 г.;\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 15.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок: 18.06.2018 г.\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2: изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч. Срок до 15.06.2018 г.;\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 15.06.2018 г.;\r\nПът II-99: Движението по път II-99 Крайморие – отбивката за Рибарско селище от км 0+000 до км 3+500 се осъществява с повишено внимание поради частични ремонтни дейности по асфалтовата настилка. Организацията на движението се сигнализира с пътни знаци. Срок до 15.06.2018 г.\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок до 15.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.;\r\nПът III-5393: Движението по път III-5393 в участъка пътен възел Камено – НХК от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nПът III-5502: Движението по път III-5502 Ганчовец – Дряново от км 12+372 до км 12+500 е ограничено за всички МПС поради смяна на прелезна настилка на жп прелез с еластична настилка.\r\n Обходен маршрут: от с. Ганчовец в посока гр. Килифарево, гр. В. Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за гр. В. Търново, след което на разклона за с. Соколово се завива отново на дясно през общински пътища и достига до гр. Килифарево. Поставена е необходимата пътна сигнализация: Срок до 15.06.2018г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание, поради ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.06.2018 г.;\r\nПът III-107: Движението в района на Рила – Рилски Манастир – Кирилова Поляна от км 11+000 до км 37+000 се осъществява в една лента поради изсичане на храсти. Сигнализирано е с пътни знаци. Срок до 15.06.2018г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът III-305: Движението по път III-305 Садовец – Ъглен в участъка от км 25+000 до км 33+600 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Движението се регулира с пътни знаци. Срок 15.06.2018 г.\r\nПът III-357: Движението по път III-357 Троян – разклон за  Дебнево и  Априлци в участъка от км 3+000 до км 10+000 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Срок 13.06.2018 г.\r\nПът III-3505: Движението по път III-3505  Стефаново –  Велчево в участъка от км 13+431 до км 30+385 се осъществява с повишено внимание поради машинно и ръчно косене по банкети. Водачите да се движат със съобразена скорост. Срок 18.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.\r\nПът ІІ-81: Движението по път ІІ-81 Петрохан-Бързия при км 54+500 се осъществява двупосочно в една лента, поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движението по път III-606 Копривщица – Стрелча  от км 23+300 до км 32+800 е в една лента двупосочно поради частични ремонтни дейности на асфалтовата настилка. Срок до 15.06.2018 г. \r\nПът III-8004: Движението по път III-8004 с. Мало Конаре – Огняново- Исперихово от км 0+000 до км 15+000 е в една лента двупосочно поради частични ремонтни дейности на асфалтовата настилка. Срок 13.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград и с. Ясеновец от км 0+000 до км 7+480 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 19.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Софийски околовръстен път /СОП/ АМ \"Тракия\" – Казичене от км 32+680 до км 35+577 е ограничено поради строително-монтажни дейности в дясното платно /посока АМ „Тракия“/ и пътна връзка СОП Перник – Цариградско шосе. Движението се извършва двупосочно в лявото платно /посока Казичене/ Срок до 13.06.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 15.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 Горска поляна - Болярово от км 13+500 до км 26+800 се осъществява двупосочно в една лента, поради машинно окосяване на банкети. Стесняване на една от лентите за движение. Водачите да се движат с повишено внимание и съобразена скорост. Срок: до 13.06.2018 г.\r\nПът III-7072: Движението по път III-7072 Ямбол – Недялско от км 0+000 до км 26+550 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 15.06.2018 г.\r\nПът III-7906: Движението по път III-7906 Горска поляна - Болярово от км 13+500 до км 26+800 се осъществява двупосочно в една лента, поради частични ремонтни дейности до 15.06.2018 г. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.06.13", "title": "Актуална пътна обстановка"}
{"url": "http://www.focus-news.net/news/2018/06/13/2533257/nimh-vremeto-shte-bade-predimno-slanchevo-no-sledobed-nad-zapadnata-polovina-ot-stranata-shte-prevali-i-pregarmi.html", "text": "Атмосферното налягане е по-ниско от средното за месеца и още ще се понижи. Днес ще бъде предимно слънчево. След обяд главно над западната половина на страната ще се развива купеста и купесто-дъждовна облачност. На места там ще има краткотрайни, временно интензивни валежи, придружени от гръмотевични бури. Има условия за градушки. В крайните западни райони явленията ще продължат и през нощта. В Източна България ще духа до умерен вятър от изток-югоизток. След обяд ще е горещо, максималните температури ще са между 31° и 36°, на места в низините и малко по-високи, по морския бряг – от 26° до 29°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Евгения Егова. \r\nНад Черноморието ще бъде предимно слънчево. Ще духа до умерен вятър от юг-югоизток. Максималните температури ще са от 26° до 29°. Температурата на морската вода е от 22-24°. Вълнението на морето ще е 2 бала.\r\nНад масивите в западната половина на страната преди обяд ще е предимно слънчево, но около обяд и през нощта ще се развива купеста и купесто-дъждовна облачност. На места там ще има краткотрайни, временно интензивни валежи, придружени от гръмотевични бури. Над планините в Източна България през целия ден ще е предимно слънчево, ще духа до умерен вятър от югоизток. Максималната температура на височина 1200 метра ще е около 24°, на 2000 метра – около 18°.", "date": "2018.06.13", "title": "НИМХ: Времето ще бъде предимно слънчево, но следобед над западната половина от страната ще превали и прегърми"}
{"url": "http://www.focus-news.net/news/2018/06/13/2533255/predstoyashti-mezhdunarodni-sabitiya-za-13-yuni-agentsiya-fokus.html", "text": "*** Реакции след постигнатия договор за името на Македония\r\n***Реч на германския външен министър Хайко Маас за европейската политика една седмица преди заседанието на междуправителствената комисия на Германия и Франция\r\n***Реакции след срещата на върха САЩ – КНДР\r\n***Бившият френски крайнодесен лидер Жан-Мари льо Пен се явява пред съда по обвинения за подбуждане на омраза заради сравнението, което направи между педерастията и педофилията\r\n***", "date": "2018.06.13", "title": "Предстоящи международни събития за 13 юни ( Агенция „Фокус“ )"}
{"url": "http://www.focus-news.net/news/2018/06/13/2533254/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.", "date": "2018.06.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/13/2533244/afp-generalnata-asambleya-shte-glasuva-rezolyutsiya-osazhdashta-izrael-za-nasilieto-v-ivitsata-gaza.html", "text": "Генералната асамблея ще гласува резолюция осъждаща Израел за насилието в Ивицата Газа, предава AFP.\r\nВ сряда Генералната асамблея на ООН ще гласува резолюция, която няма обвързващ характер. Резолюцията среща острото неодобрение на САЩ, като постоянният представител на страната Ники Хейли заяви: „Всяка резолюция, фокусирана върху защитата на цивилното население в Ивицата Газа трябва да отчете дестабилизиращите и безразсъдни действия на „Хамас“, която поставя в опасност живота и съществуването на невинни цивилни“\r\nТекстът на резолюцията, внесена от арабските страни осъжда използването на „излишна, непропорционална и неадекватна сила“ срещу протестиращите палестинци.\r\nГенералната асамблея ще гласува първо внесената от САЩ поправка, осъждаща „Хамас“ за „насаждане на насилие“ по границата с Израел.\r\nДипломати очакват, че поправката на САЩ няма да бъде одобрена, а резолюцията ще бъде приета, но още не е ясно с какво мнозинство. Юлиян Марков", "date": "2018.06.13", "title": "AFP: Генералната асамблея ще гласува резолюция осъждаща Израел за насилието в Ивицата Газа"}
{"url": "http://www.focus-news.net/news/2018/06/13/2533251/anadolu-agency-emanyuel-makron-osadi-bezotgovornostta-na-italiya-za-koraba-s-migranti.html", "text": "Френският президент Емануел Макрон във вторник осъди \"цинизма\" и \"безотговорността\" на Италия за отказ за приеме кораб, превозващ стотици мигранти, спасени в Средиземноморието този уикенд, предава Anadolu Agency.\r\nКорабът, наречен Водолей, е спасил около 230 мигранти в събота, а повече от 400 са били пренесени на кораба от италианските военни и търговски кораби в района. Първоначално бяха насочени  към Италия, но новосъздаденото правителство на Италия отклони кораба.\r\nСлед решението на Италия Малта заяви, че няма да приеме кораба.\r\nПедро Санчес, новият министър-председател на Испания, в понеделник предложи да осигури безопасно пристанище.\r\n\"Има известен цинизъм и безотговорност в поведението на италианското правителство по отношение на тази драматична хуманитарна ситуация\", заяви говорителят на правителството Бенджамен Гриво, цитирайки Макрон след заседание на кабинета.\r\nТой добави, че френският лидер е изяснил, че страната с най-близкото крайбрежие носи отговорност за бедстващ кораб според морското право.\r\n\"Не можете да създадете прецедент, който да даде възможност на една европейска държава да се разтоварва върху  други европейски страни\", каза Гриво. \"Трябва да покажем солидарност, която Италия не показа.\" Юлиян Марков", "date": "2018.06.13", "title": "Anadolu Agency: Еманюел Макрон осъди „безотговорността“ на Италия за кораба с мигранти"}
{"url": "http://www.focus-news.net/news/2018/06/13/2533261/v-narodnoto-sabranie-shte-se-provede-kragla-masa-na-tema-zdraveto-na-balgarite-prez-21-vek-tendentsii-i-predizvikatelstva.html", "text": "В Народното събрание ще се проведе кръгла маса на тема „Здравето на българите през 21 век - тенденции и предизвикателства”. Това съобщиха от пресцентъра на Народното събрание. Форумът е под патронажа на парламентарната Комисия по здравеопазването и ще започне в 14.30 часа днес в зала „Изток”. В кръглата маса, организирана от Националния център по обществено здраве и анализи, ще участват представители на отговорните държавни институции, Регионалните здравни инспекции, съсловните организации в сферата на здравеопазването, професионални и пациентски организации, водещи български медицински специалисти и експерти.", "date": "2018.06.13", "title": "В Народното събрание ще се проведе кръгла маса на тема „Здравето на българите през 21 век - тенденции и предизвикателства”"}
{"url": "http://www.focus-news.net/news/2018/06/13/2533262/deputatite-shte-reshat-dali-da-otpusnat-nasledstvena-pensiya-na-roditelite-na-zaginalite-v-zadgranichna-misiya-i-operatsiya.html", "text": "Парламентът ще разгледа на второ четене промените в Кодекса за социално осигуряване. Това предвижда програмата за работа на Народното събрание. Проектът е внесен съвместно от ПГ на „БСП за България“ и ПГ на ГЕРБ и с него се променят условия за отпускане и получаване на наследствена пенсия. С направените промени освен родителите на лицата, починали по време на наборна военна служба, наследствена пенсия получават и тези, чиито деца са загинали в задгранична мисия и операция. Депутатите ще разгледат на първо четене четири законопроекта за изменение на Закона за устройство на територията. На вниманието на депутатите се поставят предложенията на Министерски съвет, два проекта на „Обединени патриоти“ и един, внесен от ГЕРБ.  Предложението на Министерски съвет е свързано с намаляване на административната тежест. Законопроектът на „Обединени патриоти“ цели същото, но той предвижда и съгласуването на заданията и предложенията за подробен устройствен план да се извършва служебно от кмета на общината или от компетентния орган. Вторият законопроект на \"Обединени патриоти\" е свързан с отстраняване на съществуващите непълноти и неясноти в закона. С предложението на ГЕРБ за изменение на закона се изчистват противоречия между Закона за устройство на територията и Закона за камарата на строителите. Предложенията целят повишаване на качеството на строителството и да ограничат практиката нелицензирани търговски субекти и физически лица да извършват икономическа дейност в разрез с нормите и правилата. Законопроектът на ГЕРБ разширява обхвата и на строителния надзор.", "date": "2018.06.13", "title": "Депутатите ще решат дали да отпуснат наследствена пенсия на родителите на загиналите в задгранична мисия и операция"}
{"url": "http://www.focus-news.net/news/2018/06/13/2533259/tass-yaponskoto-pravitelstvo-schita-che-denuklearizatsiyata-na-severna-koreya-nyama-da-se-reshi-v-edno-poseshtenie.html", "text": "Японското правителство счита, че денуклеаризацията на Северна Корея няма да се реши в едно посещение, съобщи генералният секретар на кабинета Йошихиде Суга, цитиран от TACC.\r\n„Президентът Тръмп заяви, че процесът (на денуклеаризация) започва. Проблемите със Северна Корея не могат да се решат само с една среща“, каза Суга , коментирайки факта че в съвместното изявление от срещата межди Тръмп и Ким Чен-ун не фигурира точка за „пълна, подлежаща на контрол и необратима денуклеризация“.\r\nЗаедно с това Суга е потвърдил, че Япония е готова да поеме част от разходите по унищожаване на севернокорейския ядрен арсенал, но само след подновяване на инспекциите от страна на Международната агенция по ядрена енергетика.  Юлиян Марков", "date": "2018.06.13", "title": "ТАСС: Японското правителство счита, че денуклеаризацията на Северна Корея няма да се реши в едно посещение"}
{"url": "http://www.focus-news.net/news/2018/06/13/2533239/the-guardian-tereza-mey-za-malko-izbegna-porazhenie-za-brekzit.html", "text": "Тереза Мей избегна унизително поражение за Брекзит, след като недоволните депутати се съгласиха на отстъпки от нейна страна, пише британският вестник The Guardian.\r\nСамо няколко минути преди началото на гласуването министър-председателят проведе последни разговори с повече от 14 недоволни депутати в Долната камара, след което те получиха  лични уверения, че тя ще се съгласи с техните  предложения.\r\nЕдин депутат в срещата, който включваше бившия министър на кабинета Джъстийн Грийнинг и Ед Вайзи, заяви, че Мей е казала на  групата, че е  \"въпрос на доверие\".\r\nНедоволните депутати-консерватори, водени от бившия главен прокурор Доминик Грийв, по-късно похвалиха правителството, че \"откликват положително\" на техните опасения и заявиха, че ще им бъде обърнато внимание, когато законопроектът за изтегляне от ЕС се върне обратно в Камарата на лордовете в понеделник.\r\nДепутатите гласуваха с 324 гласа срещу 298, за да подкрепят правителството при отхвърлянето на изменение, прието от Камарата на лордовете през април, което би увеличило ролята на Долната камара в случай на отхвърляне на окончателната сделка за  Брекзит. Юлиян Марков", "date": "2018.06.13", "title": "The Guardian: Тереза Мей за малко избегна поражение за Брекзит"}
{"url": "http://www.focus-news.net/news/2018/06/13/2533264/mezhdunarodna-nauchna-konferentsiya-po-vaprosite-na-kiber-sigurnostta-i-kiber-otbranata-shte-se-provede-v-sofiya.html", "text": "Заместник-министърът на отбраната Атанас Запрянов ще открие днес международна научна конференция по въпросите на кибер сигурността и кибер отбраната „Бърза реакция“ („Building a Rapid Response“). Това съобщиха от пресцентъра на Министерство на отбраната. Форумът ще се проведе днес и утре (14 юни) в Централния военен клуб в София и е организиран от Института по отбрана „Професор Цветан Лазаров“ в партньорство с Европейската агенция по отбрана (EDA). \r\nМеждународната научна конференция по въпросите на кибер сигурността и кибер отбраната се провежда като част от календара на Българското председателство на Съвета на Европейския съюз. Целта е да се обсъдят възможностите за бърза реакция при противодействието на кибер атаките и на свързаните с това предизвикателства чрез решения в областта на изследванията и технологиите, образованието и специализираното обучение на равнището на ЕС. \r\nФорумът ще събере на едно място представители на правителствата на държавите-членки  и на институции на ЕС, на академичните среди, иновационните центрове, индустрията и въоръжените сили, за да се насърчи диалога между заинтересованите страни за необходимите, подходящите и нововъзникващите иновации в сферата на кибер сигурността.", "date": "2018.06.13", "title": "Международна научна конференция по въпросите на кибер сигурността и кибер отбраната ще се проведе в София"}
{"url": "http://www.focus-news.net/news/2018/06/13/2533260/ministar-temenuzhka-petkova-shte-se-sreshtne-sas-srabskiya-si-kolega-aleksandar-antich.html", "text": "Министърът на енергетиката Теменужка Петкова е на работно посещение в Белград днес по покана на министъра на енергетиката и минното дело на Република Сърбия Александър Антич. Това съобщиха от пресцентъра на Министерството на енергетиката. На 17 май в рамките на срещата на върха ЕС - Западни Балкани бе подписана съвместна декларация за ускоряване изграждането на междусистемна газова връзка България - Сърбия. Целта на посещението е да се продължат разговорите за бъдещите съвместни действия, които ще бъдат предприети във връзка с осъществяването на проекта за газова връзка между двете страни, както и двустранните отношения в енергийната сфера.", "date": "2018.06.13", "title": "Министър Теменужка Петкова ще се срещне със сръбския си колега Александър Антич"}
{"url": "http://www.focus-news.net/news/2018/06/13/2533266/v-ndk-shte-se-provede-diskusiyata-how-can-we-turn-gdpr-lemons-into-lemonadei.html", "text": "Най-голямата дискусия след влизането в сила на новия регламент „How can we turn gdpr “lemons” into lemonade?“ ще се проведе днес в Зала 3 на НДК. Това съобщиха от пресцентъра на Министерство за Българското председателство на Съвета на ЕС 2018.\r\nСъбитието ще постави фокус върху телеком и комуналния сектор – едни от най-големите администратори на лични данни и ще спомогне за споделяне както на добрите практики, така и на предизвикателствата пред бизнеса. По време на дискусията са предвидени въпроси към националния регулатор, публичните власти и водещи експерти по темата броени дни след влизането в сила на GDPR.\r\nФорумът организира Дигитална Национална Коалиция съвместно с Комисията за защита на личните данни. Събитието е част от календара на Българското председателство на Съвета на ЕС 2018.", "date": "2018.06.13", "title": "В НДК ще се проведе дискусията „How can we turn GDPR „lemons“ into lemonade?“"}
{"url": "http://www.focus-news.net/news/2018/06/13/2533265/denyat-13-yuni-v-balgarskata-istoriya.html", "text": "На този ден през 1965 г. е открит \"Театър 199\" в София. През 1943 г. е спрян от печат обществено-политическият вестник \"Демократ\". На тази дата през 1909 г.\r\nе подписан споразумителен протокол с компанията на Източните железници за откупуването им от България, а през 1865 г. река Дунав е премината от чета членове, на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови.\r\n2006 г.\r\nНидерландия внася ратифицирания Договор за присъединяване на България и Румъния към ЕС при председателството на Италия.\r\nИрландия внася ратифицирания Договор за присъединяване на България и Румъния към ЕС при председателството на Италия.\r\nСофийската градска прокуратура иска седем години затвор за Стефан Софиянски за сделката за Централните хали. Според обвинението бившият кмет и главният счетоводител на общината Антоанета Македонска са извършили престъпление по служба. От техните действия консорциума “Ащром” е получил сградата на Халите и прилежащия терен около сградата за около 9 млн. лева, а Общината получила акции за около 9 хиляди лева. Освен ефективни присъди прокурорите искат двамата подсъдими да заплатят и глоба между 3 и 5 хиляди лева, както и да бъдат лишени от възможността да заемат обществени длъжности за срок от 10 години. Преди пледоариите след почти двучасово обсъждане съдът приема комплексна строително-икономическа експертиза за Централните хали.\r\n2004 г.\r\nМинистерство на финансите представя резултатите от преговорите по финансовите глави 21 и 29. В град Банкя се провежда семинар на тема “Приключването на преговорите по финансовите глави 21 и 29 – 28 ноември 2001 г. – 04 юни 2004 г.” Семинарът е открит от заместник-министъра на финансите Стамен Тасев. Участие взимат Стамен Тасев, заместник-министър на финансите, Любомир Дацов, Атанас Добрев, директор на дирекция “Европейска интеграция” към МФ, Боряна Пенчева, директор на дирекция “Управление на средствата от ЕС” и Ирен Русенова, началник отдел в дирекция “Европейска интеграция”. Атанас Добрев представя предизвикателствата и перспективите за България в резултат на приключването на преговорите с ЕС. \r\nЗаместник-министърът на финансите Любомир Дацов запознава участниците в семинара с договорената финансова помощ за страната от Европейския съюз за периода 2007 – 2009 г. \r\nПреговорният процес по глава 21 “Регионално развитие и координация на структурните инструменти” представя Боряна Пенчева.\r\nОт презентацията на Ирен Русенова става ясно, че първата година на членството ни в ЕС – 2007 г. – вноската на България ще е около 280 млн. евро.\r\n2003 г.\r\nЗавършва посещението на Георги Първанов в Литва. За първи път български държавен глава посещава републиката. По време на визитата президентът се срещна с литовския си колега Роландас Паксас, с председателя на Сейма на Литва Артурас Паулаускас и с министър-председателя Алгирдас Бразаускас. Георги Първанов подчертава ползотворното взаимодействие на двете страни във Вилнюската група, като обръща внимание на сътрудничеството между България и Литва в рамките на НАТО. Президентът Паскас заявява, че Литва подкрепя България в усилията й за присъединяване към ЕС. Георги Първанов и председателя на Сейма на Литва Артурас Паулаускас обсъждат икономическото сътрудничество между двете страни и ролята на парламентите за усъвършенствуване на договорноправната му основа. Ден по-рано е открит българо-литовски бизнес форум. В словото си пред представители на бизнеса от двете страни президентът изтъква предимствата за инвестиране в България – страната извървя огромна част от пътя на своята евроинтеграция, разполага със сериозни гаранции за сигурността на бизнеса, има много добри отношения с всичките си съседи, което я превръща в генератор на сигурност в региона. Във форума участват винопроизводители, представители на фармацевтичната промишленост, на туристическия бизнес, което според българския държавен глава показва вярност към традицията.\r\n2002 г.\r\nВ рамките на еднодневната си визита в Любляна министър-председателят Симеон Сакскобургготски се среща в двореца Бръдо със словенския си колега Янез Дърновшек. Обсъдени са търговско-икономическото сътрудничество между България и Словения и сътрудничеството в областта на туризма. Подчертана е и необходимостта от подписването на спогодби между двете държави за избягване на двойното данъчно облагане, взаимното признаване на сертификатите и резултатите от изпитвания и сътрудничеството в областта на туризма. Към делегацията на словенския премиер се присъединяват министърът на икономиката Теа Петрин и министърът на европейските въпроси Янез Поточник.\r\n2001 г.\r\nПрезидентът на Р България връчва Орден „Стара планина“ първа степен на Антонио Виджиланте, постоянен представител на организацията на ООН за развитие (ПРООН) в Република България\r\n1993 г.\r\nВ обръщение до нацията президентът Желю Желев осъжда грешките на Филип Димитров, които са довели до падането на правителството на СДС. Той заявява, че няма да подаде оставка под натиск с думите \"съм и ще бъда президент\".\r\n1965 г.\r\nОткрит е \"Театър 199\" в София.\r\n1943 г.\r\nСпрян е от печат обществено-политическият вестник \"Демократ\". Органът на Радикалдемократическата партия излиза в София от 15 септември 1905 г. От 1911 г. изданието продължава да излиза под името \"Радикал\". \"Демократ\" е подновен след 9 септември 1944 г. и съществува до 9 февруари 1948 г. \r\nОтначало вестникът излиза веднъж седмично, от втората година - два пъти седмично, а от деветата е всекидневник. Редактори на \"Демократ\" са Ил. Георгов, Н. Найденов, М. Генов и др.\r\n1934 г.\r\nИзлиза последният брой на седмичника за литература, изкуство и обществена мисъл \"ЩИТ\". Началото на изданието е поставено в София на 27 септември 1933 г. Редактор е Л. Стоянов, а сътрудници - Г. Бакалов, А. Тодоров, Н. Хрелков, Г. Караславов, Мл. Исаев, Н. Ланков, Кр. Пенев и др. Художници на “ЩИТ” са П. Георгиев, Ал. Жендов, Ил. Бешков, Ст. Венев и др. Освен с литература, списанието се занимава и с обществено-политически проблеми.\r\n1927 г.\r\nВ София започва да излиза седмичният политически вестник \"La Macedoine\". Близкото до ВМРО (Иван Михайлов) издание съществува до август 1937 г. Директор е С. Евтимов, а главен редактор Д. Чилев.\r\n1913 г.\r\nНа среща в Цариград екзарх Йосиф I и униатският архиепископ Михаил Миров обсъждат възможността за обявяване на уния в македонските земи. Целта е да се защити националната идентичност на македонските българи, които се предвижда след Балканските войни да преминат към Гърция и Сърбия. Това така и не се случва. Свещеник Михаил Миров е ръкоположен за теодосиополски епископ и е издигнат за архиепископ и глава на Католическата българска църква от източния обряд (униати) със седалище в Цариград през февруари 1907 г. Той заема това място до смъртта си на 17 август 1923 г. Михаил Миров е роден в с. Топузларе (днес Зорница), Ямболско. Първоначално завършва Висшата духовна семинария в Цариград, а през 1883 г. приема монашески сан. \r\nПървоначално Униатското движение възниква в резултат на засилването на католическата пропаганда след Кримската война 1853 - 1856 г. Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство от отслабването на руското влияние, поддържа Униатското движение. Католическите мисионери обаче не успяват да се похвалят със значителни успехи. Движението не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, архимандрит Йосиф Соколски и др. подписват акт за уния - присъединяване на българската църква към католическата. 80-годишният Й. Соколски е ръкоположен в Рим от самия папа Пий IX за архиепископ на българите униати през март 1861 г. Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Н. Геров и П. Р. Славейков успяват да убедят Й. Соколски да се откаже от унията. Той заминава за Одеса на 6 юни 1861 г. От там отправя послание до българите униати да се върнат към православието. Драган Цанков също се отказва от унията и движението заглъхва. Остават само незначителни униатски групи.\r\n1909 г.\r\nПодписан е споразумителен протокол с компанията на Източните железници за откупуването им от България. Концесионна компания на барон М. фон Хирш сключва договор с Високата порта за построяване и експлоатация на ЖП линии в европейската част на Османската империя през 1869 г. Договорът е ревизиран през 1872 г. През 1870-1874 г. е построена и пусната в експлоатация ЖП линия Цариград-Белово с разклонения от Одрин за Дедеагач и от Търново Сеймен (днес Симеоновград) - за Ямбол. След това е пусната в експлоатация и линията Солун - Скопие - Митровица, която няма пряко отношение към българските земи, както първата, но допринася за икономическото им развитие при условията на феодалните порядки в империята. В желанието си да натрупа бързи и големи печалби, компанията установява високи тарифи за превоз на стоки и пътници. След Освобождението по силата на чл. 10 от Берлинския договор 1878 г. за Княжество България и чл. 21 за Източна Румелия България е задължена да поеме ангажиментите на Високата порта по отношение на \"Източни железници\" в частта им на българска територия. По този начин е грубо нарушен държавният суверенитет на българската държава. Това положение се запазва до септември 1908 г., когато в навечерието на провъзгласяването независимостта на България правителството на Ал. Малинов изземва линиите на компанията на българска територия. По силата на последвалия българо-турски протокол 1909 г. България е задължена да заплати на компанията 42 294 347 златни лева. Това задължение се потвърждава и от руско-турския протокол от 1909 г. и руско-българския протокол от 1909 г. С цената на този откуп България успява да се освободи от присъствието на една чужда компания и да поеме по-нататъшното ЖП строителство в свои ръце.\r\n1902 г.\r\nЗагива в бой с турски войски Марко войвода (Георги Иванов), след предателство на местни гъркомани в леринското село Пътеле (днес Агиос Панталеймонас, Гърция). Марко войвода е известен още с прякорите: Георги Геройски, Марко Лерински. Марко войвода е български военен и революционер, войвода на Вътрешната македоно-одринска революционна организация. \r\nГеорги Иванов е роден през 1862 г. в Котел. През 1883 г. постъпва на военна служба в Княжество България. Той взима участие в Сръбско-българската война и за проявена храброст е удостоен с медал и повишен в чин. През 1895 г. Георги Иванов напуска службата, влиза в редовете на Върховния Македоно-одрински комитет и взима участие в четническата акция от 1895 г. След неуспеха на акцията се връща в армията като подофицер. През 1900 г. се свързва с Гоце Делчев и Гьорче Петров, които го привличат към ВМОРО и го изпращат като войвода в Леринско, където получава псевдонима Марко. Благодарение на военната му подготовка и на организационните способности на Марко войвода, четата му се превръща в школа за подготовка на четници и войводи за цялата революционна организация. \r\n1893 г.\r\nВ София излиза първи брой на вестник \"Свободно слово\". Изданието е орган на първата опозиционна коалиция Съединена легална опозиция. Коалицията е образувана от консерватори, либерали и южнобългарски съединисти. През септември към нея минават и либералите на Драган Цанков. От брой 104 \"Свободно слово\" става орган на Народната партия. Отговорен редактор на вестника е Ст. Петров. Редактори са Ив. Белнеов, Ил. Попов, Д. Иванов, П. А. Клинков и др. \"Свободно слово\" излиза до 31 май 1894 г.\r\n1865 г.\r\nРека Дунав е премината от чета, членове на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови.На тази дата са родени:\r\n1959 г.\r\nРоден е Бойко Борисов. Премиер на България от юли 2009 година. \r\nПрез 1982 г. се дипломира във Висшата специална школа на МВР като инженер по специалността \"Противопожарна техника и безопасност\" с чин лейтенант. Същата година постъпва на работа в Софийско градско управление като командир на взвод, а по-късно е командир на рота. От 1985 г. до 1990 г. е преподавател във Висшия институт за подготовка на офицери и научноизследователска дейност /ВИПОНД/ на МВР. Защитава дисертация по темата \"Психо-физическата подготовка на оперативния състав\" и му е присъдена научната степен \"доктор\". През 1990 г. напуска системата на МВР. През 1991 г. основава фирмата “Ипон-1” ООД, която в момента е сред най-големите охранителни фирми в страната. “Ипон-1” членува в Световната организация на охранителите IАРРА, а Бойко Борисов е персонален член на организацията. От 1978 г. е активен състезател по карате, притежава VII дан. Дългогодишен треньор на националния отбор по карате, както и международен съдия. Организира редица благотворителни инициативи за събиране на пари за деца на загинали служители на МВР.\r\nОт 1 септември 2001 г. е назначен на длъжност главен секретар на МВР с указ №194/2001 г. на президента на Република България, а със заповед на Министъра на вътрешните работи му е присвоено звание “полковник” от МВР. С Указ №32/2002 г. на президента на Република България от 19 януари 2002 г. е удостоен със звание генерал-майор. С Указ №227 на президента на Република България от 25 юни 2004 г. е удостоен със звание генерал-лейтенант.\r\nНапуска поста главен секретар през септември 2005 г. и се кандидатира за кмет на София. Избран е за кмет на града на 5 ноември 2005.\r\nПрез месец март 2006 година регистрира Сдружение “Граждани за европейско развитие на България” (ГЕРБ), като сдружение с нестопанска цел за обществено полезна дейност. Впоследствие прераства в партия ГЕРБ.\r\n1935 г.\r\nРоден е живописецът Георги Йорданов Божилов. Учи декоративно-монументална живопис във ВИИ \"Н. Павлович\" при проф. Г. Богданов. Георги Йорданов Божилов се утвърждава като портретист, пейзажист и майстор на фигуралната композиция: \"Писта\" (1961 г.), \"Пловдив\" (1965 г.), \"Старият Пловдив\" (1969 г.), \"Икар\" II (1978 г.) и много др. Има над 40 самостоятелни изложби в България и в чужбина. Картините му са част от колекции в цял свят.\r\nСлед тежка катастрофа в Бургас умира на 30 май 2001 г.\r\n1884 г.\r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г.На тази дата умират:\r\n1963 г.\r\nУмира Никола Нарев Трайков – български журналист. Той е участник в национално-освободителните борби на Македония. Завършва Славянска филология в СУ през 1914 г. Преподавател е по новогръцки език в СУ в периода 1946 г.-1958 г. По време на Балканската война (1912 г.-1913 г.) се сражава в Македоно-одринското опълчение. Като журналист започва да пише през 1912 г. в солунския български периодичен печат. Открива и изследва неизвестни документи за политическото и културно минало на българския народ в български, румънски, гръцки и др. архивни хранилища. Той е задълбочен изследовател и познавач на делото на българските възрожденци. Автор е на съчиненията: “Манастирът “Пречиста” (1912 г.), “Кичево в миналото” (1913 г.), “Спомените на капитан Васил Вълков” (1930 г.), “Н. Г. Чернишевски” (1953 г.), “Архив на Г. С. Раковски” (т. II-III, 1966 г.), “Преписка на братя Миладинови” (1964 г.).За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.06.13", "title": "Денят 13 юни в българската история"}
{"url": "http://www.focus-news.net/news/2018/06/13/2533268/literaturen-salon-lege-10-organizira-vecher-posvetena-na-dimitar-blagoev.html", "text": "Днес, в навечерието на 162-рата годишнина от рождението на Димитър Благоев, Литературен салон „Леге 10“ ще представи книгата на Мерсия Макдермот „Ален мак самотен. Биография на Димитър Благоев“. Това съобщиха от пресцентъра на БСП - София. В представянето ще вземат участие издателят Христо Георгиев, доц. Димитър Генчев, актьорът Велери Георгиев, историци, литератори, общественици и други. Събитието ще се проведе от 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1).", "date": "2018.06.13", "title": "Литературен салон „Леге 10“ организира вечер, посветена на Димитър Благоев"}
{"url": "http://www.focus-news.net/news/2018/06/13/2533270/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenie-na-prezidenta-na-republika-makedoniya.html", "text": "Въвежда се временна организация на движението във връзка с посещение на президента на Република Македония. Това съобщиха от пресцентъра на Столична община. Забранява се престоят и паркирането на пътни превозни средства от 15.00 часа на 13 юни до отпътуване на делегацията на 15 юни на паркинга на „София хотел Балкан“.\r\nОт 8.00 часа до приключване на мероприятието на 14 юни на северозападната дъга на пл. „Св. Александър Невски“ между ул. „11-ти август“ и ул. „Оборище“.\r\nОт 8.00 часа до приключване на мероприятието на 14 юни на бул. „Джеймс Баучер“ между бул. „Черни връх“ и ул. „Златен рог“ от страната на хотела. \r\nОт 9.00 часа до 10.30 часа на 14 юни се забранява влизането на пътни превозни средства по ул. „Оборище“ между ул. „Г. С Раковски“ и ул. „11-ти август“ само при необходимост и по преценка на отдел „Пътна полиция“ при СДВР.", "date": "2018.06.13", "title": "София: Въвежда се временна организация на движението във връзка с посещение на президента на Република Македония"}
{"url": "http://www.focus-news.net/news/2018/06/13/2533269/denyat-13-yuni-v-svetovnata-istoriya.html", "text": "Според легендата на тази дата през далечната 323 година преди Христа умира Александър Македонски (356 - 323). На тази дата през 1494 г. Христофор Колумб открива остров Исла Де Ла Хувентуд (до остров Пинос) в близост до Куба, а през 1777 г. Маркиз дьо Лафайет пристига в Америка, където се включва в борбата на колониите срещу Великобритания. На този ден през 1895 г. във Франция е проведена първата автомобилна гонка. \r\n2015 г.\r\nМногохиляден митинг в Скопие, основно от етнически албанци, иска оставката на правителството на Никола Груевски и неговия партньор в управляващата коалиция, обвинявайки ги в корупция, престъпни действия и неспазване правата на албанското етническо малцинство.\r\n2014 г.\r\nВенно-транспортен самолет Ил-76 е свален при кацане на летището в Луганск. На борда му е имало над 49 военни които са загинали.\r\n2012 г.\r\nВоенен съд в Тунис осъди задочно бившия президент Зин ал Абидин бен Али на 20 години затвор заради участието му в смъртта на протестиращи в градовете, където започна Арабската пролет. Никой високопоставен чиновник в Тунис до този момент не е признат за виновен за смъртта на над 300 души по време на протестите.\r\n2011 г.\r\nВ Ливан след пет месеца преговори, бе създадено новото коалиционно правителство с премиер Наджиб Микати. Ислямистката партия \"на Аллаха\" (\"Хизбула\") получи 19 министерски кресла, останалите министри са избрани от президента Мишел Сулейман, от Наджиб Микати и от лидера на друзката общност Уалид Джумблат.\r\n2006 г.\r\nАмериканският президент Джордж Буш пристига изненадващо на посещение в Багдад, където се среща с иракския премиер Нури ал Малики и с членове на правителството. Срещата се състои в строго охраняваната Зелена зона в центъра на иракската столица, в присъствието на иракския министър на отбраната Абдел Кадир Мохамед Джасим, на вътрешните работи Джауад Полани и на петрола – Хюсейн ал Шахрастани. \r\nВизитата на американския държавен глава в Ирак е втората от началото на войната през март 2003 г. Първата е през ноември 2004 г. Поради съображения за сигурност иракското правителство не е информирано за посещението. \r\nСлед разговора с Буш иракският премиер заявява, че правителството му е решено да се справи с тероризма, с подкрепата на САЩ, а американският държавен глава отбеляза: “Бъдещето на Ирак е във вашите ръце”.\r\n1998 г.\r\nВ САЩ е продадена кукла Барби за рекордната цена от 26 500 долара.\r\n1991 г.\r\nЕдин от запазените екземпляри от Декларацията за независимост на САЩ е продадена на търг за 2 420 000 долара, което е най-високата цена, плащана някога за печатно произведение.\r\nДекларацията за независимост на САЩ е приета от Петия Континентален конгрес на 4 юли 1776 г. Чрез нея американските колонии обявяват независимостта си от Британия. Текстът е съставен от Т. Джеферсън, Дж. Адамз, Б. Франклин, Р. Шерман и Р. Ливингстън.\r\n1989 г.\r\nЗа първи път в руския телевизионен ефир е излъчено предаване посветено на рок музиката.\r\n1983 г.\r\nАмериканският космически кораб “Пайъниър-10” пресича орбитата на Нептун и става първият обект, дело на човешка ръка, който напуска Слънчевата система.\r\n1967 г.\r\nМосква призовава Обединените нации за действия срещу Израел. Съветът за сигурност към Обединените нации отхвърля исканията на Русия за незабавно приемане на резолюцията, осъждаща Израелската агресия по време на шестдневната война. \r\nДобрите отношения на Русия с Египет мотивират и исканията за изтегляне на Израелските военни части от Арабската територия. Предявяването на тези искания е в резултат на продължилите шест дни сражения, при които Израел напредва на три фронта и увеличава двукратно територията, върху която упражнява контрол. От Израел заявяват, че реализираните военни действия са насочени срещу активизирането на предвижването на войскови арабски части покрай границите.\r\n1966 г.\r\nПодписана е търговска спогодба с Швеция. Кралство Швеция е една от 20-те най-развити страни в света. Основа на икономиката е промишлеността, в която работят 20 % от заетите. Развита е металургия в производство на специална стомана, машиностроенето, корабостроенето, електротехническо и радиоелектронно, включително радиолокационно и навигационно оборудване. Произвежда се оборудване за целулозно-хартиената промишленост. Автомобилостроенето е представено от “Волво” и “Сааб Скания” с леки и товарни автомобили, автобуси. Развита е и дървообработващата и целулозно-хартиената промишленост, химическата, текстилната и хранително-вкусовата промишленост. Водеща роля в селското стопанство има животновъдството в млечно и месно направление - едър рогат добитък, свине, домашни птици, овце. Растениевъдството е ориентирано към производството на фуражи и заема около 3/4 от обработваемата площ. Отглеждат се пшеница, ечемик, овес, картофи и захарно цвекло. Страната изнася машини и оборудване, железни руди, стомана, хартия и картон и др.\r\n1956 г.\r\nАмериканската армия получава своя първи официален флаг.\r\n1944 г.\r\nПо време на Втората световна война Лондон е бомбандиран за първи път от немските ракети \"Фау-1\".\r\n1923 г.\r\nВ Москва е открит Третият пленум на Изпълкома на Коминтерна (ИККИ), който продължава до 23 юни. Взето е решение БКП да вдигне въстание. На 14 юни е изпратена телеграма до ЦК на БКП в този дух, а на 2 юли - и писмо. Генералният секретар на Коминтерна В. Коларов заминава за България, за да наложи новия курс и да подготви вдигането на Септемврийското въстание 1923 г. Целта му е свалянето на сговористката власт в България, установена чрез държавния преврат на 9 юни 1923 г. Макар че превратът предизвиква остра реакция сред значителна част от членовете и съмишлениците на БКП, ЦК на партията преценява акта като борба между \"градската и селската буржоазия\", поради което заема позиция на неутралитет. Тази позиция е утвърдена и на състоялия се в края на юни и началото на юли 1923 г.\r\n1917 г.\r\nПо време на Първата световна война германците за първи път бомбандират Англия не от дирижабли, а от самолети.\r\n1895 г.\r\nВъв Франция е проведена първата автомобилна гонка. Емил Левасо преодолява най-бързо разстоянието от Париж до Бордо и обратно. Средната скорост на машината победител била 24 км/час.\r\n1878 г.\r\nОткрит е конгресът в Берлин за ревизия на Санстефанския договор. Той е свикан по настояване на западноевропейските велики сили и по-специално на Англия и Австро-Унгария. Освен тях в него участват още и представители на Русия, Франция, Германия, Италия и Османската империя, а така също и на някои от балканските страни - Гърция, Сърбия, Румъния и Черна гора. Българският народ, чиято съдба се решава там, не е представен.\r\n1858 г.\r\nСлед взрив на парен котел потъва плаващия по река Мисисипи американски параход “Пенсилвания”. Загиват 160 души.\r\n1777 г.\r\nМаркиз дьо Лафайет пристига в Америка, където се включва в борбата на колониите срещу Великобритания. По-късно, през 1789 г., той взема участие и във Френската революция.\r\n1494 г.\r\nХристофор Колумб открива остров Исла Де Ла Хувентуд (до остров Пинос) в близост до Куба.\r\nМореплавателят Христофор Колумб е роден през 1451 г. в Генуа. През 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка.На тази дата са родени:\r\n1884 г.\r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г.\r\n1865 г.\r\nРоден е Уилям Бътлър Йейтс – ирландски поет, драматург, есеист и прозаик. Започва да публикува от 20-годишна възраст, а след 4 години отпечатва първата си стихосбирка \"Кръстопътища\" (1889 г.). Възпитан в идеите на прерафаелитите, Йейтс изпитва \"ненавист\" (според собствените му думи) към рационализма и практицизма на съвременността. Още в ранното си творчество изисква от изкуството не само емоционално въздействие върху читателя, но и нравствено влияние. Той е един от създателите на т. нар. Келтска лига - обществен съюз за възраждане на коренния език и преход към литература, базирана на народните традиции. През 1899 г. основава Ирландския литературен театър в Дъблин, чийто директор е в продължение на 40 години. Работи сам върху репертоара на театъра, ориентиран изключително към националния епос и родната история. Създава своеобразна концепция за \"поетически театър\", антитеза на засилващия се натурализъм. Основно негово призвание е поезията, която преминава през различни етапи: в ранното си творчество се увлича от митологията и идеята за \"вечната красота\", а реалността почти не го привлича; преломен в творчеството му е сборникът \"Отговорност\" (1914 г.), след който пише предимно изповедна и гражданска поезия; след Дъблинското въстание от 1916 г. уклонът към мистицизъм е заменен от нов поглед за преоценка на миналото. Автор е на стихосбирките: \"Вятър в тръстиките\" (1889 г.), \"Роза\" (1893 г.), \"Кула\" (1928 г.), \"Вита стълба\" (1933 г.) и др.; поемата \"Пътешествията на Ойсин\" (1889 г.), стихотворението \"Пасха 1916\" (1916 г.). Пише също така и пиесите: \"Графиня Кетлин\" (1892 г.), \"Земята на сърдечните желания\" (1894 г.), \"Дейдре\" (1897 г.), \"Кетлин, дъщерята на Улиен\" (1902 г.); пиеси с маски в традициите на японския театър \"но\"; комедии. През 1926 г. излиза неговата \"Автобиография\", а през 1940 г. (посмъртно)- \"Последни стихове и пиеси\". През 1923 г. е удостоен с Нобелова награда за литература. Умира на 28 януари 1939 г. в Рокбрюн, Франция.На тази дата умират:\r\n1943 г.\r\nУмира Коста Апостолов Солев, известен като Кочо Рацин - македонски национален деец, поет и комунистически активист. \r\nТой е роден на 22 декември 1908 г. във Велес, Македония През 1928 г. в загребското списание “Критика” публикува първото му литературно произведение “Синови глади”, стихотворението е на сръбски език. През 1932 г. заедно с поетите Гьоргьевич и Аксич, Рацин публикува в Скопие стихосбирка на сръбски език “1932”. През 1939 г. Кочо Рацин публикува стихосбирката си “Бели мугри” в Загреб. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната. В лексиката и правописната форма, Рацин е под силното влиание на Кръстьо Мисирков и на крачка до по-късно кодифицираната форма на македонския език. Рацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза. Кочо Рацин е автор и на шест непубликувани стихотворения на книжовен български език.\r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация.\r\nКочо Рацин е убит на 13 юни 1943 г. в планината Лопушник, над Кичево, прибирайки се в партизанската печатница. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин.\r\nПървото литературно произведение на Рацин е “Синови глади“, стихотворение на сръбски език, публикувано през 1928 г. в загребското списание „Критика“. Заедно с поетите Гьоргьевич и Аксич през 1932 г. в Скопие публикува стихосбирката на сръбски език „1932“.\r\nРацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза.\r\nЕдинствената стихосбирка на Рацин, „Бели мугри“, е публикувана в Загреб през 1939 г. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната. \r\nКочо Рацин е автор и на шест непубликувани стихотворения на книжовен български език.\r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация.\r\nКочо Рацин е убит в нещастен случай, като резултат на негов физически недостатък (бил е малко глух) и след като не отговорил на предупрежденията на охраната, докато се прибирал нощем в партизанската печатница в планината Лопушник, над Кичево. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин.\r\n1938 г.\r\nУмира Шарл Едуард Гийом – швейцарски физик. Той е роден на 15 февруари 1861 г. През 1920 г. получава Нобелова награда за физика. \r\nЗавършва Цюрихския университет през 1883 г., работи в Международното бюро за мерки и теглилки в Севър, където от 1915 г. е директор. През 1883 г.-1889 г. участва в определянето на коефициента на линейно разширение и в сравнението между платиниево-иридиевите еталони за метър. Определя обема на 1 кг вода. Получава серия от сплави от типа инвар, които имат голямо значение за точното приборостроене, метрологията и геодезията.\r\n1894 г.\r\nУмира Николай Николаевич Ге – руски художник. Той е роден на 27 февруари 1831 г. във Воронеж. Работи в Рим (1857 г.-1859 г.) и във Флоренция (1860 г.-1869 г.). Живее в Петербург (от 1870 г.) и в Черниговска губерния (от 1876 г.). Става член-учредител на Дружеството на подвижните художествени изложби. Търси в историята теми със силно гражданско звучене - \"Петър I разпитва наследника Алексей Петрович в Петерхов\" (1871 г., Третяковска галерия). След 1880 г. се връща към евангелските теми и създава цикъл картини за страданията на Христос: \"Христос в Гетсиманската градина\", \"Голгота\" (1893 г.), \"Разпятие\" (1892 г.-1894 г.). Портретите, които рисува, се характеризират с голяма простота, строгост на цветните и композиционните решения и стремеж да се предадат богатството и сложността на духовния мир на човека.За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.06.13", "title": "Денят 13 юни в световната история"}
{"url": "http://www.focus-news.net/news/2018/06/13/2533258/premierat-boyko-borisov-shte-se-pokloni-na-bozhi-grob-i-shte-razgovarya-s-izraelskiya-si-kolega-benyamin-netanyahu.html", "text": "Премиерът Бойко Борисов ще разговаря с израелския си колега Бенямин Нетаняху, предаде репортер на Агенция „Фокус“. Предстоят му и срещи с израелския президент Реувен Ревлин и с президента на Световния еврейски конгрес Роналд Лаудер. На тях ще бъдат обсъдени отношенията между България и Израел, в сфери като сигурността и борбата с тероризма. Ще бъдат обменени мнения по международни и регионални теми. На работен обяд Бойко Борисов ще разговаря и с лидера на парламентарната опозиция Исаак (Бужи) Херцог. \r\nПремиерът и българската делегация ще се поклонят на Божи гроб. Те ще бъдат приети от Патриарха на Йерусалим Теофилос Трети. В делегацията ни участват и представители на Българската православна църква и на еврейската общност в България. По-късно Бойко Борисов ще разговаря с българската общност в Израел. \r\nБиляна ИВАНОВА", "date": "2018.06.13", "title": "Премиерът Бойко Борисов ще се поклони на Божи гроб и ще разговаря с израелския си колега Бенямин Нетаняху"}
{"url": "http://www.focus-news.net/news/2018/06/13/2533267/afp-zadarzhan-e-mazhat-vzel-zalozhnitsi-v-tsentara-na-parizh.html", "text": "Задържан е мъжът взел заложници в центъра на Париж, предава AFP.\r\n„Двамата заложници са освободени, като  единия е бил полят с петрол“, предават от полицията.\r\nЗаложническата криза започна  около 16:00 местно време, като мъж е влязъл в офисите на страт-ъп компании и е взел двама заложници.\r\nНай-малко един човек е леко ранен, докато се е борил с похитителя, но е избягал преди полицията да дойде.\r\n„Според първоначалните данни вероятно става дума за душевно-нестабилен човек, чийто мотиви все още са неясни“, казва източник от разследването.\r\nНяма данни инцидентът да е свързан с тероризъм. Юлиян Марков", "date": "2018.06.13", "title": "AFP: Задържан е мъжът взел заложници в центъра на Париж"}
{"url": "http://www.focus-news.net/news/2018/06/13/2533271/api-ogranichava-se-dvizhenieto-po-pat-ii-44-draganovtsi-gabrovo-ot-km-18000-do-km-18965-zaradi-remont-na-mostovo-saorazhenie.html", "text": "От днес до 12 септември 2018 г. ще бъде спряно движението на моторните превозни средства по път II-44 Драгановци – Габрово от км 18+000 до км 18+965. Ограничението е поради ремонт на моста близо до село Новаковци. Това съобщиха от пресцентъра на Агенция \"Пътна инфраструктура\". Движението по направлението Габрово – Севлиево ще бъде пренасочено по обходни маршрути. Товарните автомобили над 5 тона ще се отклоняват на пътен възел „Поповци“ по път III-5004 към село Рязковци, оттам по път III-4403 към село Козирог и по път III-4041 към град Севлиево. Всички останали видове моторни превозни средства ще бъдат насочвани по път III-4402 през селата Враниловци, Райновци, Гъбене, Горна Росица и град Севлиево. Преминаването по направление Севлиево – Габрово ще бъде по път III-4402 през селата Горна Росица, Гъбене, Райновци, Враниловци и град Габрово. Жителите на селата Драгановци и Новаковци, както и автобусите, обслужващи населените места, ще преминават по общинския път GAB 3008 през село Новаковци. Необходимо е шофьорите да карат внимателно, със съобразена скорост и да спазват стриктно пътната сигнализация.\r\nРемонтът на мостовото съоръжение при км 18+693 е част от извършващата се в момента рехабилитация на над 27 км от път II-44 Севлиево – Драгановци – Габрово. Отсечката е включена в лот 11 и лот 12 на Оперативна програма „Региони в растеж“ 2014-2020 г., съфинансирана от Европейския фонд за регионално развитие. Второкласният път II-44 осигурява най-кратката връзка между столицата и Габрово, между Севлиево и Габрово, и свързва населените места от Севера България с прохода Шипка и Южна България.", "date": "2018.06.13", "title": "АПИ: Ограничава се движението по път II-44 Драгановци – Габрово от км 18+000 до км 18+965 заради ремонт на мостово съоръжение"}
{"url": "http://www.focus-news.net/news/2018/06/13/2533272/varna-gerb-organizira-kravodaritelska-aktsiya-v-grada-sas-sadeystvieto-na-tsentara-po-transfuzionna-hematologiya.html", "text": "Структурите на Жени ГЕРБ и Младежи ГЕРБ във Варна организират кръводарителска акция, която ще се проведе със съдействието на Районния център по трансфузионна хематология. Инициативата стартира днес в навечерието на Световния ден на доброволния и безвъзмезден кръводарител. Това съобщиха от пресцентъра на ПП ГЕРБ – Варна.\r\nВсеки, който желае да помогне за спасяването на човешки живот, би могъл да дари кръв днес в офиса на ГЕРБ в район „Одесос”, на ул. „Хаджи Димитър” №3. Мобилният медицински екип на Центъра по трансфузионна хематология ще бъде там от 10.00 до 14.00 часа.\r\nНа 15 юни акция по кръводаряване ще се проведе и в офиса на ГЕРБ в район „Приморски”, на ул. „Войнишка” №1, отново между 10.00 часа и 14.00 часа.", "date": "2018.06.13", "title": "Варна: ГЕРБ организира кръводарителска акция в града със съдействието на Центъра по трансфузионна хематология"}
{"url": "http://www.focus-news.net/news/2018/06/13/2533273/moldpres-moldovskiyat-vitsepremier-se-sreshtna-s-rakovoditelya-na-misiyata-na-osse-v-stranata.html", "text": "Молдовският вицепремиер Крисина Леснич се срещна с ръководителя на мисията на Организацията за сигурност и сътрудничество в Европа (ОССЕ)  Майкъл Сканлан в страната на 11 юни, предава Moldpres.\r\nСлужителите са се обсъдили  скорошните резултати от преговорния формат \"5 + 2\". В същото време беше разгледана ситуацията в рамките на секторните работни групи и по-специално необходимостта от ускоряване на динамиката в работните групи (здравеопазване, икономика и телекомуникации).\r\nПредставителите на ОССЕ са разгледали прилагането на  решенията от 25 ноември 2017 г. относно функционирането на молдовските училища с преподаването на латиница, възстановяването на достъпа до земеделска земя в района на Дубъсари, разположен по протежение на пътя  Тираспол-Каменка при откриването на моста над река Днестър и потвърдиха необходимостта от пълното изпълнение на ангажиментите.\r\nСъщо така, те се обърнаха внимание на  важността от започване на работата на групата по правата на човека за определяне на приоритети и започване на мониторинг на положението по този показател. Юлиян Марков", "date": "2018.06.13", "title": "Moldpres: Молдовският вицепремиер се срещна с ръководителя на мисията на ОССЕ в страната"}
{"url": "http://www.focus-news.net/news/2018/06/13/2533274/haskovo-v-obshtinata-shte-se-provede-zaklyuchitelna-preskonferentsiya-po-proekta-za-podobryavane-na-obrazovatelna-infrastruktura-v-grada.html", "text": "В Общината ще се проведе заключителна пресконференция по проекта за подобряване на образователна инфраструктура в града. Това съобщиха от пресцентъра на Община Хасково. Събитието ще се проведе от 11.00 часа днес в залата на втория етаж на Общината. Проектът „Подобряване на образователна инфраструктура чрез реконструкция/ремонт, обновяване и въвеждане на мерки за енергийна ефективност в училища и детски градини в град Хасково” и на общата стойност 20 112 716.49 лв., от които: 17 095 809.00 лв. от ЕФРР и 3 016 907.49 лв. от националния бюджет.\r\nВ 14.00 часа ще се състои пресконференция във връзка с фестивала \"Вълшебен свят\", който ще се проведе на 15, 16 и 17 юни в Хасково. Очакват се рекорден брой участници, за първи път фестивалът ще е на три сцени в читалище \"Заря\", Младежки център и зала \"Дружба\".", "date": "2018.06.13", "title": "Хасково: В Общината ще се проведе заключителна пресконференция по проекта за подобряване на образователна инфраструктура в града"}
{"url": "http://www.focus-news.net/news/2018/06/13/2533276/nimh-zhalt-kod-za-obilni-valezhi-s-gramotevitsi-e-v-sila-za-12-oblasti-ot-stranata.html", "text": "Жълт код за обилни валежи с гръмотевици е в сила за 12 области от страната. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, София-област, София-град, Перник, Кюстендил, Благоевград, Пазарджик и Смолян. \r\nМетеоролозите предупреждават, че следобед и през нощта срещу четвъртък се очаква развитие на мощна купесто-дъждовна облачност. Ще има краткотрайни, временно интензивни валежи, придружени от гръмотевични бури. Има условия за градушки. Очакваните количества на валежите са около 20 л/кв. м.", "date": "2018.06.13", "title": "НИМХ: Жълт код за обилни валежи с гръмотевици е в сила за 12 области от страната"}
{"url": "http://www.focus-news.net/news/2018/06/13/2533275/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с пресвързване на довеждащ водопровод, захранващ резервоар „Мърчаево“ се налага спиране на водоподаването от 10:00 до 22.00 часа на клиентите на „Софийска вода”, живеещи в: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до кметството, на площада.\r\nВъв връзка с подмяна на сградно водопроводно отклонение в жк. „Сухата река“ се налага спиране на водоподаването от 09:30 до 16.30 часа на клиентите на „Софийска вода”, живеещи в района на: ул. „Яворица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Явовица“ № 31.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/13/2533279/sport-rodzhar-federer-startira-uchastieto-si-na-turnira-v-shtutgart.html", "text": "Роджър Федерер се завръща на корта за турнира в германския град Щутгарт. Швейцарецът не е играл от месец март насам и пропусна целия сезон на клей, но ще участва в състезанията на трева. \r\nФедерер ще започне участието си в Щутгарт от втори кръг, а негов първи съперник ще бъде Миша Зверев. Мачът между двамата е трети в програмата на централния корт и ще започне след 16:00 часа българско време.\r\nПрограмата на надпреварата в Германия днес ще е изключително интересна, след като дъжд наложи отмяната на някои от мачовете във вторник. На корта излизат Милош Раонич и Денис Шаповалов. Предстои да бъде доиграна и срещата между Фелисиано Лопес и Виктор Троицки.", "date": "2018.06.13", "title": "Спорт: Роджър Федерер стартира участието си на турнира в Щутгарт"}
{"url": "http://www.focus-news.net/news/2018/06/13/2533277/ucheni-i-obshtestvenitsi-shte-uchastvat-v-konferentsiya-v-ruskiya-kulturnoinformatsionen-tsentar-po-povod-istoricheskite-sabitiya-ot-1968-g.html", "text": "Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема „1968 – годината, която промени света”. Това съобщиха от пресцентъра на НС на БСП. Тя ще се проведе от 10.00 часа днес в Руския културно–информационен център в София, ул. Шипка №34, зала 305. Конференцията е посветена на революционните събития, социалните движения, протестите и демонстрациите в света, случили се през 1968 г., както и тяхното отражение върху политическите и социално – икономическите процеси в различни точки на планетата. В нея ще вземат участие водещи български учени и общественици.", "date": "2018.06.13", "title": "Учени и общественици ще участват в конференция в Руския културно–информационен център по повод историческите събития от 1968 г."}
{"url": "http://www.focus-news.net/news/2018/06/13/2533278/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ провеждат приемни с граждани. Това съобщиха от пресцентъра на ПП ГЕРБ.\r\nДнес приемни с граждани ще проведат следните общински от ГЕРБ в Общински съвет - Пловдив:\r\n- Радослава Ташкова - председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А;\r\n- Георги Василев - от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А;\r\n- Ани Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница“ №5;\r\n- Емил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница“ №5. \r\nНа 14 юни 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов - от 17.30 до 19.00 часа в офиса на ГЕРБ в район „Западен” на ул. „Царевец” №9;\r\n- Ясен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” №9;\r\n- Дамян Петров - от 17.30 до 19.00 часа в офиса на ГЕРБ в район „Западен” на ул. „Царевец” №9;\r\n- Гошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91;\r\n- Пенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5;\r\n- Веселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.06.13", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/13/2533280/pregled-na-osnovnite-temi-v-starozagorskiya-pechat.html", "text": "„Наказаха полицай за „въздушна целувка“ е челото на вестник „Старозагорски новини”. Полицай от Гълъбово е бил наказан от началника си с \"порицание\" заради сигнал, получен на телефон 112, че при изпълнение на служебните си задължения е отправил... \"въздушна целувка\" към госпожица, возеща се в преминаващ край него автомобил. Сигналът е бил подаден на 3 септември м.г. от старозагорка, която изразила възмущението си, че униформен служител си позволява да прави подобни жестове, насочени по думите ѝ към непълнолетната ѝ дъщеря. Според нея това било грубо нарушение на Закона за МВР, а извършилият следва да бъде наказан. Случаят е стигнал до съдебната зала, след като потърпевшият полицейски инспектор обжалвал заповедта за наложеното му наказание, издадена на 3 януари т.г. В хода на открито заседание състав на Административен съд - Стара Загора е отменил като незаконосъобразна заповедта и е постановил на потърпевшия да му бъдат изплатени 300 лв. от бюджета на ОД на МВР - Стара Загора, за направените от него адвокатски разходи. Според протокола на заседанието полицейски инспектор Г.Й. наистина е бил в служебен автомобил \"Киа\" на посочената от подалата сигнала гражданка дата, но нямало неопровержими доказателства, че направеният от него жест е бил \"въздушна целувка\". Решението не е окончателно и подлежи на обжалване пред Върховния административен съд. \r\n„Нова Пенка се появи... на републиканския път Стара Загора - Казанлък“ е следващо заглавие в старозагорския ежедневник. Разхождаща се крава по средата на главен път I 5 в участъка Казанлък - Стара Загора засече вчера около 10 часа журналист от \"Старозагорски новини\". Избягалото от стадото си животно преживяше спокойно до разделителната мантинела, докато край него прелитаха леки и тежкотоварни автомобили, чийто водачи \"благославяха\" стопанина му и отправяха благодарности пред Бога, че се разминали благополучно с новата Пенка. След подаден сигнал от медията ни инспектор от сектор \"Пътна полиция\" - Стара Загора, обясни, че в Закона за движение по пътищата има член (чл. 106), който задължава собствениците на животните да не ги оставят без надзор, така че да не създават пречки и опасности за движението на МПС. Глобата обаче, предвидена в закона е 30 лв. \"Ставали сме свидетели на цели стада, които се прибират от паша и никой не ги води\", коментира инспекторът. От началото на годината до сега от ОДМВР - Стара Загора, са издадени 32 наказателни постановления за глоба по чл. 184, ал. 1, т. 1 от ЗДП, като съставените актове са много повече. Главният път между Стара Загора и Казанлък е сред 126-те смъртоносни отсечки по българските пътища, където стават стотици катастрофи с десетки убити и ранени, показва справка на Пътна полиция, предоставена на Съюза на българските автомобилисти. А появата на едри животни допълнително застрашава живота на водачи и пътници. Припомняме, че преди година и половина на жп линията в този участък (между землищата на Змейово и Ягода) бе прегазено цяло стадо кози. Причината е в недостига на пастира, а там където ги има, те обикновено са с ниско образование. \r\n„Провали се републиканското първенство по шосейно колоездене за деца в Стара Загора“, пише още вестникът. Републиканското първенство по шосейно колоездене за деца в Стара Загора, обявено за 11 и 12 юни, се провали. 116 момчета и момичета от 12 клуба по колоездене не можаха да стартират в индивидуалната и отборна надпревара по часовник и критерий на 15 и 25 км. Председателят на Българския колоездачен съюз Евгени Димитров заяви, че причините състезанието да не се проведе са споровете за заплащането на съдиите и недооценената ситуация с охраната на трасето от заместника на Димитров в съюза Тодор Колев. \"Домакините от клуб \"Верея\" в лицето на Стефан Христов, старозагорската полиция и Община Стара Загора бяха направили добра организация. Моят заместник Тодор Колев обаче не е направил всички необходими проверки и действия, за да се обезпечи състезанието\", сподели Евгени Димитров. Той изрази дълбокото си разочарование от създалата се ситуация и бе категоричен, че състезанието е провалено тенденциозно, което не заслужават нито децата-участници в него, нито Стара Загора като домакин. Димитров разкри още, че в последно време има сериозни спорове между ръководството на колоездачния съюз и съдиите относно тяхното заплащане. За съжаление и тези недоразумения са били сред причините състезанието да не се проведе. Според Евгени Димитров самите треньори от клубовете са можели да се намесят и да помогнат за обезпечаването на състезанието, но желание за това от тяхна страна е липсвало. \"Ще свикам Управителния съвет на Българския колоездачен съюз, за да разгледаме случая, но каквито и мерки да бъдат взети, те не могат да изтрият негативните емоции, които бяха причинени на децата. Много жалко!\", заключи Евгени Димитров.", "date": "2018.06.13", "title": "Преглед на основните теми в старозагорския печат"}
{"url": "http://www.focus-news.net/news/2018/06/13/2533282/blagoevgrad-v-grada-shte-se-provede-republikansko-parvenstvo-po-boks.html", "text": "Боксов клуб „Пирин“ и Община Благоевград са домакини на Лично отборно Републиканско първенство по бокс и „Купа България“ за юноши до 16-годишна възраст. Това съобщиха от пресцентъра на Общината. Турнирът ще се проведе в зала „Скаптопара“ от днес до 17 юни с начален час 16.00 часа. В мачовете участие ще вземат над 40 боксови клуба от цялата страна. На ринга ще се състезават над 230 спортисти, които ще борят сили. Входът е свободен за жители и гости на града. \r\nБоксов клуб „Пирин“ е вицешампион във възрастова група до 16 години - юноши за 2017 година.", "date": "2018.06.13", "title": "Благоевград: В града ще се проведе Републиканско първенство по бокс"}
{"url": "http://www.focus-news.net/news/2018/06/13/2533281/burgas-82-godishna-zhena-e-pochinala-sled-kato-e-bila-blasnata-ot-lek-avtomobil-v-selo-prilep.html", "text": "82-годишна жена е починала, след като е била блъсната от лек автомобил в село Прилеп. Това съобщиха от пресцентъра на ОДМВР-Бургас. Инцидентът е станал снощи около 22.10 часа в с. Прилеп, общ. Сунгурларе, на ул. „Юрий Гагарин“ пред дом №14. Лекият автомобил „ВАЗ 2107“ с бургаска регистрация е бил управляван от 73-годишния Г. Н. от с. Прилеп. Той е застигнал и блъснал движещета се по пътното платно пешеходка – М.С., 82-годишна от с. Прилеп, която е загинала на място. Работата по случая продължава от служители на Районно управление - Сунгурларе.", "date": "2018.06.13", "title": "Бургас: 82-годишна жена е починала, след като е била блъсната от лек автомобил в село Прилеп"}
{"url": "http://www.focus-news.net/news/2018/06/13/2533285/dobrich-chastichni-remontni-deynosti-na-asfaltovata-nastilka-se-izvarshvat-po-chast-ot-pat-ii-29-varna-dobrich.html", "text": "Движението по път II-71 Силистра – Добрич трябва да се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срокът за изпълнение на дейностите е до 22 август, предаде кореспондент на Радио „Фокус” – Варна. Движението на автомобили по Околовръстния път на Добрич трябва да се осъществява с повишено внимание поради ремонтни дейност. Те продължават до 22 юни. Пропадане на част от пътното тяло има по път II-71 Силистра – Добрич в района на с. Коларци. Движението и по двата пътни участъка е регулирано с пътни знаци. Частични ремонтни дейности на асфалтовата настилка текат по част от път II-29 Варна – Добрич. Движението е регулирано с пътни знаци. Срокът за приключване на ремонта е 30 юни. Няма допълнително въведени временни ограничения на движението на автомобили в областта. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа слаб вятър. \r\nЖулиета НИКОЛОВА", "date": "2018.06.13", "title": "Добрич: Частични ремонтни дейности на асфалтовата настилка се извършват по част от път II-29 Варна – Добрич"}
{"url": "http://www.focus-news.net/news/2018/06/13/2533263/tass-donald-tramp-e-zayavil-che-kitay-e-pomognal-mnogo-v-urezhdaneto-na-dialoga-sas-severna-koreya.html", "text": "Доналд Тръмп е заявил, че Китай е помогнал много в уреждането на диалога със Северна Корея в интервю пред телевизия , цитиран от ТАСС.\r\n\"Те ни помогнаха много\", каза президентът,  имайки предвид  Пекин. \"Китай не може да се радва, че много силни хора с ядрени ракети и голям потенциал са близо до тях\", каза Тръмп, очевидно визиращ Северна Корея.\r\nВ същото време той призна, че помощта на Пекин в тази посока \"е била малко по-малка през последните два или три месеца\", като той отдава това на напрежението, което възникна между САЩ и КНР поради възникналите търговски спорове. \"Но нищо няма да повлияе на отношенията ми с председателя на (КНР) Си (Дзинпин)\", каза президентът. \"Уважавам го много, той е чудесен човек\", подчерта Доналд Тръмп. Юлиян Марков", "date": "2018.06.13", "title": "ТАСС: Доналд Тръмп е заявил, че Китай е помогнал много в уреждането на диалога със Северна Корея"}
{"url": "http://www.focus-news.net/news/2018/06/13/2533283/pazardzhik-shte-bade-izvarsheno-probno-otvaryane-na-osnovniya-izpuskatel-na-yazovir-batak.html", "text": "Предприятие „Язовири и каскади” - язовирен район Батак предупреждава, че днес във времето от 09.00 часа до 12.00 часа ще бъде извършено пробно отваряне на основния изпускател на язовир „Батак“, съобщиха от Община Велинград. Мероприятието е в рамките на провеждания годишен технически преглед на съоръжението. С оглед на безопасността и осигуряване на проводимостта на коритото на река Мътница, в заливаемите зони не трябва да се допускат хора, животни и техника.", "date": "2018.06.13", "title": "Пазарджик: Ще бъде извършено пробно отваряне на основния изпускател на язовир „Батак“"}
{"url": "http://www.focus-news.net/news/2018/06/13/2533286/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху визитата на министъра на регионалното развитие и благоустройството Николай Нанков, според когото Община Кюстендил е отличник при изпълнението на проектите по Оперативна програма „Региони в растеж” и ще получи допълнително финансиране догодина. Според министъра, Кюстендил е един от най-добрите бенефициенти по ОПРР. В момента Кюстендил изпълнява проекти за над 18 млн. лева и това изпълнение е перфектно, а добрите бенефициенти като Кюстендил ще имат възможност след края на тази година, на база на изпълнение на ресурса, да реализират още проекти.\r\nНа първата си страница вестникът информира, че омбудсманът Мая Манолова е анализирала в Кюстендил проблемите на черешопроизводителите и е посочила мерки за тяхното разрешаване. 42 души са се срещнали с омбудсмана Мая Манолова в изнесената приемна в Кюстендил в рамките на 1 час. 7 души са оставили писмени жалби, входирани са и 3 колективни жалби. Черешопроизводители от района са поискали съдействие от Манолова за реализация на продукцията им.\r\nСпоред нея проблемът е голям, а и ще става още по-голям, защото активното бране на череши предстои. И след посещението на представителите на Министерство на земеделието положението не е променено, изкупната цена на черешата е станала от 0.80 на 0.70 лв. Исканията са: необходимост от подкрепа от страна на държавата, на местната власт, на МЗ към инвестиции в бранша. Това което липсва, за да има конкуренция на пазара, е повече преработвателни предприятия, сушилни. Това за което се говори от повече от 10 години е подкрепа от държавата за предприятия, които да преработват произведената продукция. Вторият проблем е необходимостта от подкрепа за сдруженията на черешопроизводителите, би следвало да имат преференции и подкрепа. Единственият начина за малките производители да са равностойни на пазара и да участват в определянето на цените е да се сдружат.\r\nВ рубриката „Репортери” вестникът информира, че Кюстендил е отличен  с награда „Моят град е моята крепост”. Бургас е най-добрият град за живеене в България за 2017 година. В конкурса „Моят град е моята крепост“ – част от кампания на МРРБ, министър Николай Нанков награди Шумен, Кюстендил, Стара Загора, Габрово и София. Министър Николай Нанков и зам.-министърът на образованието Таня Михайлова са връчили табелка на кмета на Община Кюстендил Петър Паунов за отличието.\r\nВ рубриката „Общество” изданието разказва за среща на клубовете „Млади възрожденци”, провела се в Кюстендил. Тя се е състояла в залата на Възрожденското училище. На нея са присъствали Васил Василев, председател на Общобългарски комитет „Васил Левски” и зам.-кметът на Община Кюстендил Светослав Василев. Според него клубовете се опитват да преодолеят това, което в училище няма как да го научат. По време на регионалната среща е споделен опитът на комитета, участието на обществени организации и граждани, проявяващи отношение към паметта на Васил Левски, неговото дело и продължаването и предаването на това дело на младите. Подписан е и кодекс, съставен по идеи, предложения и мисли на Апостола на свободата. Общинският комитет е наградил активисти в организирането на инициативи, както и такива, дали своя принос с финансова подкрепа. След срещата бяха поднесени цветя на бюст-паметника на Васил Левски в града.", "date": "2018.06.13", "title": "Преглед на основните теми в кюстендилския печат"}
{"url": "http://www.focus-news.net/news/2018/06/13/2533287/biser-mihaylov-oblasten-upravitel-na-blagoevgrad-napalno-potushen-e-pozharat-v-kresnenskoto-defile.html", "text": "Напълно потушен е пожарът в Кресненското дефиле. Това съобщи за Радио „Фокус“ – Пирин областният управител на Благоевград Бисер Михайлов. „Обръщам внимание на пътуващите по главен път Е-79, че в тунел „Кривия“ все още нямаме възстановяване на електричеството, поради което е необходимо шофьорите да се движат с повишено внимание и понижена скорост. Още вчера съм се свързал с екипите на ЧЕЗ, които от сутринта работят и се надявам в един къс период от време токът да бъде възстановен“, каза още Михайлов. Той подчерта, че електричеството в тунела е спряно в следствие на пожара, а не поради авария.„Фокус“ припомня:\r\nОколо 17.30 часа във вторник е подаден сигнал към телефон 112 за „низов“ пожар в района между бензиностанция и тунел „Кривия“ в Кресненското дефиле с денивелация 100 м над жп линията Кулата – София. Огънят е обхванал около 3 дка, а около 21.00 часа той е бил изцяло локализиран. Гасенето е извършвано ръчно, заради трудно достъпния терен. Цяла нощ на място е имало дежурни пожарни екипи, които да следят обстановката, а в раните часове на днешния ден те са подновили дейностите по пълното потушаване на пожара, възникнал заради късо съединение, след като дърво е паднало върху жици на далекопровод. В същия район на 24 август миналата година отново се разрази пожар, който обхвана хиляди декари, а според експертите това е бил най-голямата огнена стихия от десетилетия.\r\nЛивия НИНОВА", "date": "2018.06.13", "title": "Бисер Михайлов, Областен управител на Благоевград: Напълно потушен е пожарът в Кресненското дефиле"}
{"url": "http://www.focus-news.net/news/2018/06/13/2533290/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo.html", "text": "Пътищата на територията на област Шумен са сухи и нормално проходими, предаде репортер на Радио „Фокус“ - Шумен. С нормална интензивност е трафикът по републиканската пътна мрежа в областта. Сред по-натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. „Макак\" по главен път София - Варна. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.06.13", "title": "Шумен: Забранено е движението на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/06/13/2533288/veliko-tarnovo-dvizhenieto-se-osashtestvyava-v-edna-lenta-v-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Натоварен е трафикът по основните улици и булеварди във Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 21 градуса. Пътните настилки са сухи. Интензивно е движението на пътен възел „Качица“ и ул. „Магистрална“, която част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. Извършват се ремонти на водопроводна мрежа в старата градска част на Велико Търново. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.13", "title": "Велико Търново: Движението се осъществява в една лента в прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/06/13/2533292/mvr-trima-dushi-sa-zaginali-a-22-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 22 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 19 тежки пътнотранспортни произшествия. В София са регистрирани 53 леки и две тежки катастрофи, при които са пострадали двама души.", "date": "2018.06.13", "title": "МВР: Трима души са загинали, а 22 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/13/2533289/pregled-na-osnovnite-temi-v-dobrudzhanskiya-pechat.html", "text": "„Албена е домакин на конференция за Черноморския регион и връзката му с Дунавската стратегия“, съобщава на първа страница вестник „Нова добруджанска трибуна“. Темата на форума е за ролята и значението на този регион и връзката му със стратегическия документ. Конференцията е организирана от Българска стопанска камара, Асоциацията на организациите на българските работодатели и Европейския икономически и социален комитет. Ще се проведе в курортния комплекс на 14 и 15 юни. Заключителният документ на форума ще бъде предаден на следващите страни председатели на Съвета на ЕС и на Стратегията на ЕС за Дунавския регион – Румъния и Австрия. „В Каварна ще бъде обновен градският парк“, съобщава изданието. Предвиден е ремонт на всички пешеходни зони – ще бъдат изградени нови алеи, настилките по тях ще бъдат подменени. Ще бъдат обособени две зони за отдих и забавления. Вестникът припомня, че единствената алея на рока се намира именно в морския град. Подготвя се 50-то юбилейно издание на събора в Дебрене, съобщава всекидневникът. Фолклорният събор „Песни и танци от слънчева Добруджа“ ще се проведе на 30 юни от 9,30 часа в местността „Славната канара“ край село Дебрене. За пореден път в рамките на събора ще се проведе и конкурс за най-красива народна носия.\r\n„Въпреки връщането на социалния министър, лагерът в Добрич остава“, съобщава на първа страница другият регионален вестник „Добруджанска трибуна“. Лагерът на майките на деца с увреждания е първият извън столицата и вече има седмица история. Според протестиращите майки сегашният социален министър е единственият, който им е обърнал внимание и те са удовлетворени от неговото връщане на поста. Майките са категорични, че докато се изяснят нещата по наболелите проблеми, лагерът им ще остане. „Четири основни улици в Добрич ще бъдат с нови тротоари“, съобщава изданието. Ремонтът вече е започнал. В момента се работи по ул. „Цар Петър“. Срокът на изпълнение на всички дейности е 3 месеца. „Day of execution са втората група в добричкия рокфестивал“, съобщава всекидневникът. Фестивалът ще се проведе на 7 и 8 септември. Бандата е издала през февруари тази година първия си албум. Музикантите са от Варна и свирят основно дед метъл. От спортната страница – „Драго Стойчев и компания обраха наградите в Мангалия и Главиница“. Изключително ползотворен се е оказал уикендът за възпитаниците на треньора на СК „Добруджански юнак“ Драгомир Стойчев. Борците са участвали последователно в две надпревари, на които са завоювали призови места и награди. Стойчев, състезател и треньор, смята в бъдеще да насочи своите усилия изцяло към народните борби.", "date": "2018.06.13", "title": "Преглед на основните теми в добруджанския печат"}
{"url": "http://www.focus-news.net/news/2018/06/13/2533294/blagoevgrad-bez-elektrichestvo-e-kriviyat-tunel-na-glaven-pat-e-79-dvizhenieto-tryabva-da-se-izvarshva-s-povisheno-vnimanie.html", "text": "Без електричество е Кривият тунел на главен път Е-79, движението трябва да се извършва с повишено внимание, предаде репортер на Радио „Фокус“ – Пирин. Причината за липсата на ток в съоръжението е пожар, избухнал в района на Кресненското дефиле. Екипи на ЧЕЗ работят по отстраняването на проблема. Интензивен е трафикът по автомагистрала „Струма“ и главен път Е-79. Без проблеми се осъществява движението по второкласен път-19 Симитли – Гоце Делчев. От Областно пътно управление – Благоевград съобщиха, че пътните настилки са сухи и нормално проходими, времето е слънчево и топло. Няма регистрирани инциденти на пътя през изминалата нощ. В областта няма допълнително въведени ограничения за движението на леки и товарни автомобили.\r\nЛивия НИНОВА", "date": "2018.06.13", "title": "Благоевград: Без електричество е Кривият тунел на главен път Е-79, движението трябва да се извършва с повишено внимание"}
{"url": "http://www.focus-news.net/news/2018/06/13/2533291/plovdiv-povishena-e-opasnostta-ot-padashti-kamani-ima-po-patishtata-krichim-devin-yugovo-laki-i-asenovgrad-smolyan.html", "text": "Интензивен е трафикът по участъка на автомагистрала „Тракия“ в областта, както и по пътищата Пловдив - Асеновград - Смолян и Пловдив - Карлово. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътя Пловдив - Пещера. Пътните настилки на територията на Пловдивска област са сухи и нормално проходими. Движението по пътя Пловдив - Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 15 юли. От Областното пътно управление предупреждават водачите да бъдат особено бдителни в участъка на автомагистрала „Тракия“ от км 134 до км 156, по който се извършват ремонтни дейности. Въведеното ограничение за движение с до 90 км/час и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено остава и преминаването на камиони над 12 тона по пътя Поповица - Болярци, като причината е намален габарит на пътното платно на мост в село Поповица. Опасност от падащи камъни има по пътищата Кричим - Девин, Югово - Лъки и Асеновград - Смолян, съобщиха още от Областното пътно управление.\r\nТрафикът на територията на град Пловдив също е изключително интензивен към този час на деня. Задръствания се образуват по главните градски булеварди „Христо Ботев“, „Цар Борис III Обединител“, „Найчо Цанов“, „Източен“, „Шести септември“ и „Пещерско шосе“. Засилено автомобилни движение се отчита и по булевардите „Освобождение“, „Санкт Петербург“, „Дунав“ и „България“. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.06.13", "title": "Пловдив: Повишена е опасността от падащи камъни има по пътищата Кричим - Девин, Югово - Лъки и Асеновград - Смолян"}
{"url": "http://www.focus-news.net/news/2018/06/13/2533297/pazardzhik-dvizhenieto-se-osashtestvyava-v-intenzivnata-lenta-po-avtomagistrala-trakiya-ot-67-km-do-68-km-v-posoka-sofiya-poradi-remont-na-dilatatsionna-fuga.html", "text": "Движението по автомагистрала „Тракия“ от 67 км до 68 км в посока София се осъществява само в интензивната лента поради ремонт на дилатационна фуга. Това съобщи за Радио „Фокус“ - Пазарджик дежурният в Областно пътно управление - Пазарджик. Пътните настилки са сухи, движението е интензивно.\r\nРадослава МУРДЖЕВА", "date": "2018.06.13", "title": "Пазарджик: Движението се осъществява в интензивната лента по автомагистрала „Тракия“ от 67 км до 68 км в посока София поради ремонт на дилатационна фуга"}
{"url": "http://www.focus-news.net/news/2018/06/13/2533295/gabrovo-stroitelno-montazhni-raboti-se-izvarshvat-v-uchastak-ot-patya-sevlievo-draganovtsi.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 21°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път  Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от по път Ганчовец – Дряново е ограничено за всички МПС поради смяна на прелезна настилка на жп прелез с еластична настилка.Обходният маршрут еот село Ганчовец в посока град Килифарево, град Велико Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за град Велико Търново, след което на разклона за с. Соколово се завива отново на дясно през общински пътища и достига до град Килифарево. Поставена е необходимата пътна сигнализация.\r\nНадежда КРЪСТЕВА", "date": "2018.06.13", "title": "Габрово: Строително-монтажни работи се извършват в участък от пътя Севлиево – Драгановци"}
{"url": "http://www.focus-news.net/news/2018/06/13/2533298/pregled-na-osnovnite-temi-v-burgaskiya-pechat.html", "text": "„Рестарт на проекта за океанариум в Бургас“ е водещото заглавие на регионалния всекидневник „Черноморски фар“. Три компании заявиха готовност да инвестират над 100 милиона лева в него. Турски милиардер стои зад една фирма, друга преди време бе представител на „Мостовик, уточнява материалът“. „Дадоха старт на жътвената компания“ е друго заглавие от първа страница на ежедневника. Добри добиви с добра цена очакват от бранша. „По вода да ви върви, дъжд да не ви вали“ – с това старо наричане бе даден старт на жътвата в Бургаско. Домакин тази година бе Панайот Которов, който е председател на ЗКПУ „Единство“ – Айтос, пише още изданието. „Ново предприятие ще дава хляб на малцинства и младежи от социални домове“ е друга тема от страниците на вестника. Ново общинско предприятие, наречено „Зелени асистенти“, ще дава хляб на хора от целевите групи –малцинствата, младежи от социални домове, безработни и други. Предложението е по докладна записка на кмета на Община Бургас Димитър Николов.\r\nПалатковите лагери с първи успех – върнаха министър Бисер Петков и „Бебе се зарази с листериоза“ – са други заглавия от страниците на днешния брой на „Черноморски фар“.", "date": "2018.06.13", "title": "Преглед на основните теми в бургаския печат"}
{"url": "http://www.focus-news.net/news/2018/06/13/2533300/varna-prodalzhava-koseneto-na-trevni-ploshti-po-patya-varna-zlatni-pyasatsi.html", "text": "С повишено внимание трябва да се осъществява движението по пътя между Варна и курорта Златни пясъци заради продължаващата коситба на тревни площи, предаде репортер на Радио „Фокус“ – Варна. Дейностите ще продължат до 18 юни. Движението в участъка от км 83 до км 100 се осъществява съобразно създадената организация за безопасност. Добри са условията за пътуване на територията на Варна и областта, пътните настилки са сухи. По пътя Варна – Балчик – Дуранкулак е в сила ограничение за моторни превозни средства над 10 тона. Обходният маршрут е през селата Кичево и Оброчище. По пътя Старо Оряхово – Гроздьово, движението в 17-километров участък се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Продължават и ремонтите на асфалтовата настилка по автомагистрала „Хемус“. Движението в участъка от пътен възел „Невша“ до пътен възел „Млада Гвардия“ в посока Варна се осъществява двупосочно в платното за София. Преминаването в в участъка от пътен възел „Ветрино“ до пътен възел „Неофит Рилски“ в посока Варна се осъществява двупосочно в лявото платно за София. Заради ремонт на асфалтовата настилка е затворен пътен възел „Неофит Рилски“, като моторните превозни средства се пренасочват по път I-2 Русе – Варна. Слизането от AM “Хемус“ в посока към селата Габърница и Неофит Рилски се осъществява през Ветрино. Затворена е връзката при Неофит Рилски в посока Варна. Движението се пренасочва по пътя за Русе, а качването на автомагистрала “Хемус“ се осъществява при Девня. Поради продължаващия ремонт на виадукт „Звездица“ движението по магистрала „Черно море“ край Варна се осъществява при пълно затваряне на платното в посока Бургас и пренасочване на движението в насрещното платно.\r\nДиана СТОЕВА", "date": "2018.06.13", "title": "Варна: Продължава косенето на тревни площи по пътя Варна – Златни пясъци"}
{"url": "http://www.focus-news.net/news/2018/06/13/2533284/faktor-makedoniya-shte-padne-li-pravitelstvoto-na-aleksis-tsiprasi.html", "text": "Според медийни доклади министърът на отбраната на Гърция Панос Каменос, лидер на партията „Независими гърци“ ще напусне коалицията на премиера Алексис Ципрас заради недоволството от постигнато в договора за разрешаване на спора за името на Македония, съобщава скопското електронно издание „Фактор“.\r\nОт самото начало партията на Каменос се противопостави на всяка сделка със северния гръцки съсед, която включва термина „Македония“.\r\nЧаст от медиите в региона съобщават, че основателят на „Независими гърци“ се противопоставя на споразумението за името „Северна Македония“ и ще изрази несъгласието си с постигнатия договор, като напусне коалицията на Ципрас.Тереза Герова", "date": "2018.06.13", "title": "„Фактор“ (Македония): Ще падне ли правителството на Алексис Ципрас?"}
{"url": "http://www.focus-news.net/news/2018/06/13/2533303/plovdiv-prodalzhavat-remontnite-deynosti-v-targovskiya-tsentar-na-asenovgrad-za-podnovyavaneto-sa-predvideni-19-000-leva.html", "text": "Продължават ремонтните дейности в Търговския център на Асеновград, съобщиха за Радио „Фокус“ – Пловдив от пресцентъра на Общината. Дейностите започнаха в началото на юни, като включват подмяна на окачения таван в санитарните възли, шпакловка и боядисване на стените, подмяна на счупени плочки и подмяна на окачения таван в търговската част. В търговската зона ще бъдат ремонтирани най-напред свободните обекти на първа линия, като ремонтът се състои в подмяна на ламаринения покрив и окачения таван. Подлежат на ремонт 5 заети магазина, които по време на ремонтните дейности ще бъдат преместени в свободни помещения. Средствата, които Община Асеновград е предвидила за подновяването на центъра, са в размер на 19 000 лв. и са включени в инвестиционната програма за 2018 година. Общо в Търговския център има 83 обекта, от които свободни са 31, разпределени в три зони. Наемните цени в първа зона са 20 лв./кв. м, във втора зона – 16 лв./кв. м, и в трета зона – 13.50 лв./кв. м. Има три свободни обекта за обществено хранене, за които наемите са по 5.50 лв./кв. м. Това са крайни цени с включени всички консумативи – ток, вода, отопление и охрана. Желаещите да наемат обект, може да го направят като подадат молба в деловодството на Общината.", "date": "2018.06.13", "title": "Пловдив: Продължават ремонтните дейности в Търговския център на Асеновград, за подновяването са предвидени 19 000 лева"}
{"url": "http://www.focus-news.net/news/2018/06/13/2533293/panos-kamenos-lider-na-nezavisimi-gartsi-vseki-koyto-glasuva-v-podkrepa-na-makedoniya-shte-bade-izklyuchen-ot-reditsite-na-partiyata.html", "text": "Председателят на националистическата партия „Независими гърци“ (АНЕЛ), младши партньор във воденото от СИРИЗА (Съюз на радикалното ляво) коалиционно правителство в Гърция, Панос Каменос, категорично отказа да подкрепи споразумението за спора за името на Македония. Лидерът на „Независими гърци“ отправи предупреждение към членовете на партията си, съгласно което „всеки, който не следва позицията й в спора за името, ще бъде автоматично изключен от редиците й“, отбелязва скопското електронно издание „НОВА“.\r\nКаменос, който е и министър на отбраната на Гърция, изрази увереност, че може да мине и година, преди премиерите на двете страни да успеят да получат подкрепата за сделката от парламентите в Скопие и Атина. \r\nДоговорът, постигнат от Алексис Ципрас и Зоран Заев „никога няма да бъде одобрен\" на референдума, който ще бъде организиран в Македония в края на септември. Поради тази причина Каменос изрази увереност, че преодоляването на десетилетния спор за името все още е далеч.\r\nКаменос призова и лидерът на основната опозиционна сила в Гърция – „Нова демокрация“ ясно да каже своята позиция за преговорите за спора за името, защото параметрите на постигната сделка са същите, за които е преговарял бившият гръцки премиер от Костас Краманлис през 2007 г. Тереза Герова", "date": "2018.06.13", "title": "Панос Каменос, лидер на „Независими гърци“: Всеки, който гласува в подкрепа на „Македония\", ще бъде изключен от редиците на партията"}
{"url": "http://www.focus-news.net/news/2018/06/13/2533304/burgas-mazh-e-zabravil-chantata-si-sas-suma-ot-okolo-15-000-evro-i-zlatni-nakiti-na-benzinostantsiya-v-grada.html", "text": "Мъж е забравил чантата си със сума от около 15 000 евро и златни накити на бензиностанция в града. Това съобщиха от пресцентъра на ОДМВР-Бургас. Вчера в Пето Районно управление - Бургас е получено съобщение от 40-годишен мъж от Варна за това, че около 16.00 часа е забравил на външните маси на бензиностанция „OMV“ – Бургас, до кръговото кръстовище на изхода за София, мъжката си чанта, съдържаща: лични документи и вещи, златни накити (ланец, пръстен и гривна с общо тегло около 25 грама) и сумата от около 15 000 евро. Работата по случая продължава от служители на Пето Районно управление – Бургас.", "date": "2018.06.13", "title": "Бургас: Мъж е забравил чантата си със сума от около 15 000 евро и златни накити на бензиностанция в града"}
{"url": "http://www.focus-news.net/news/2018/06/13/2533305/pregled-na-osnovnite-temi-vav-varnenskiya-pechat.html", "text": "„Варна е на трето място в страната по сделки с имоти“ е водещото заглавие в днешния брой на вестник „Черно море“. В изданието се посочва, че предстои създаването на фонд за борба с лошите практики в брокерския бранш. „Обучават кадри за здравния контрол на границите“ е друга новина, публикувана в днешния брой вестника. Според изданието „Обучение на кадри за здравния контрол на сухопътните ни граници“ е една от основните цели на нов проект, финансиран от Европейската комисия, чиято откриваща конференция започна в курортния комплекс „Слънчев ден“ край Варна. Във форума участват представители от 17 европейски страни, включително и от България – Министерство на здравеопазването, областна администрация и други. „Иван Портних: Надявам се скоро Варна да има най-модерния стадион“, се съобщава в друга публикация на вестник „Черно море“. Изданието цитира кмета на града, който вчера се срещна с делегация на Асоциацията на европейските столици и градове на спорта (ACES) във връзка с кандидатурата на Варна за Европейски град на спорта. Кметът е разкрил пред гостите, че градът продължава своите инвестиции в областта на спорта. „Забраняват спирането на бул. „Приморски“, е поредното заглавие в днешния брой на вестника. Редакцията припомня, че във връзка с въвеждането на „синя зона“ в град Варна на 13 юни ще се полага хоризонтална маркировка по бул. „Приморски“ и ул. „Братя Миладинови“. Това съобщиха от ОП „Общински паркинги и синя зона“. За времето от 7 до 19.30 ч. спирането на моторни превозни средства в района ще бъдезабранено. От общинската фирма призовават гражданите да преместят автомобилите си. Редакция допълва и че, автобус с №9 е с лятно разписание от днес. Превозните средства от жп гарата до ВСУ ще се движат с интервал от 30 минути в делник и празник. Линията обслужва спирките „Ген. Заимов“, „Писател“, „Хоризонт“, „Журналист“, ВСУ. Началният час на тръгване на автобусите от жп гарата е 5,50 часа, а от ВСУ – 6,30 часа. Последният курс от жп гарата е в 20,33, а от ВСУ – в 21,20 часа. „Приеха отчетите на общинските лечебни заведения“, гласи друга публикация в днешния брой на вестника. Според изданието общинските болници и диагностично-консултативни центрове във Варна в стабилно финансово състояние. Информацията е от заседанието на ПК „Собственост и стопанство“ към Общинския съвет. На него са приети годишните финансови отчети на лечебните заведения за 2017 г. „Мистерията на българските гласове“ и Лиса Джерард представиха във Варна съвместния си проект. Това е ново предизвикателство към мен като певица, казва чуждестранната звезда“, гласи друга публикация във връзка с концерта, провел се снощи във Фестивалния и конгресен център. Събитието е част от програмата „Интермецо“, която хвърля своеобразен мост между театралния и музикалния фестивал „Варненско лято“.", "date": "2018.06.13", "title": "Преглед на основните теми във варненския печат"}
{"url": "http://www.focus-news.net/news/2018/06/13/2533306/faz-germanskiyat-kantsler-svikva-sreshta-na-varha-za-integratsiyata-na-chuzhdentsite-no-bez-uchastieto-na-horst-zeehofer.html", "text": "Канцлерът на ФРГ Ангела Меркел (ХДС) организира специална среща, на която членове на кабинета в Берлин и представители на организации ще обсъдят проблемите, които възпрепятстват интеграцията на чужденците в страната. На нея обаче няма да присъства Хорст Зеехофер, федералният министър на вътрешните работи и председател на сестринския Християнсоциален съюз (ХСС), отбелязват в редакцията на националния ежедневник Die Frakfurter Allgemeine Zeitung.\r\nСъобщено бе, че Зеехофер няма да присъства на срещата, тъй като в обедните часове на деня ще приеме австрийския канцлер Себастиан Курц. Но едва ли е тайна за някого, че политиката в областта на убежището отново се превърна в ябълка на раздора във водения от Меркел Съюз (ХДС/ХСС). \r\nВъв вторник федералният министър на вътрешните работи на ФРГ отложи официалното представяне на своя „генерален план за миграцията“.\r\nВ спора за политиката в областта на убежището, която ХСС има със сестринския Християндемократически съюз (ХДС), Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\nКъм настоящия момент ситуацията с бежанците в страната е под контрол, увери германският вътрешен министър. Но същевременно той подчерта, че със съществуващата система за предоставяне на убежище проблемите не могат да бъдат решени и доверието не може да бъде възстановено. Канцлерът Ангела Меркел (ХДС) е дала одобрението си за генералния план, с изключение на плановете за отхвърляне на бежанците на границата, поясни баварският политик. Все пак, планът „трябва да остане такъв\", съгласно думите му. \r\nЗеехофер се радва на широка подкрепа от депутатите на ХСС. „Борим се с този проблем\", категоричен бе Александер Добринд (ХСС). \r\nПървоначално Зеехофер трябваше да изложи своя план във вторник, 12 юни, но презентацията бе отменена. Причините очевидно са разногласия с Меркел. Министерството на вътрешните работи оправдава отказа само с факта, че „някои точки все още ще трябва да бъдат гласувани\".\r\nПо-рано стана ясно, че Зеехофер подготвя широкообхватна реформа на политиката в областта на предоставяне на убежище. „Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни.\r\nСъщевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни. Тереза Герова", "date": "2018.06.13", "title": "FAZ: Германският канцлер свиква среща на върха за интеграцията на чужденците – но без участието на Хорст Зеехофер"}
{"url": "http://www.focus-news.net/news/2018/06/13/2533307/kyustendil-dvizhenieto-v-rayona-na-rilski-manastir-se-osashtestvyava-v-edna-lenta-zaradi-padnala-skalna-masa-varhu-patnoto-platno.html", "text": "Заради паднала скална маса върху пътното платно движението в района на Рилски манастир се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът на въведената времена организация за движение е до 15 юни. Изсичане на храсти се извършва по пътя Рила – Рилски манастир – Кирилова поляна. Срокът за приключване на дейностите е 15 юни. Движението се извършва само в едната лента. Участъкът е сигнализиран с пътни знаци. Косене на тревни площи се извършва в участък от автомагистрала „Струма”, между Долна Диканя и тунел „Блатино”. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 15 юни. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.13", "title": "Кюстендил: Движението в района на Рилски манастир се осъществява в една лента заради паднала скална маса върху пътното платно"}
{"url": "http://www.focus-news.net/news/2018/06/13/2533309/pregled-na-osnovnite-temi-v-shumenskiya-pechat.html", "text": "„Първопрестолна Плиска се побратими с Малая Перещепина“ е водещото заглавие във вестник „Шуменска заря“. В рамките на традиционния Роденкраевски събор „Кубрат събира потомците си“, който се състоя на 9 и 10 юни, беше подписан договор за побратимяване между град Плиска - първата българска столица, и село Малая Перещепина, Полтавска област в Украйна, където се намира могилата на владетеля на Стара Велика България кан Кубрат. Специални гости на събора бяха посланикът на Република България в Украйна Красимир Минчев, който е от Шумен, и кметът на кметът на град Плиска Тонка Начева. „С любов към българското“ привлича ценителите на родното производство“ е друго заглавие от първа страница. Близо тридесет фирми от цялата страна участват в лятното издание на Националното изложение на производителите „С любов към българското“, което стартира в понеделник в Шумен и ще продължи до 16 юни. „Ниските изкупни цени на млякото и месото ликвидират ферми“ е акцент от стр.2 в броя. Ниските изкупни цени на млякото и месото ще ни принудят да ликвидираме сектора въпреки, че имаме добри условия за отглеждане на крави и телета, съвременни обори, отговарящи на всички изисквания, храна за животните и хора, които да се грижат за тях”, казва председателят на кооперация „Напредък” в преславския квартал „Кирково” Йордан Спасов. „Ръководството на кооперацията не е взело все още решение за ликвидиране на животните и не искам аз да бъда ликвидаторът на животновъдството, след като Кирково имаше един от най-големите кравекомплекси в България, заедно с този в Елин Пелин“, казва Спасов. „Супер фестивал „Шумен рок“, пише изданието. Супер фестивал „Шумен рок“ на 15 и 16 юни, на паркинга на посетителския център на Паметника „Създатели на българската държава“, обещават организаторите му на шуменци, гостите от страната, а и от чужбина. За феста вече закупили билети и чужденци от Гърция, Румъния и Русия, които държали да слушат любимите си групи точно на Шуменското плато, защото както казвали те, „Там е вълшебно!“. Дни преди старта, вчера пресконференция дадоха организаторите на музикалното събитие – членовете на сдружение “Рок общество“. „ Ще преименуват ли местности и в Шумен?“ е друга тема в броя. Атака иска, а ДПС призова да не се преименуват местностите, които носят турско-арабски имена. От движението излязоха с декларация, с която категорично отхвърлят промяната на топонимите. „Направеното предположение е реминисценция от недалечното минало и напомня за т.н. „възродителен процес”. Опитите за смяна на имената на местности имат силно емоционално въздействие и будят асоциации със събитията за смяна на имената на мюсюлманите в България“, пише в декларацията на Областния съвет на ДПС. Призовават демократичните сили да се разграничат от подобни действия и провокации в името на единението на всички.", "date": "2018.06.13", "title": "Преглед на основните теми в шуменския печат"}
{"url": "http://www.focus-news.net/news/2018/06/13/2533301/ministar-ekaterina-zaharieva-severna-makedoniya-e-mnogo-po-dobro-ime-otkolkoto-ilindenska-makedoniya.html", "text": "Северна Македония е много по-добро име отколкото Илинденска Македония. Това каза в предаването „Тази сутрин“ по бТВ вицепремиерът и министър на външните работи Екатерина Захариева. „Първо, България е признала името Р Македония февруари месец 1992 г. Македония е географска област и няма как да има претенции между съседни държави, защото е разделена между 3, даже 2% се намира в Албания. Името е доста по-добро от Илинденска, каквото излезе като идеи“, коментира Захариева. По думите ѝ е факт, че се подчертава, че това е географското значение на Македония като област. „Това, което мислим е, че по никакъв начин каквото и да подпишат не трябва да води нито до претенции териториални, нито до исторически, езикови, малцинства, нации и т. н.  Предварително бяхме информирани за името, за това, на което са се спрели от трите имена. Илинденска Македония със сигурност не беше толкова добро име за България, освен ако не е било идеята да се подчертае част от общата история, свързана с Илинденско-Преображенското въстание“, допълни тя и уточни, че има много работа пред смесената комисия и трябва да оставят историците и другите специалисти да работят спокойно. „Гоце Делчев се е самоопределил какъв е в писмата си. Тогава, когато установяват общите исторически факти и личности трябва да бъде на автентични документи и исторически източници. Гоце Делчев се е самоопределил сам в писмата си и то не веднъж като българин“, каза още Екатерина Захариева.", "date": "2018.06.13", "title": "Министър Екатерина Захариева: Северна Македония е много по-добро име отколкото Илинденска Македония"}
{"url": "http://www.focus-news.net/news/2018/06/13/2533302/der-spiegel-na-balkanite-veche-ima-republika-severna-makedoniya.html", "text": "Гръцкият министър-председател Алексис Ципрас обяви постигането на споразумение в спора за името на северния съсед на страната, която вече ще бъде „Република Северна Македония“, отбелязва водещото германско издание Der Spiegel. \r\n„Нашият съсед ще бъде наречен „Република Северна Македония“, обяви Ципрас в дългоочаквана реч по гръцката държавна телевизия. „Постигнахме добра сделка, която отговаря на всички предварително поставени изисквания на гръцката страна\", увери лидерът на кабинета в Атина.\r\nОт редакцията подчертават - Македония ще впише промяната на името в конституцията си. Премиерът й Зоран Заев също заяви, че в Скопие са се съгласили със сделката. „Няма начин да се върнем назад“, увери Заев след разговора с гръцкия си колега.\r\nГръцкото правителство изтъкна успехите от споразумението: Атина печели „правото да тълкува собствената си история“ и е решила „един от най-трудните дипломатически проблеми от последните 25 г.“\r\nСпоразумението също така насърчава „стабилността и сигурността на Балканите\" и намалява влиянието на „трети страни\" като Русия и Турция. Освен това, договорката укрепва „прогресивните сили\" в Македония, подчерта за изданието представител на управляващите в Атина.\r\nВ замяна на промяната на името Атина вече няма да блокира присъединяването на Македония към НАТО и началото на преговорите за членството й в Европейския съюз.\r\nСпорът за името възникна още с обявяването на независимостта на Македония през 1991 г. Гърция отхвърля името на страната, защото то съвпада с това на северната й област. До този момент Атина се опасяваше от евентуални териториални претенции от страна на съседа си. Поради тази причина блокираше амбициите на Македония за членство в международни организации. В ООН страната бе приета под името Бивша югославска република Македония (БЮРМ).Тереза Герова", "date": "2018.06.13", "title": "Der Spiegel: На Балканите вече има „Република Северна Македония“"}
{"url": "http://www.focus-news.net/news/2018/06/13/2533310/parlamentat-pochete-s-ednominutno-malchanie-zaginalite-piloti-na-letishte-krumovo.html", "text": "Парламентът почете с едноминутно мълчание загиналите пилоти на летище „Крумово“, предаде репортер на Агенция „Фокус“.  Това предложи председателят на Народното събрание Цвета Караянчева в началото на днешното пленарно заседание. \"Фокус\" припомня: \r\nНа 11 юни около 20.30 часа военен вертолет Ми-17 се разби край Летище „Пловдив“ при планов полет. Той е паднал от около 50 м височина в района на авиобаза \"Крумово\". Екипажът на борда на вертолета е бил от трима военнослужещи. Предприети са били незабавни противопожарни мерки от наземния персонал за предотвратяване на взрив на вертолета и за спасяването на членовете на екипажа. По време на действията за оказване на медицинска помощ е било установено, че двама от военнослужещите – командирът на екипажа и помощник-пилотът са загинали - капитан Пламен Пантелеев и капитан Стоян Неделчев. Третият член на екипажа – бордният инженер офицерски кандидат Алексей Каменов е откаран незабавно в болница. Състоянието му е стабилизирано. Той е приет за лечение в Университетската болница в гр. Пловдив със счупвания, но е контактен и няма опасност за живота му. Екипажът е изпълнявал тренировъчен полет по аварийно-спасителна работа с вертолет Ми-17, с борден № 417. По-късно стана ясно, че авария в опашния винт е вероятната причина за инцидента с разбилия се военен вертолет Ми-17 край Пловдив. \r\nДеница КИТАНОВА", "date": "2018.06.13", "title": "Парламентът почете с едноминутно мълчание загиналите пилоти на летище „Крумово“"}
{"url": "http://www.focus-news.net/news/2018/06/13/2533308/smolyan-remonti-na-asfaltovata-nastilka-se-izvarshvat-po-napravlenieto-rudozem-smolyan.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево  и ясно, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. Частични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.13", "title": "Смолян: Ремонти на асфалтовата настилка се извършват по направлението Рудозем – Смолян"}
{"url": "http://www.focus-news.net/news/2018/06/13/2533311/ivan-ivanov-bsp-votat-na-nedoverie-e-zaradi-lipsata-na-sigurnost.html", "text": "Основните мотиви за искането на вота на недоверие срещу правителството на Бойко Борисов е липсата на сигурност – изключително важен елемент от държавното управление, заложен и по Конституция. И политическото ръководство на МВР, и  самото правителство търпят провал след провал. Това заяви пред Нова телевизия народният представител от ПГ на „БСП за България” Иван Иванов, съобщиха от пресцентъра на БСП. Той припомни само част от извършените престъпления за последните шест месеца – отвличания, убийства, бягство от затвора. Иванов отбеляза и стачките на полицаите, напрежението в системата на сигурността и падането на хеликоптера. „Това показва, че гражданите не са сигурни в своето ежедневие. Имаме една изключително сериозна среда на несигурност. Това наложи вотът на недоверие  да е именно на тема „Сигурност”, аргументира се Иван Иванов. Той уточни, че още следващата сряда ще бъдат внесени мотивите за вота в Народното събрание. „Европредседателството не бива да бъде параван на всички безобразия, които се случват в страната. Системата и сектор „Сигурност” не обхващат само МВР, а много други части от обществената сигурност- финансовата сигурност, отбраната на страната. Когато ГЕРБ поемаха управлението излязоха с лозунг, че във всяко населено място ще има полицай и охрана. За съжаление, това не стана и го призна и министърът на МВР. Експериментът в министерството на вътрешните работи започна с г-жа Бъчварова,  сега минава през министър Радев и накрая ще завърши с панихида на служителите в сектора”, каза Иван Иванов. Народният представител изтъкна, че вотът ще бъде внесен от БСП самостоятелно, но левицата очаква подкрепа и от други парламентарно представени партии. Иван Иванов заключи, че проблемът в сектора може да бъде решен, когато си тръгне правителството на Бойко Борисов.", "date": "2018.06.13", "title": "Иван Иванов, БСП: Вотът на недоверие е заради липсата на сигурност"}
{"url": "http://www.focus-news.net/news/2018/06/13/2533312/pazardzhik-remontni-deynosti-se-izvarshvat-po-patya-koprivshtitsa-strelcha-ot-23-km-do-32-km.html", "text": "Нормално натоварено е движението по главните пътища на област Пазарджик. Ремонтни дейности се извършват по пътя Копривщица – Стрелча от 23 км до 32 км, като движението е в една лента двупосочно поради частични ремонтни дейности на асфалтовата настилка. Това съобщиха за Радио „Фокус” – Пазарджик от Областно пътно управление. Ремонт тече и по пътя с. Мало Конаре – Огняново - Исперихово от 1 км до 15 км. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.13", "title": "Пазарджик: Ремонтни дейности се извършват по пътя Копривщица – Стрелча от 23 км до 32 км"}
{"url": "http://www.focus-news.net/news/2018/06/13/2533313/burgas-32-godishna-zhena-e-naragala-mazha-si-sled-semeen-skandal-i-e-izbyagala-ot-doma-im.html", "text": "32-годишна жена е наръгала мъжа си след семеен скандал и е избягала от дома им. Това съобщиха от пресцентъра на ОДМВР-Бургас.  Снощи около 22.15 ч. във Второ Районно управление - Бургас е получено съобщение за инцидент в апартамент в бл. 18 в к-с „Братя Миладинови“, при който след скандал между съпрузи в развод, 38-годишната Н. М. е нанесла прободна рана в областта на корема на 42-годишния Р. М., който е настанен за лечение в УМБАЛ – Бургас, без опасност за живота. След като наранила съпруга си, Н. М. напуснала жилището, като е установена и задържана час по-късно от служители на Първо Районно управление – Бургас. Работата по случая продължава от служители на Второ Районно управление – Бургас.", "date": "2018.06.13", "title": "Бургас: 32-годишна жена е наръгала мъжа си след семеен скандал и е избягала от дома им"}
{"url": "http://www.focus-news.net/news/2018/06/13/2533316/haskovo-v-topolovgrad-se-provede-vatreshen-gradski-turnir-po-tenis-na-masa.html", "text": "В Тополовград се проведе вътрешен градски турнир по тенис на маса. Турнирът се организира след двегодишно прекъсване на 9 юни в Спортния комплекс. Това съобщиха от пресцентъра на Общината. В него участваха деца, младежи и ветерани. Към турнира са проявили интерес много фенове на този спорт – информира треньорът Иван Чинтов. Христо Миленов, който съвсем скоро стана победител на Международен турнир за деца, отново зае първото място в неговата възрастова група. Втори е Карлос Иванов, трети – Давид Данчев. При тенисистите от 40 до 49 години най-добър в боравенето с малкото топче се оказа Иван Замов, заел първо място. След него се нареди Тодор Атанасов.  В играта на мъжете от 50 до 59 години победи Николай Стоянов, следван от Атанас Шидеров и Кирил Георгиев. Георги Митрев стана първи при мъжете на възраст от 60 до 69 години, а след него е Стоян Ставрев. Дучо Атанасов показа най-много умения в групата на най-възрастните участници – от 70 до 79 години.\r\nТурнирът е свидетелство за това, че тенисът е любим спорт на мнозина граждани. Спортното събитие се проведе при много добра организация, за което треньорът Чинтов изказва благодарност на организаторите от Спортния комплекс.", "date": "2018.06.13", "title": "Хасково: В Тополовград се проведе вътрешен градски турнир по тенис на маса"}
{"url": "http://www.focus-news.net/news/2018/06/13/2533296/gen-konstantin-popov-prezidentat-da-se-obadi-na-glavniya-prokuror-i-da-vidi-koy-lobira.html", "text": "Президентът Румен Радев да се обади на главния прокурор и да види кой лобира. Това каза в предаването „Тази сутрин” по бТВ ген. Константин Попов, председател на Комисията по отбрана в парламента. Коментарът му беше по повод думите на държавния глава след катастрофата с хеликоптер Ми-17, че „лобизмът убива”.\r\n„Очевидно се вижда, че има емоция у президента. Всъщност правителството на Борисов стартира тези проекти.  Това мнозинство само преди седмица стартира и още един проект за модернизация на Сухопътните войски. Дайте да спрем с тези междуособици и да говорим разумно”, отбеляза ген. Константин Попов.\r\n„За мен е странно как проекти за модернизация са гласувани едновременно от БСП и ГЕРБ, от Обединени патриоти и от ДПС, трябва да си голям лобист, за да ги обединиш всички”, допълни той.\r\n„Да намерим сила и достойнство тези, които са извадили томахавките, да ги заровят, защото колкото повече има вътрешни междуособици, толкова по-малка е вероятността да се случат проектите или поне ще се оскъпят”, призова ген. Попов.\r\nПо повод катастрофата с хеликоптера той коментира, че е хубаво да се остави на спокойствие Министерството на отбраната да си свърши работата.\r\nВероятно има някаква техническа неизправност. Извършени са всички прегледи. Не вярвам летците да са допуснали грешка, която да е довела до тази катастрофа, подчерта той.\r\nПо думите му оцелелият бордови механик е контактен, има тежка гръдна травма, както и травма на глезена и на главата. „Засега във Военна болница се справят прекрасно, да се надяваме, че момчето ще се оправи”, каза ген. Константин Попов.\r\nТой отбеляза, че инцидентът се е случил за 2 секунди, а техникът е имал късмет, тъй като е бил е отзад в машината.", "date": "2018.06.13", "title": "Ген. Константин Попов: Президентът да се обади на главния прокурор и да види кой лобира"}
{"url": "http://www.focus-news.net/news/2018/06/13/2533315/direktorat-na-ekoravnovesie-veselin-asenov-shte-dade-preskonferentsiya-na-koyato-shte-predstavi-otchet-za-deynostta-na-predpriyatieto-za-mesetsite-april-i-may.html", "text": "Директорът на „Екоравновесие“ Веселин Асенов ще даде в 11.00 часа днес пресконференция, на която ще представи отчет за дейността на предприятието за месеците април и май. Това съобщиха от пресцентъра на Столична община. Пресконференцията ще се състои в залата на бул. „Мария Луиза“ 88.", "date": "2018.06.13", "title": "Директорът на „Екоравновесие“ Веселин Асенов ще даде пресконференция, на която ще представи отчет за дейността на предприятието за месеците април и май"}
{"url": "http://www.focus-news.net/news/2018/06/13/2533317/sliven-intenzivno-e-dvizhenieto-v-slivenskata-otsechka-na-avtomagistrala-trakiya.html", "text": "Интензивно е движението в сливенската отсечка на автомагистрала „Тракия“, съобщиха от Областно пътно управление. Няма нововъведени ограничения за пътуващите. Пътищата са сухи и нормално проходими. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.13", "title": "Сливен: Интензивно е движението в сливенската отсечка на автомагистрала „Тракия“"}
{"url": "http://www.focus-news.net/news/2018/06/13/2533299/brig-gen-spas-spasov-ne-pilotska-greshka-a-otkaz-na-tehnikata-e-veroyatnata-prichina-za-tragichniya-intsident-pri-koyto-zaginaha-dvama-piloti.html", "text": "Не пилотска грешка, а отказ на техниката е вероятната причина за трагичния инцидент, при който загинаха двама пилоти според бригаден генерал от запаса Спас Спасов, председател на фондация Български военновъздушни сили. Това каза той за сутрешния блок „Добро утро, България“ на Радио „Фокус“, но призова да не се избързва с окончателна позиция по причините за инцидента, а да бъде изчакана експертизата на двете комисии, разследващи подробностите. \r\n„На тази тежка дата загубихме хора, които спасяват хора. Това беше тяхното призвание. Имаме летци, които поддържат летателна подготовка, но това е мизерно малко. Сега, при положение, че сме част от НАТО и ЕС, сме последни не само по икономически, но и по бойни способности и възможности. За НАТО изискванията са действително много високи. Не зная какво ще стане, ако поне половината можем да постигнем – не 180, а 90 часа подготовка, защото 25 - 30 часа, които се провеждат сега, са смешни и то за летци, които считаме, че са подготвени. Тези колеги, които загинаха, са с толкова часове и даваха всичко от себе си“, коментира генерал Спас Спасов и уточни, че не е необходима мащабна модернизация на авиобазата, а ремонт на настоящите самолети и закупуване на нови, за да се направи крачка напред в НАТО. Той изрази надежда проектът за инвестиционен разход за модернизация на сухопътните войски и военновъздушните сили да даде резултат още по времето на настоящето правителство. Генерал Спасов добави, че предвиденото придобиване на 16 самолета не е достатъчно, минимумът е поне 72 многоцелеви бойни самолета.", "date": "2018.06.13", "title": "Бриг. ген. Спас Спасов: Не пилотска грешка, а отказ на техниката е вероятната причина за трагичния инцидент, при който загинаха двама пилоти"}
{"url": "http://www.focus-news.net/news/2018/06/13/2533322/pss-dobri-sa-usloviyata-za-turizam-v-planinite-sled-obyad-se-ochakva-vloshavane-na-vremeto.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК.  От ПСС предупредиха, че в следобедните часове се очаква времето да се влоши и да започнат обилни валежи и гръмотевични бури, затова е важно туристите да планират добре маршрутите си. Съоръженията никъде не работят. Не са регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.13", "title": "ПСС: Добри са условията за туризъм в планините, след обяд се очаква влошаване на времето"}
{"url": "http://www.focus-news.net/news/2018/06/13/2533320/plovdiv-obshtinata-shte-podpishe-memorandum-za-satrudnichestvo-s-mezhdunarodniya-komitet-za-konservatsiya-i-restavratsiya-na-mozayki.html", "text": "Община Пловдив ще подпише меморандум за сътрудничество с Международния комитет за консервация и реставрация на мозайки във връзка с провеждането на 14-та Международна конференция-триенале за консервация на мозайки, на която Пловдив ще бъде домакин през месец октомври 2020 година. Това съобщиха за Радио „Фокус“ – Пловдив от пресцентъра на Общината. Церемонията ще се състои в 11.00 часа в Заседателната зала на Община Пловдив. Меморандумът ще бъде подписан от кметът на града инж. Иван Тотев и Гайл де Гишен – почетен президент на Международния комитет за консервация на мозайки.\r\nНа церемонията ще присъстват също инж. Александър Държиков, заместник-кмет „Култура и туризъм“ на Община Пловдив, доц. Елена Кантарева-Дечева, ръководител на реставрацията на мозайки от археологически обект Епископска базилика на Филипопол и председател на Управителния съвет на Сдружение „Български културни следи“, както и Иван Василев, председател на Управителния съвет на Фондация „Балканско наследство“.", "date": "2018.06.13", "title": "Пловдив: Общината ще подпише меморандум за сътрудничество с Международния комитет за консервация и реставрация на мозайки"}
{"url": "http://www.focus-news.net/news/2018/06/13/2533314/n-pr-erik-rubin-shte-iznese-lektsiya-vav-voenna-akademiya-georgi-s-rakovski.html", "text": "Посланикът на САЩ в България Н. Пр. Ерик Рубин ще изнесе лекция на тема „НАТО и двустранното сътрудничество между България и САЩ“. Това съобщиха от пресцентъра на учебното заведение. Събитието ще се състои от 11.00 часа в аула „Раковски“ в Учебния корпус на Академията на ет. 1.", "date": "2018.06.13", "title": "Н. Пр. Ерик Рубин ще изнесе лекция във Военна академия „Георги С. Раковски“"}
{"url": "http://www.focus-news.net/news/2018/06/13/2533318/pregled-na-osnovnite-temi-vav-velikotarnovskiya-pechat.html", "text": "„Арестуваха шефа на мандрата в Елена, не е плащал 900 000 лв. ДДС“ е заглавие от областния всекидневник „Янтра Днес”. Служители на ГДБОП под надзора на Специализираната прокуратура са задържали под стража бизнесмена Стефан Василев, който е един от най-крупните млекопроизводители у нас, съдружник в “Би Си Си Хандел” ООД и съсобственик на млекопреработвателното предприятие в Елена. Според събраните данни, той е организирал престъпната дейност, при която е обезпечил регистрацията на десетки търговски дружества на подставени лица, като чрез осигуряван от тях документален поток неправомерно е приспадал данъчен кредит. „Архитекти от цял свят се интересуват от конкурса за нов градски център“ е друго заглавие от ежедневника. Архитекти от целия свят проявяват интерес към международния конкурс за нов градски център на В. Търново. Сред тях са специалисти от Италия, Турция, Индиоя, Колумбия, Япония и др. Конкурсът е под мотото “Ново сърце за Стария град“ и е най-мащабният у нас. Той стартира по инициатива на кмета инж. Даниел Панов в края на април. „142-ма зрелостници от областта са отличници и на двете матури “ е заглавие от трета страница на ежедневника. „Комисията по отбрана за първи път заседава във НВУ „Васил Левски““  четем на страница четири в изданието. На страница пет е поместен материал със заглавия: “Лили Борисова – за баскета и футбола на Моуриньо, Бобан и Джи Сун Парк“. На спортната страница на вестник „Янтра Днес“ четем: “Световното по футбол стартира утре, 3 млрд. Зрители ще гледат мачовете“.\r\n„Рибар се натъкна на останки от човешко тяло в Янтра край В. Търново“ е заглавие от първа страница на другия областен ежедневник “Борба“. Рибар се натъкнал на останки от човешко тяло край река Янтра под един от тунелите на входа за Велико Търново. Ужасяващата находка мъжът видял около 20 часа в понеделник по време на риболов. Той веднага се обадил на тел. 112, а малко по-късно на място пристигнала полиция. Вчера сутринта мястото бе отцепено от криминалисти за извършване на оглед. Според статистиката през последните месеци от областта се водят безследно изчезнали над 5 души, които са излезли от домовете си и повече не са се върнали. „Управителят на еленската мандра Стефан Василев укрил над 900 000 лв. ДДС с фирми бушони“ е друга тема от ежедневника. Специализираната прокуратура е разбила организирана престъпна група за данъчни престъпления начело на която е бил управителят на фирмата за млечни продукти в Елена Стефан Василев. Чрез регистрирането на дружества бушони той е успял да осуети плащането на 900 хил. лева ДДС само за четири месеца, стана ясно вчера на брифинг на спецпрокуратурата в София. Както „Борба” писа вчера, 52-годишният бизнесмен е в ареста от седмица, но операцията на ГДБОП се е пазела в дълбока тайна. Василев е посочен за ръководител на групата, която е действала в четири области – В. Търново, Русе, Търговище и Пазарджик. „Търновецът Огнян Димов спечели близо 400 000 долара от световен покер турнир“, „Светослав Дерменски създаде 42 дка черешова градина с европейски пари“, „Пари и проекти има, работници няма за пътни ремонти“, „Парламентарната комисия по отбрана заседава в Националния военен университет „В. Левски“ са други заглавия от страниците на всекидневника. “Силно представяне на горнооряховската борба на държавното първенство в Сливен“, “Марин Байчев влезе в спортно-техническия юаб на “железничарите“ и “Росен Райчев носи победи на “Калоян-92“ в Германия“ са заглавията от спортната страница на изданието.", "date": "2018.06.13", "title": "Преглед на основните теми във великотърновския печат"}
{"url": "http://www.focus-news.net/news/2018/06/13/2533319/vitsepremierat-ekaterina-zaharieva-votat-na-nedoverie-na-bsp-nyama-da-e-uspeshen-koalitsiyata-e-stabilna.html", "text": "Вотът на недоверие на БСП няма да бъде успешен, коалицията е стабилна. Това каза вицепремиерът и министър на външните работи Екатерина Захариева в предаването \"Тази сутрин\" по бТВ. По думите ѝ от левицата искат вот на недоверие във всеки един момент с цел да се отклони вниманието от успехите на България по време на европредседателството.\r\n„Всеки един от министрите би трябвало да е готов да си тръгне ако се счита изчерпан или премиерът реши, че не се е справил. За съжаление, всеки един случай се използва за политически атаки – не беше приятно нито бягството, нито последвалото убийство на Владимир Пелов, но реформи в системата на МВР се правят”, коментира Захариева.\r\nПо повод приетата и след това отхвърлена оставка на социалния министър Бисер Петков, Захариева коментира, че законът за хората с увреждания е внесен, като до петък ще се правят изчисления и оценка дали ще е от полза на хората с увреждания.\r\nНа въпрос дали след края на европейското председателство се готвят рокади във властта, Захариева коментира, че само премиерът Бойко Борисов може да отговори на този въпрос.", "date": "2018.06.13", "title": "Вицепремиерът Екатерина Захариева: Вотът на недоверие на БСП няма да е успешен, коалицията е стабилна"}
{"url": "http://www.focus-news.net/news/2018/06/13/2533327/yambol-vremenno-dvizhenieto-se-osashtestvyava-samo-v-izprevarvashtata-lenta-pri-km-286-v-posoka-burgas-na-am-trakiya-poradi-remontni-deynosti.html", "text": "Временно движението се осъществява само в изпреварващата лента при км 286 в посока Бургас на АМ \"Тракия\", в участъка село Завой - пътен възел \"Зимница\", поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.06.13", "title": "Ямбол: Временно движението се осъществява само в изпреварващата лента при км 286 в посока Бургас на АМ \"Тракия\", поради ремонтни дейности"}
{"url": "http://www.focus-news.net/news/2018/06/13/2533329/pazardzhik-baseynova-direktsiya-iztochnobelomorski-rayon-se-sezira-po-signal-za-zamatvane-na-reka-maritsa-v-rayona-na-plovdiv.html", "text": "Басейнова дирекция „Източнобеломорски район“ се сезира по сигнал от медиите за замътване на река Марица в района на Пловдив, съобщиха от институцията. Експерти от басейновата дирекция съвместно с Регионалните лаборатории към ИАОС в Пловдив и Пазарджик и Регионалната инспекция по околна среда и води – Пазарджик обследваха различни участъци на река Марица до вливането на притока и р. Луда Яна край село Огняново, община Пазарджик. Установено е, че водата е мътна и кална с жълтеникаво-кафяв цвят. Водното ниво на реката е значително повишено. С дрон е заснето мястото на вливането на двете реки. От заснемането се вижда, че мътните води са сформирани във водосбора на река Луда Яна. Не е констатирано нерегламентирано отвеждане на отпадъчни води. БДИБР е отправила запитване към Националния институт по метеорология и хидрология за получаване на релевантна информация за количеството и интензитета на валежите от последните две денонощия, които могат да са причина за потъмняването на водите на река Марица. Взети са водни проби от няколко пункта за лабораторно изследване по показатели за биогени и метали. Резултатите ще бъдат оповестени след приключване на изследването.", "date": "2018.06.13", "title": "Пазарджик: Басейнова дирекция „Източнобеломорски район“ се сезира по сигнал за замътване на река Марица в района на Пловдив"}
{"url": "http://www.focus-news.net/news/2018/06/13/2533325/burgas-obshtinskiyat-savetnik-ot-gerb-todor-kolev-organizira-priemen-den-na-14-yuni.html", "text": "Общинският съветник от ГЕРБ - Бургас Тодор Колев ще има приемен ден за граждани на 14 юни 2018 г. от 17.00 до 18.00 часа в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ. Тодор Колев е член на Комисията по опазване на околната среда, земеделие и храни и на Комисията по устройство на територията.\r\nЗа традиционната приемна на общинските съветници от ГЕРБ - Бургас записвания се правят на място в офиса на партията или на телефон 056 81 90 40.", "date": "2018.06.13", "title": "Бургас: Общинският съветник от ГЕРБ Тодор Колев организира приемен ден на 14 юни"}
{"url": "http://www.focus-news.net/news/2018/06/13/2533324/pazardzhik-okrazhniyat-sad-shte-gleda-delo-sreshtu-podsadim-za-ukrivane-na-danachni-zadalzheniya-v-golemi-razmeri.html", "text": "Окръжният съд в Пазарджик ще гледа дело за укриване на данъчни задължения в големи размери. Това съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу обвиняемия е повдигнато обвинение за това, че като пълномощник на управител на търговско дружество е укрил данъчни задължения в големи размери – 5 787.04 лева.                              Делото е насрочено за разпоредително заседание. Съдебното заседание е с начален час 9.30 часа, а съдия-докладчик е Веселин Петричев.\r\nВаня НИКОЛОВА", "date": "2018.06.13", "title": "Пазарджик: Окръжният съд ще гледа дело срещу подсъдим за укриване на данъчни задължения в големи размери"}
{"url": "http://www.focus-news.net/news/2018/06/13/2533330/zhelyo-boychev-bsp-bnb-vse-oshte-ne-e-izpalnila-reshenieto-na-parlamenta-da-informira-za-angazhimentite-na-balgarski-banki-po-sdelkata-s-chez.html", "text": "БНБ все още не е изпълнила решението на парламента да информира за ангажиментите на български банки по сделката с ЧЕЗ - ако не го направи, ще предприемем действия. Това каза в процедура заместник-председателят на ПГ на „БСП за България“ Жельо Бойчев, предаде репортер на Агенция „Фокус“. Бойчев припомни, че на 17 май 2018 г. при разглеждане на доклада на Временната комисия за ЧЕЗ Народното събрание е приело решение, чрез което е изискало от БНБ да предостави информация за сделката на „Инерком България“ за ЧЕЗ и поетите финансови ангажименти от български банки по нея. „Тази информация беше отказана на Временната комисия, но тази точка стана и решение на българския парламент от 17 май 2018 г., обнародвана е в брой 42 на Държавен вестник. Тази информация до вчера не беше постъпила в Народното събрание. Излишно е да ви напомням мястото и ролята на Народното събрание спрямо Конституцията на страната. Надявам се да отправите съответното запитване към БНБ и тази информация да бъде предоставена. Мисля, че това ще бъде ясен тест - република на българските граждани ли сме или република на българските банки. Ако тази информация не постъпи в Народното събрание ще предприемем съответните действия“, каза Бойчев.\r\n Председателят на парламента Цвета Караянчева заяви, че ще разгледа въпроса и ще отправи съответното опитане към БНБ.\r\nДеница КИТАНОВА", "date": "2018.06.13", "title": "Жельо Бойчев, БСП: БНБ все още не е изпълнила решението на парламента да информира за ангажиментите на български банки по сделката с ЧЕЗ"}
{"url": "http://www.focus-news.net/news/2018/06/13/2533326/kyustendil-v-selo-shishkovtsi-shte-bade-ofitsialno-otkrita-obnovenata-muzeyna-ekspozitsiya-v-kashtata-na-vladimir-dimitrov-maystora.html", "text": "В село Шишковци ще бъде официално открита обновената музейна експозиция в къщата на Майстора. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” в Кюстендил. Откриването е насрочено за 11.00 часа. Експозиционното пространство в къщата музей в село Шишковци е обновено с цел отговаряне на съвременните представи за културен туризъм. „С новата документална експозиция се допълва представата за Майстора, придобита за него в художествената галерия в Кюстендил, където се осъществява срещата с неговото творчество. Акцентът е поставен върху Майстора и село Шишковци, което за Рисувача е столицата на рая”, каза Валентин Господинов. По думите му експонираните материали, с които е работил художникът – неговата палитра, работна престилка, фотоси и текстове, излезли изпод ръката му, са мост към възприемането му не само като художник, но и като човек и личност. В стъклени конструкции са експонирани народни носии, които са препратка към духа на времето, в което е живеел и творил Майстора.\r\nВенцеслав ИЛЧЕВ", "date": "2018.06.13", "title": "Кюстендил: В село Шишковци ще бъде официално открита обновената музейна експозиция в къщата на Владимир Димитров – Майстора"}
{"url": "http://www.focus-news.net/news/2018/06/13/2533332/sofiya-do-1600-chasa-dvizhenieto-se-osashtestvyava-samo-v-izprevarvashtata-lenta-pri-km-17-v-posoka-burgas-po-avtomagistrala-trakiya-poradi-remontni-raboti.html", "text": "До 16.00 часа днес движението се осъществява само в изпреварващата лента при км 17 посока Бургас по АМ \"Тракия\" поради ремонтни работи. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.06.13", "title": "София: До 16.00 часа движението се осъществява само в изпреварващата лента при км 17 в посока Бургас по автомагистрала \"Тракия\" поради ремонтни работи"}
{"url": "http://www.focus-news.net/news/2018/06/13/2533328/makfaks-makedoniya-zoran-zaev-i-nikola-dimitrov-shte-informirat-prezidenta-na-makedoniya-za-sporazumenieto-s-gartsiya.html", "text": "Македонският премиер Зоран Заев и министърът на външните работи Никола Димитров ще информират президента Георги Иванов за постигнатото споразумение с Гърция в спора за името, предава информационната агенция „Макфакс“. Срещата е насрочена за 10 часа местно време.\r\nСъгласно официалните изявления на министър-председателите на двете страни, договореното име е „Република Северна Македония“ - с превод на всички езици, за всестранна употреба и с въвеждане на изменение в Конституцията.\r\nЕзикът е македонски без бележка под линия - потвърден от ООН, националността е - македонска /граждани на Северна Македония (Macedonian / Citizens of North Macedonia). Новото име ще започне да се използва в международен план, след като споразумението с Гърция ще бъде ратифицирано от парламентите на двете страни. Вътрешно, новото име на страната ще бъде използвано след стартирането на преговорите за членство в ЕС, но не по-късно от пет години след подписването на споразумението.\r\nТо ще влезе в сила, когато бъде ратифицирано от парламентите на двете страни. След конституционните промени, които ще последват след успешен референдум в края на месец септември тази година, споразумението ще бъде внесено за ратифицикация в парламента в Гърция. \r\nИмената на регистрационните табели в Македония ще се променят - вместо MK ще бъдат NMK, MK и MKD кодовете ще останат валидни. На 28 юни тази година Македония трябва да получи дата за започване на преговори с Европейския съюз. На 12 юли на срещата на върха на НАТО Македония ще получи покана за членство в НАТО. \r\nСделката се очаква да бъде подписана този уикенд.Тереза Герова", "date": "2018.06.13", "title": "„Макфакс“ (Македония): Зоран Заев и Никола Димитров ще информират президента на Македония за споразумението с Гърция"}
{"url": "http://www.focus-news.net/news/2018/06/13/2533331/burgas-vavezhda-se-vremenna-organizatsiya-za-dvizhenie-po-chast-ot-bul-demokratsiya-zaradi-remont.html", "text": "Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства от днес до 30 юни. Това съобщиха от Община Бургас. По отсечката в този период ще преминава само колите на обществения транспорт.\r\nОбщина Бургас призовава всички водачи на моторни превозни средства да спазват ограниченията за движение в посочения пътен участък.", "date": "2018.06.13", "title": "Бургас: Въвежда се временна организация за движение по част от бул. „Демокрация“ заради ремонт"}
{"url": "http://www.focus-news.net/news/2018/06/13/2533323/der-standard-makedoniya-i-gartsiya-postignaha-probiv-v-spora-za-imeto.html", "text": "Министър-председателите на Гърция и Македония най-накрая постигнаха пробив в преговорите за разрешаване на спора за името, отбелязват в редакцията на австрийския национален ежедневник Der Standard. След близо 26 години, в които националистите в двете съседни страни блокираха преодоляването на проблема, във вечерните часове на вторник лидерът на кабинета в Атина Алексис Ципрас обяви: „Имам добри новини! Имаме споразумение“. И колкото и неудобно бе за излъчване на живо, изявлението на Ципрас все пак бе историческо. \r\nГърция и Македония намериха решение на двустранния проблем след 26 години на напрежение в отношенията. За Македония уреждането на спора за името означава началото на преговори за присъединяване с Европейския съюз и членство в НАТО. За Гърция пробивът ще бъде значителен принос към политическата стабилизация на Балканите - и значителен успех в международен план за лявото правителство, водено от Алексис Ципрас. Но предстои споразумението да бъде одобрено от парламентите на двете страни, а несъгласните с постигнатия договор изобилстват както в Македония, така и в Гърция. \r\nВъв вторник следобед Ципрас разговаря с македонския си колега Зоран Заев в продължение на един час. След това бе обявено, че след месеци на преговори с противоречив успех е постигнат компромис. \r\nНа пръв поглед разрешаването на спора за името на бившата югославска република трябваше да гарантира, че Македония е различна от едноименната северна гръцка област. За тази цел бяха предложени различни варианти, съдържащи географско определение пред името. \r\nРазрешаването на спора за името бе значително забавено в годините на управление в Скопие на Никола Груевски (ВМРО-ДПМНЕ), когато в страната бяха издигнати десетки паметници на Александър Велики и бе заложено на идеята за древното македонско наследство на страната. След избирането на Зоран Заев (СДСМ) обаче преговорите тръгнаха в положителна посока.Тереза Герова", "date": "2018.06.13", "title": "Der Standard: Македония и Гърция постигнаха пробив в спора за името"}
{"url": "http://www.focus-news.net/news/2018/06/13/2533333/dimitar-margaritov-kzp-vnimavayte-s-kakvi-usloviya-se-saglasyavate-pri-sklyuchvaneto-na-individualni-dogovori.html", "text": "Потребителите трябва да бъдат много внимателни при преговорите с търговци, когато им предстои да сключат индивидуален договор за извършване на дадена услуга. Важно е да обмислят условията, на които се съгласяват в тези случаи, защото те залягат като клаузи в бъдещите договори. Дори впоследствие да се окаже, че уговорките не са толкова изгодни за тях, колкото първоначално са изглеждали, те не могат да бъдат определени като неравноправни клаузи и обявени за нищожни, както при типовите договори с общи условия. За това предупреди председателят на Комисията за защита на потребителите (КЗП) Димитър Маргаритов по „Дарик” радио, съобщиха от пресцентъра на КЗП. „Ако в типови договори има неравноправни клаузи, ние можем да се произнесем, че са такива и те да не произвеждат действия – т.е. да не са в ущърб на потребителя. Но при индивидуално сключените договори това ние не можем да направим и затова обръщаме внимание, че особено ключово е хората да пазят информацията по отношение на това как са стигнали до определената сделка и да настояват от страна на търговеца да бъде изпълнен точно този ангажимент, който той е поел в хода на преговарянето и който се съдържа в тази преддоговорна информация”, обясни Маргаритов. \r\nПреддоговорната информация е винаги важна, включително при сключването на типови договори, но и в случаите, когато за осъществяването на една сделка няма да се стига до полагане на подпис. „Особено в днешно време, когато хората активно комуникират в онлайн среда – през социални мрежи, имейли, чатове и т.н., тази преддоговорна информация в някои случаи може да бъде дори по-съществен елемент в отношенията между потребител и търговец, отколкото самият договор”, коментира председателят на КЗП. По думите му това е една преддоговорна комуникация, която на практика съдържа историята на договарянето между потребителя и търговеца. „Какви параметри са уточнили по повод предоставянето на дадената услуга? Ако говорим за изработването на дадена вещ – какви материали са се разбрали да бъдат вложени? Какви са сроковете за изпълнение? Кой и за чия сметка ще извърши доставката? Какви ще са евентуалните неустойки, ако не бъде изпълнено всичко това в срок? Цялата тази информация, която формира гръбнака и структурата на един договор, обикновено се случва в хода на тази преддоговорна комуникация между страните”, каза още Маргаритов. \r\nПредседателят на КЗП се спря и на някои тънки моменти при подписването на договори за по-специфични услуги. „При финансовите услуги поради тяхното естество се дава малко по-голяма свобода на търговеца да променя условията в движение, без да иска предварителното съгласие на потребителя. Става дума за възможност за предсрочно прекратяване на договора, промяна на лихвен процент, на стойност на допълнителни разходи за предоставянето на финансовата услуга”, обясни Маргаритов. Той обърна внимание, че потребителите е добре да имат представа, че това е възможно да се случи и че законът го допуска. Но подчерта, че при всички положения при извършването на такова едностранно изменение от страна на търговеца, ако потребителят реши, че новите условия не са му изгодни, той има право в 7-дневен срок да прекрати договора без неустойки, като ще дължи това, което е получил като предмет на самия договор за финансовата услуга. Маргаритов каза още, че „след изтичането на тези 7 дни влизат в сила новите условия и би трябвало да се прилагат конкретните клаузи, които се съдържат в този договор. Но, за да не изпусне тези 7 дни потребителят, има ясно задължение за предоставящия финансовата услуга да го информира надлежно в писмен вид. \r\nПредседателят на КЗП обясни, че при договорите за услуги, не само при дефектни стоки, потребителите имат право на рекламация в 14-дневен срок от установяване на несъответствието спрямо обещаното. \"Търговецът има задължение да направи необходимото, за да компенсира клиента. Ако не го направи, той е в нарушение и Комисията може да се притече на помощ на потребителя. \r\nЗа целта е необходимо да бъде налице сключеният между страните договор, тъй като той е едно от основните доказателства за това какви са отношенията, които са се развили между потребителя и търговеца\", завърши Маргаритов.", "date": "2018.06.13", "title": "Димитър Маргаритов, КЗП: Внимавайте с какви условия се съгласявате при сключването на индивидуални договори"}
{"url": "http://www.focus-news.net/news/2018/06/13/2533334/vanyo-kostin-kmet-na-obshtina-chuprene-4-godini-bezdeystvie-sled-vzriva-v-zavod-midzhur-porazhdat-bezpokoystvo-v-zhitelite-na-vidinskoto-selo-gorni-lom.html", "text": "4 години бездействие след взрива в завод „Миджур“ пораждат безпокойство в жителите на видинското село Горни Лом. Това каза за сутрешния блок „Добро утро, България“ на Радио „Фокус“ Ваньо Костин, кмет на община Чупрене, по повод опасността от нов подобен инцидент. „Четири години ние сме забравени и никой нищо не предприема. Тези боеприпаси си стоят без да бъдат утилизирани или извозвани на друго място, което поражда безпокойство в хората. Това наложи след решение на Общинския съвет да бъдат уведомени Прокуратурата и премиера Бойко Борисов. Към настоящия момент никой не ни информира за нищо – сигурно се предприемат мерки, но може би на малко по-късен етап ще знаем“, обясни Ваньо Костин. Кметът на Чупрене допълни, че информацията, която е необходима за изясняване на нивото на опасност към момента е, ще бъдат ли задължени новите собственици за подсигуряване на охрана на завод „Миджур“ и безопасно съхраняване на боеприпасите.", "date": "2018.06.13", "title": "Ваньо Костин, кмет на Община Чупрене: 4 години бездействие след взрива в завод „Миджур“ пораждат безпокойство в жителите на видинското село Горни Лом"}
{"url": "http://www.focus-news.net/news/2018/06/13/2533321/nachalnikat-na-aviobaza-krumovo-letim-na-sanitarniya-minimum-i-tova-e-ubiystveno.html", "text": "Пилотите ни летят на санитарния минимум, което е буквално убийствено. Този проблем е неглижиран с годин. Това каза в предаването „Здравей, България” по Нова телевизия началникът на авиобаза „Крумово” ген. Димитър Иванов в коментар на инцидента, при който хеликоптер падна и двама летци загинаха на място. Ген. Иванов обясни, че един час във въздуха с вертолет струва около 7000 лева. „Всеки пилот трябва да поддържа подготовката и си и във всеки момент да е готов да излети и да се включи в спасителна мисия”, категоричен бе началникът на авиобазата.\r\nТой каза още, че тя функционира при постоянен недостиг на финансиране. Постоянно се усещал недостиг и на резервни части за машините, особено за руската техника.\r\nГен. Иванов информира още, че във вторник е свалена черната кутия на разбилия се хеликоптер и информацията от нея тепърва ще се анализира.\r\nПо думите му не се изключва и версията за човешка грешка при катастрофата с военния хеликоптер край Пловдив. Другите две хипотези са влияния на външни условия и техническа неизправност. Загиналите при авиокатастрофите пилоти ще бъдат погребани в петък. Разследването на инцидента ще продължи един месец.", "date": "2018.06.13", "title": "Началникът на авиобаза „Крумово”: Летим на санитарния минимум и това е убийствено"}
{"url": "http://www.focus-news.net/news/2018/06/13/2533335/parlamentat-otpusna-nasledstveni-pensii-na-roditelite-chiito-detsa-sa-zaginali-v-zadgranichna-misiya-i-operatsiya.html", "text": "Парламентът отпусна наследствени пенсии на родителите, чиито деца са загинали в задгранична мисия и операция, предаде репортер на Агенция „Фокус“.  Това се случи след като депутатите приеха промени в Кодекса за социално осигуряване на второ четене, внесен от ПГ на ГЕРБ и ПГ на „БСП за България“. В досега действащото законодателство такава пенсия получаваха  родителите на лицата, починали по време на наборна военна служба. В преходните и заключителни разпоредби депутатите приеха още родителите на военнослужещите, загинали до влизането в сила на този закон при изпълнение на военна служба в операция или мисии извън територията на страната, да имат право на наследствена пенсия за военна инвалидност от датата на подаване на заявлението. Те ще получат в пълен размер личната си пенсия и наследствената за военна инвалидност. Депутатите решиха родителите на курсантите и школниците, които не са отслужили военната си служба, но са загинали по време на обучението, също да получат право на наследствена пенсия за военна инвалидност. \r\nДеница КИТАНОВА", "date": "2018.06.13", "title": "Парламентът отпусна наследствени пенсии на родителите, чиито деца са загинали в задгранична мисия и операция"}
{"url": "http://www.focus-news.net/news/2018/06/13/2533339/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.13", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/13/2533338/vidin-intenziven-e-trafikat-na-tezhkotovarni-avtomobili-na-izhod-na-gkpp-dunav-most-2.html", "text": "Интензивен е трафикът на тежкотоварни автомобили на изход на ГКПП „Дунав мост 2“. Това каза за Радио „Фокус“ дежурният служител на пункта. Работят всички трасета на граничния пункт. На другите два гранични пункта във Видинска област – „Връшка чука“ и „Брегово“ трафикът е спокоен, няма натрупване на превозни средства, нормално се преминава и от двете страни на границата. Натоварен е трафикът и по главен път Е-79 в посока за „Дунав мост 2“, движат се предимно тежкотоварни автомобили, най-натоварено е движението в участъка Дунавци-Видин.\r\nАнна ЛОЗАНОВА", "date": "2018.06.13", "title": "Видин: Интензивен е трафикът на тежкотоварни автомобили на изход на ГКПП „Дунав мост 2“"}
{"url": "http://www.focus-news.net/news/2018/06/13/2533341/kyustendil-postanovkata-kradetsat-na-praskovi-shte-bade-predstavena-v-obshtinskiya-dramatichen-teatar.html", "text": "Театърът от Разград гостува в Кюстендил с постановката „Крадецът на праскови”. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. Постановката по едноименното произведение на Емилиян Станев ще бъде представена пред кюстендилската публика от 19.00 часа в голямата зала на културния институт. Адаптацията и режисура са дело на Бойко Илиев, сценографията е на Нина Пашова, а музиката на Иван Лечев. Почитателите на театралното изкуство ще могат да наблюдават играта на актьорите Юлиан Вергов и Мариела Топалова, както и екипът на театъра от Разград.\r\nВенцеслав ИЛЧЕВ", "date": "2018.06.13", "title": "Кюстендил: Постановката „Крадецът на праскови” ще бъде представена в Общинския драматичен театър"}
{"url": "http://www.focus-news.net/news/2018/06/13/2533340/plovdiv-obyaveni-sa-nominatsiite-za-prestizhnata-natsionalna-literaturna-nagrada-hristo-g-danov-nagrazhdavaneto-shte-se-sastoi-na-15-yuni.html", "text": "Обявени са номинациите в отделните категории за престижната Национална литературна награда „Христо Г. Данов“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Номинираните в категория „Българска художествена литература“ са Владимир Левчев за „Марс“, Захари Карабашлиев за романа „Хавра“ и Здравка Евтимова за „Юлски разкази“. В раздел „Преводна художествена литература“ номинациите са за Ангел Игов за превода на „Котките. Практически наръчник от Стария опосум“ от Т. С. Елиът, за Евгения Панчева за превода на „Дидона, картагенската царица. Херо и Леандър“ от Кристофър Марлоу и за Надежда Розова за превода на „Химера“ от Джон Барт. В категория „Хуманитаристика“ номинираните са Ина Кирякова, Цочо Бояджиев за превода на „Средновековното мислене“ от Умберто Еко, Инна Пелева за „Георги Марков. Снимки с познати“ и Митко Новков за „От Мърквичка до минотавъра“. В раздел „Изкуство на книгата“ номинациите са Дамян Дамянов за проекта и книгата „Под езика“, Издателство „Лист“ за детската поредица „Детски шедьоври от велики писатели“ и Капка Кънева за илюстриране на „Европа в сепия“ и „Психиатрична болница „Творки“. В категория „Издание за деца“ номинациите са за Весела Фламбурари за „Майстори на феи“, Петя Кокудева за „Лупо и Тумба“ и Юлия Спиридонова за „Къде си слънце“. В раздел „Книгоразпространение“ са номинирани издателство „Софтпрес“, Книжен пазар – уебсайт за български антикварни книги и Център за книгата на Нов български университет. В категория „Представяне на българската книга“ са номинирани Амелия Личева за представяне на българските книги в книжни и електронни издания, сайтът „Аз чета“ за програма „Писател назаем“ и Фондация „Детски книги“. В раздел „Библиотеки и библиотечно дело“ са номинирани Антоанета Йорданова – училищен библиотекар, ОУ „Любен Каравелов“ – град Попово, Регионална библиотека „Христо Ботев“ – град Враца и Столична библиотека. В категория „Електронно издание и нови технологии“ номинациите са за „ЛитПрес“ за електронни мултимедийни списания за литература „Кръстопът“ и DICTUM, сайт „Българска илюстрация“ и Център за книгата на Нов български университет за официален уебсайт, посветен на проф. Петър Мутафчиев.\r\nТържествената церемония по връчване на Национална литературна награда „Христо Г. Данов“ ще се състои от 17.00 часа на 15 юни в къща музей „Христо Г. Данов“. Националната награда за принос в българската книжовна култура е учредена през 1999 година от Министерството на културата, Национален център за книгата и община Пловдив във връзка с провеждането на “Европейски месец на културата”. Oтличията по традиция се връчват на тържествена церемония в Стария Пловдив. Номинираните и наградените се определят на конкурсен принцип от жури, определено със заповед на министъра на културата. Наградата представлява малка пластика, диплом и парична сума. Носителят на наградата за цялостен принос в националната книжовна култура се определя от Министъра на културата. В деня на церемонията, непосредствено преди началото и се провежда последното заседание на комисията за определяне на победителите в отделните категории.", "date": "2018.06.13", "title": "Пловдив: Обявени са номинациите за престижната Национална литературна награда „Христо Г. Данов“, награждаването ще се състои на 15 юни"}
{"url": "http://www.focus-news.net/news/2018/06/13/2533344/burgas-rezultatite-ot-provedenite-darzhavni-zrelostni-izpiti-za-uchebnata-20172018-g-pokazvat-mnogo-dobro-predstavyane-na-zrelostnitsite-ot-oblastta.html", "text": "Резултатите от проведените държавни зрелостни изпити за учебната 2017/2018 г. показват много добро представяне на зрелостниците от област Бургас, сочи справка на сайта на Регионално управление на образованието – Бургас. В класацията на 10-те най-добри училища в страната по резултата от държавния зрелостен изпит по български език и литература на 9-то място в страната е ППМГ „Акад. Н. Обрешков” – Бургас с резултат Много добър 5.49. Резултатите от втория държавен зрелостен изпит (по предмет, избран от зрелостника) показват, че на 8-мо място в страната е отново ППМГ „Акад. Н.Обрешков” – Бургас с резултат Отличен 5.77. На 9-то място в страната по резултата от ІІ ДЗИ по английски език е АЕГ „Г. Милев” – Бургас със среден успех Отличен 5.74. По резултатите от втория държавен зрелостен изпит област Бургас се нарежда на ІІ място в страната след София-град. След Бургас са област Пловдив и област Варна.", "date": "2018.06.13", "title": "Бургас: Резултатите от проведените държавни зрелостни изпити за учебната 2017/2018 г. показват много добро представяне на зрелостниците от областта"}
{"url": "http://www.focus-news.net/news/2018/06/13/2533336/kurir-makedoniya-sled-sporazumenieto-za-imeto-na-darzhavata-vselenskiyat-patriarh-vartolomey-shte-obyavi-imeto-na-tsarkvata.html", "text": "След споразумението за името на държавата, Вселенският патриарх Вартоломей ще обяви името на църквата, пише скопското електронно издание „Курир“.\r\nСъществуването на разкол не е аргумент да изоставим един народ, подчерта Вселенският патриарх в рамките на литургия по повод честването на празника на Светите апостоли Вартоломей и Варнава.\r\n„Когато един от нашите братя бъде определен като расколник или еретик, а още повече, когато става въпрос за един цял народ, за милиони хора, тогава е необходим спешен и без забавяне призив за духовно пробуждане. Апостолското задължение на Църквата-Майка е да търси начини за спасение за нашите братя в Скопие и Украйна. Наш дълг и отговорност е винаги да връщаме народите обратно към истината и каноничните рамки на църквата, тъй като нашата Вселенската патриаршия се грижи за целия свят и за всички народи и хора, без изключение“, увери Вартоломей.\r\nВселенската патриаршия, подчертал Вартоломей, никога не е стояла настрана в ситуации, които нарушават нормалното функциониране на православната църква. Вселенският патриарх призова за приемане на народа и „църквата на Скопие\" в православното единство, цитирайки част от посланието на апосотол Павел до коринтяните.\r\nНа 29 май Светият синод на Вселенската патриаршия съобщи, че в рамките на нейните компетенции и прерогативи, ще бъде обсъдено и ще бъде взето решение за връщането на „църквата на Скопие“ в каноничните рамки под името Охридска архиепископия. Изявлението бе направено след писмата, изпратени от МПЦ-ОА и от премиера Зоран Заев, в които се изисква Вселенската патриаршия да предприеме стъпки за признаване на автокефалността на Македонската православна църква - Охридска архиепископия, като равноправна църква в православния свят.Тереза Герова", "date": "2018.06.13", "title": "„Курир“ (Македония): След споразумението за името на държавата, Вселенският патриарх Вартоломей ще обяви името на църквата"}
{"url": "http://www.focus-news.net/news/2018/06/13/2533345/hristina-shopova-zam-kmet-na-blagoevgrad-ekipnata-rabota-na-kulturnite-institutsii-v-blagoevgrad-e-klyuchat-kam-postigane-na-dobrite-rezultati.html", "text": "Екипната работа на културните институции в Благоевград е ключът към постигане на добрите резултати. Това каза в сутрешния блок “Добро утро, България“ на Радио „Фокус“ заместник-кметът по култура и хуманитарни дейности към Община Благоевград Христина Шопова по повод приза „Динамична община“, който получи Общината от Асоциацията на българските градове и региони. За предстоящото културно събитие – фестивал на френската музика “Франкофоли“ Шопова обясни, че Благоевград се готви за него цяла година. „Тази година програмата e в два фестивални дни. Първият ден започваме с френския DJ Aslove, ще преминем през нежната Айо. Хедлайнер на първата вечер 22 юни е Ройшин Мърфи и завършваме с DJ Федер. На 23 юни започваме с младата френска звезда с български произход Венсан Винел, програмата ще продължи с румънката Инна и завършваме с Метр Гимс, която е голямата френска звезда в момента”, коментира Христина Шопова. Тя каза още, че инициативата за изготвяне на карта за посетителите на Благоевград е на Общината и бизнеса на Благоевград. Идеята е хората, които идват в града да бъдат по-информирани и да знаят къде могат да използват отстъпка като посетители на „Франкофоли“.", "date": "2018.06.13", "title": "Христина Шопова, зам.-кмет на Благоевград: Екипната работа на културните институции в Благоевград е ключът към постигане на добрите резултати"}
{"url": "http://www.focus-news.net/news/2018/06/13/2533337/veliko-tarnovo-ueb-portal-shte-svarzhe-hotelite-s-obshtinata-i-oblastnata-direktsiya-na-mvr-za-da-oblekchi-rabotata-na-mestniya-biznes.html", "text": "Уеб портал ще свърже хотелите във Велико Търново с Общината и Областната дирекция на МВР. Това съобщиха от пресцентъра на Общината. Създаването на системата за регистър и обмен на туристическа информация бе инициирано от кмета на града Даниел Панов. Тя ще облекчи работата на местния бизнес. Въвеждането ѝ цели намаляване разходите за услуги, повишаване на нивото на сигурност в града, като това ще е от полза както за жителите, така и за туристите. Подписан е и меморандум за взаимодействие и дългосрочно сътрудничество между Община Велико Търново и областната полицейска дирекция.\r\nСистемата за туристическа информация бе представена по време на среща между Даниел Панов, представители на хотелиерския бизнес, на софтуерната компания – създател на продукта, както и на ОД на МВР. Даниел Панов коментира, че достъп до портала ще има всяко едно от 261-е категоризирани места за настаняване на територията на общината, а първите два месеца ще са тестов период, за да може да бъде проследена реалната работа на софтуерното решение и евентуалните възможности за оптимизация. „Системата не е задължителна – ползването й е по Ваше желание. Градове, в които има подобни решения, отчитат около 20-30% ръст на заетостта на легловата база“, обърна се към хотелиерите кметът на Велико Търново. \r\nЩе бъдат налични портал за ежедневна онлайн регистрация на туристи, пребиваващи в местата за настаняване на територията, както и портал за подаване на данни за справки – декларации от места за настаняване към уеб базирана облачна система. Информацията от първия портал ще постъпва в МВР, а от втория – в общината.\r\nНовата система съчетава три електронни услуги, разработени според новите правила за защита и съхранение на личните данни. От всеки хотел или къща за гости ще могат да бъдат подавани справки-декларации с информация за българските туристи, адресни карти за чужденците, ежедневна справка за посетителите. Осигурена е възможности и за водене на локален регистър – специална книга. Порталът позволява интегриране на данни от други софтуерни системи. Чрез него ще бъде улеснен контролът от страна на органите на реда и институциите към некатегоризирани места за настаняване.\r\nПо време на срещата бяха обсъдени и други въпроси, касаещи туризма във Велико Търново. Даниел Панов припомни, че около 10% е ръстът на посетители в Старата столица през миналата година, а данните от настоящия сезон показват продължаване на тенденцията, въпреки мащабните ремонтни дейности в града. „Ежедневно експертите в строителната дирекция на общината следят за качеството на дейностите по проекта за градска среда в старата част на Велико Търново. Всяка седмица лично проверявам изпълнението и ако се наложи – фирмите взимат на момента мерки“, коментира Панов. Той увери, че сроковете се спазват и дори се очаква основното строителство да е готово до края на септември, вместо през декември. „Тази мащабна дейност води до известни затруднения, но нека бъдем търпеливи – всичко е за по-добрия облик на Старата столица“, завърши Даниел Панов.", "date": "2018.06.13", "title": "Велико Търново: Уеб портал ще свърже хотелите с Общината и Областната дирекция на МВР, за да облекчи работата на местния бизнес"}
{"url": "http://www.focus-news.net/news/2018/06/13/2533347/evropa-ne-propusna-probiva-v-pregovorite-za-imeto-na-makedoniya-komentari-v-evropeyskiya-pechat-agentsiya-fokus.html", "text": "„На Балканите вече има Република Северна Македония“. Гръцкият министър-председател Алексис Ципрас обяви постигането на споразумение в спора за името на северния съсед на страната, която вече ще бъде „Република Северна Македония“, отбелязва водещото германско издание Der Spiegel.\r\n„Нашият съсед ще бъде наречен „Република Северна Македония“, обяви Ципрас в дългоочаквана реч по гръцката държавна телевизия. „Постигнахме добра сделка, която отговаря на всички предварително поставени изисквания на гръцката страна\", увери лидерът на кабинета в Атина.\r\nОт редакцията подчертават - Македония ще впише промяната на името в конституцията си. Премиерът й Зоран Заев също заяви, че в Скопие са се съгласили със сделката. „Няма начин да се върнем назад“, увери Заев след разговора с гръцкия си колега.\r\nГръцкото правителство изтъкна успехите от споразумението: Атина печели „правото да тълкува собствената си история“ и е решила „един от най-трудните дипломатически проблеми от последните 25 г.“\r\nСпоразумението също така насърчава „стабилността и сигурността на Балканите\" и намалява влиянието на „трети страни\" като Русия и Турция. Освен това, договорката укрепва „прогресивните сили\" в Македония, подчерта за изданието представител на управляващите в Атина.\r\nВ замяна на промяната на името Атина вече няма да блокира присъединяването на Македония към НАТО и началото на преговорите за членството й в Европейския съюз.\r\nСпорът за името възникна още с обявяването на независимостта на Македония през 1991 г. Гърция отхвърля името на страната, защото то съвпада с това на северната й област. До този момент Атина се опасяваше от евентуални териториални претенции от страна на съседа си. Поради тази причина блокираше амбициите на Македония за членство в международни организации. В ООН страната бе приета под името Бивша югославска република Македония (БЮРМ).\r\n***\r\nМинистър-председателите на Гърция и Македония най-накрая постигнаха пробив в преговорите за разрешаване на спора за името, отбелязват в редакцията на австрийския национален ежедневник Der Standard. След близо 26 години, в които националистите в двете съседни страни блокираха преодоляването на проблема, във вечерните часове на вторник лидерът на кабинета в Атина Алексис Ципрас обяви: „Имам добри новини! Имаме споразумение“. И колкото и неудобно бе за излъчване на живо, изявлението на Ципрас все пак бе историческо. \r\nГърция и Македония намериха решение на двустранния проблем след 26 години на напрежение в отношенията. За Македония уреждането на спора за името означава началото на преговори за присъединяване с Европейския съюз и членство в НАТО. За Гърция пробивът ще бъде значителен принос към политическата стабилизация на Балканите - и значителен успех в международен план за лявото правителство, водено от Алексис Ципрас. Но предстои споразумението да бъде одобрено от парламентите на двете страни, а несъгласните с постигнатия договор изобилстват както в Македония, така и в Гърция. \r\nВъв вторник следобед Ципрас разговаря с македонския си колега Зоран Заев в продължение на един час. След това бе обявено, че след месеци на преговори с противоречив успех е постигнат компромис. \r\nНа пръв поглед разрешаването на спора за името на бившата югославска република трябваше да гарантира, че Македония е различна от едноименната северна гръцка област. За тази цел бяха предложени различни варианти, съдържащи географско определение пред името. \r\nРазрешаването на спора за името бе значително забавено в годините на управление в Скопие на Никола Груевски (ВМРО-ДПМНЕ), когато в страната бяха издигнати десетки паметници на Александър Велики и бе заложено на идеята за древното македонско наследство на страната. След избирането на Зоран Заев (СДСМ) обаче преговорите тръгнаха в положителна посока.\r\n***\r\nГърция и Македония постигнаха споразумение за името на бившата югославска република, пише испанският национален ежедневник El Pais, като отбелязва, че двете страни най-накрая сложиха край на спора, тлеещ от 1991 г. насам, и който възпрепятства членството на Скопие в международни организации като НАТО и Европейския съюз. \r\nСлед повече от четвърт век едно от огнищата на напрежение на Балканите е на път да бъде потушено. Правителствата на Гърция и Македония най-накрая се договориха окончателно за име на малката балканска страна, която бе в състояние неопределеност от 1991 г. – без перспектива за членство в Европейския съюз или НАТО. \r\nВъпреки че споразумението трябва да бъде ратифицирано от парламентите на двете страни, а в случая на Скопие – и с  референдум за промяна на Конституцията, договорът отваря пътя за евроатлантическата интеграция на Македония. Ръководителите на правителствата на двете страни – Алексис Ципрас и Зоран Заев, финализираха сделката във вторник с едно телефонно обаждане, подчертават от редакцията.\r\n***\r\nМакедония се съгласи да си смени името след десетилетен спор  с Гърция, пише британският вестник The Independent.\r\nПравителството на Македония постигна споразумение с Гърция за промяна на името на страната, с което се сложи край на дългогодишния спор между двете страни. Гърция отдавна се противопоставяше на използването на името на Македония, тъй като то е взето според тях от  древногръцкото царство, управлявано от Александър Македонски.\r\nВ резултат на възраженията на Гърция Македония бе приета в ООН само под временното име на Бившата югославска република Македония, след като получи независимостта си през 1991 г. от разпадането на Югославия.\r\nПоследователно гръцките правителства заплашиха да блокират влизането на Македония в Европейския съюз и в НАТО под първоначалното й конституционно име. Македония е страна кандидатка за членство в ЕС.\r\nВ резултат на споразумението името на страната ще бъде променено в Република Северна Македония, за да отрази съществуването на гръцката страна от Македония от другата страна на границата. Името ще се използва и вътрешно от правителството и външно в международните отношения на страната.  Документът беше финализиран по време на телефонен разговор между гръцкия премиер Алексис Ципрас и македонския му колега Зоран Заев във вторник, а в замяна на промяната на името Гърция ще оттегли своите вето на присъединяването на страната към ЕС и НАТО.\r\nПарламентите на двете страни трябва да ратифицират споразумението, а Македония се очаква да проведе референдум по въпроса. Националистите в двете страни се противопоставят на компромиса и биха могли да провалят споразумението. Споразумението ще бъде подписано в събота на  езерото Преспа, което се намира на границата между двете страни  и със съседна Албания.\r\n\"Името ще се използва както международно така и вътре в страната\", каза Алексис Ципрас на телевизионна пресконференция, докато Зоран Заев, говорейки  отделно, каза на сънародниците си: \"Няма път назад\" и призова опозицията да подкрепи промяната на името, което ще гарантира покани за  ЕС и НАТО. \r\nВ Гърция дясната Партия на независимите гърци, която е коалиционен  партньор на СИРИЗА, заяви, че ще се противопостави на споразумението, което значи, че на Ципрас ще му се наложи да търси подкрепа сред политическите опоненти.\r\nПреговорите, които продължават от десетилетия, се ускориха през последните месеци под надзора на европейските, американските и немските дипломати.\r\n***", "date": "2018.06.13", "title": "Европа не пропусна пробива в преговорите за името на Македония (Коментари в европейския печат - Агенция „Фокус“)"}
{"url": "http://www.focus-news.net/news/2018/06/13/2533342/el-pais-gartsiya-i-makedoniya-postignaha-sporazumenie-za-imeto-na-bivshata-yugoslavska-republika.html", "text": "Гърция и Македония постигнаха споразумение за името на бившата югославска република, пише испанският национален ежедневник El Pais, като отбелязва, че двете страни най-накрая сложиха край на спора, тлеещ от 1991 г. насам, и който възпрепятства членството на Скопие в международни организации като НАТО и Европейския съюз. \r\nСлед повече от четвърт век едно от огнищата на напрежение на Балканите е на път да бъде потушено. Правителствата на Гърция и Македония най-накрая се договориха окончателно за име на малката балканска страна, която бе в състояние неопределеност от 1991 г. – без перспектива за членство в Европейския съюз или НАТО. \r\nВъпреки че споразумението трябва да бъде ратифицирано от парламентите на двете страни, а в случая на Скопие – и с  референдум за промяна на Конституцията, договорът отваря пътя за евроатлантическата интеграция на Македония. Ръководителите на правителствата на двете страни – Алексис Ципрас и Зоран Заев, финализираха сделката във вторник с едно телефонно обаждане, подчертават от редакцията.Тереза Герова", "date": "2018.06.13", "title": "El Pais: Гърция и Македония постигнаха споразумение за името на бившата югославска република"}
{"url": "http://www.focus-news.net/news/2018/06/13/2533346/natsionalna-kompaniya-industrialni-zoni-shte-podpishe-memorandum-za-satrudnichestvo-s-obshtina-pernik.html", "text": "Днес в град Перник ще бъде подписан Меморандум за сътрудничество между Община Перник и „Национална компания индустриални зони“ ЕАД. Това съобщиха от пресцентъра на „Национална компания индустриални зони“. Документът ще бъде подписан в Община Перник от изпълнителния директор на НКИЗ Антоанета Барес и кметът на Община Перник Вяра Церовска.\r\nОбщина Перник и Националната компания ще работят съвместно за изграждане на индустриална зона на територията на кв. \"Караманица\" в град Перник. \r\nСъбитието ще се проведе от 11.00 часа в сградата на Община Перник, Заседателна зала.", "date": "2018.06.13", "title": "„Национална компания индустриални зони“ ще подпише Меморандум за сътрудничество с Община Перник"}
{"url": "http://www.focus-news.net/news/2018/06/13/2533350/veliko-tarnovo-studentskiyat-teatar-pri-stopanska-akademiya-v-svishtov-otnovo-zavoyuva-nagrada-ot-natsionalen-festival.html", "text": "Студентският театър при Студентски дом на културата в Стопанска академия за втори път участва в национален фестивал и за втори път завоюва награда. Това съобщиха от пресцентъра на учебното заведение.\r\nТретокурсникът Добрин Тодоров и първокурсничката Галина Лазарова – и двамата от специалност „Счетоводство и контрол”, участваха в  XXI Национален фестивал на любителските театри с международно участие „Каварна 2018”. В рамките на една седмица, черноморският курортен град събра на сцената на читалище „Съгласие” театрални състави от България, Русия и Молдова. Магията на Мелпомена докосна зрителите чрез най-добрите театрални постановки – след провеждане на селективна сесия, до участие във фестивала бяха допуснати 22 спектакъла с над 250 участници. Свищовският студентски театър бе сред седемте младежки формации, избрани от кандидатствалите 14. \r\nФестивалът е свързан с името на един от големите български театрални критици и изследователи – проф. Гочо Гочев, родом от Каварна. Спектаклите бяха оценявани от тричленно жури с председател проф. Елена Баева – дългогодишен преподавател по актьорско майсторство и режисура в НАТФИЗ, и членове – Мая Вапцарова (режисьор и писател) и Крум Гергицов (театровед). \r\nСтудентите от Стопанска академия участваха в конкурса с пиесата на Петер Турини „Лов на плъхове”, под онлайн режисурата на Сашо Петков. В постановката, двамата актьори представиха чувствата, желанията и отношението на младите хора към консуматорското общество, наречено от тях „плъховско”. За ролята му на „ТОЙ” в пиесата, Добрин получи трета награда за младежка мъжка роля. \r\nТова бе второто участие на Студентския театър в национален фестивал, след възстановяването му през настоящата академична година, и младите театрали бяха отличени за втори път с награда. Участието на театъра в Каварна бе финансово обезпечено от Стопанска академия и Студентски съвет. Последното участие за настоящия летен сезон на Студентския театър при свищовската академия ще бъде на 16.06.2018 г. във фестивала Театрални срещи „Белене 2018”, който няма конкурсен характер.", "date": "2018.06.13", "title": "Велико Търново: Студентският театър при Стопанска академия в Свищов отново завоюва награда от национален фестивал"}
{"url": "http://www.focus-news.net/news/2018/06/13/2533349/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-s-18-sm.html", "text": "Нивото на Дунав в началото на българския участък на реката при Ново село за последното денонощие се е понижило с 18 см и водният стоеж е 212 см, съобщиха от местната Хидрометеорологична станция. Нивото на реката край Видин е 265 см, регистрираното е понижение от 16 см. Край Лом през последното денонощие понижението в нивото на реката е 9 см,  водният стоеж е 293 см. Нивото на реката край Оряхово е 188 см, там е регистрирано понижение за последното денонощие от 6 см. Температурата на водата край Ново село е 25 градуса, край Оряхово  е 26,4 градуса.", "date": "2018.06.13", "title": "Видин: Нивото на Дунав в началото на българския участък на реката при Ново село за последното денонощие се е понижило с 18 см"}
{"url": "http://www.focus-news.net/news/2018/06/13/2533348/varna-regionalnata-zdravna-inspektsiya-e-ustanovila-otklonenie-v-probite-ot-vodata-na-7-cheshmi-v-oblastta.html", "text": "Водата, която тече от 7 чешми във Варненско, не е годна за питейно-битови цели, показва последният мониторинг на водоизточниците в областта. Завишени нива на микробиологични показатели и нитрати са отчетени при местен източник „Св. Марина“ в жк. „Възраждане“, при чешма до блок 5 в жк. „Владислав Варненчик “, при „Острата чешма“ в Суворово, при селските чешми в Просечен и Николаевка, както и при тези до местните казани в Баново и Калиманци. Това съобщиха за Радио „Фокус“ – Варна от Регионалната здравна инспекция. Издадени са предписания до кметовете на съответните общини за поставяне на трайна маркировка, че водата е негодна за пиене и приготвяне на храна. При последния мониторинг на РЗИ са извършвани изследвания в 10 населени места.\r\nДиана СТОЕВА", "date": "2018.06.13", "title": "Варна: Регионалната здравна инспекция е установила отклонение в пробите от водата на 7 чешми в областта"}
{"url": "http://www.focus-news.net/news/2018/06/13/2533351/plovdiv-narusheno-e-vodopodavaneto-v-chast-ot-grada-zaradi-avariya.html", "text": "Без вода заради аварии са домакинствата на две улици на територията на град Пловдив. Това съобщиха за Радио „Фокус“ – Пловдив от водоснабдителното дружество, обслужващо областта. До 16.00 часа днес без вода заради авария ще бъдат живущите на ул. „Тодор Самодумов“. Заради подмяна на хидранти до 15.00 часа вода няма да има на ул. „Димитър Талев“. Екипи от водоснабдителното дружество работят по отстраняването на авария на ул. „Гаганица“ №19.\r\nЗаради подмяна на спирателни кранове до 15.00 часа ще бъде нарушено водоподаването в I-ва вилна зона в с. Храбрино.\r\nС намалено водоподаване са домакинствата в град Първомай, кв. „Дебър“ и с. Градина. До 15.00 часа ще бъде нарушено водоподаването в карловското село Богдан. Заради авария до 15 часа ще бъдат и домакинствата в района на ул. „Ген. Карцов“ в град Карлово.\r\nВесела КРЪСТЕВА", "date": "2018.06.13", "title": "Пловдив: Нарушено е водоподаването в част от града заради авария"}
{"url": "http://www.focus-news.net/news/2018/06/13/2533354/sliven-8-godishno-dete-e-blasnato-ot-lek-avtomobil-na-ulitsa-krivolak.html", "text": "8-годишно дете е блъснато от лек автомобил на улица „Криволак“ в град Сливен. Това съобщиха от ОДМВР - Сливен. Сигналът за настъпило потно произшествие е получен на 12 юни около 12.40 часа. Пред кардиологичен център \"Инакор\" лек автомобил „Сузуки“, управляван от водач на 53 години от град Бургас, е ударил внезапно изскочило на пътното платно 8-годишно момиче. От произшествието е пострадало детето, което е получило фрактура на крака, без опасност за живота. По случая е образувано досъдебно производство.", "date": "2018.06.13", "title": "Сливен: 8-годишно дете е блъснато от лек автомобил на улица „Криволак“"}
{"url": "http://www.focus-news.net/news/2018/06/13/2533357/varna-narusheno-e-vodopodavaneto-e-tsentara-na-grada.html", "text": "Хиляди абонати в карето между булевардите „Осми Приморски полк“, „Цар Освободител“, „Приморски“ и „Сливница“ ще бъдат без водоподаване днес до около 15.00 часа. Това съобщават от дружеството „Водоснабдяване и канализация“ във Варна. До 16.00 часа днес вода няма да има и в част от жк. „Трошево“. Без водоподаване до около 15.00 часа ще са абонатите от село Казашко.", "date": "2018.06.13", "title": "Варна: Нарушено е водоподаването е центъра на града"}
{"url": "http://www.focus-news.net/news/2018/06/13/2533352/ivan-kaburov-zemedelets-selskostopanskata-tehnika-tryabva-da-preminava-prez-zadalzhitelen-kontrol-predi-eksploatatsiya-na-poleto.html", "text": "Ангажимент на земеделските стопани е да направят пълна проверка и профилактика на селскостопанската техника преди началото на аграрния сезон и преди започването на жътвата. Това каза за Радио „Фокус” – Пазарджик Иван Кабуров, земеделец от Пазарджик. По думите му техниката трябва да е преминала преглед от страна на Контролно-техническата инспекция и да бъдат заверени годишните талони на машината. „Стриктно трябва да се спазва изискването да има и наличен пожарогасител в тракторите и комбайните, както и други подръчни земеделски сечива. Спазват се и изискванията на регламентирано работно време на комбайнерите и трактористите. Съвременното поколение земеделска техника е оборудвана с климатик и се работи по-комфортно, като се вземат и по-чести почивки от водачите”, уточни Кабуров. Той допълни, че стопаните имат ангажимент и да осигуряват кисело мляко и газирана вода на шофьорите. „Все пак това е сезонна работа и гледаме да експлоатираме техниката максимално, дори като се налага да разменяме водачи, за да отговорим на нуждите на работата”, коментира земеделецът.\r\nАлбена ЖИЛЕКОВА", "date": "2018.06.13", "title": "Иван Кабуров, земеделец: Селскостопанската техника трябва да преминава през задължителен контрол преди експлоатация на полето"}
{"url": "http://www.focus-news.net/news/2018/06/13/2533353/vratsa-9-godishen-velosipedist-e-bil-blasnat-ot-lek-avtomobil-v-byala-slatina-vodachat-e-napusnal-myastoto-na-proizshestvieto.html", "text": "9-годишен велосипедист е бил блъснат от лек автомобил в град Бяла Слатина, съобщиха от пресцентъра на ОДМВР-Враца. Инцидентът е станал на 11 юни около 20:45 часа на кръстовище в града. Водачът на лекия автомобил e напуснал мястото на произшествието. Детето е прегледано и обслужено в болница. След оперативно-следствени действия на служители на РУ Бяла Слатина е установено, че автомобилът е бил шофиран от Р.П. на 36г. от Враца - неправоспособен водач, който управлявал нерегистриран лек автомобил “Опел Астра“.", "date": "2018.06.13", "title": "Враца: 9-годишен велосипедист е бил блъснат от лек автомобил в Бяла Слатина, водачът е напуснал мястото на произшествието"}
{"url": "http://www.focus-news.net/news/2018/06/13/2533356/kyustendil-za-peta-poredna-godina-v-selo-shishkovtsi-shte-se-provede-tvorcheski-plener-v-duha-na-maystora.html", "text": "За пета поредна година в село Шишковци ще се проведе творчески пленер „В духа на Майстора”. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора”. „За пета поредна година студенти от Националната художествена академия ще черпят вдъхновение от красивата природа на Земенското дефиле, Скакавишкия водопад и кюстендилското поле. Сътвореното там, по стъпките на Рисувача, ще бъде представено в Художествена галерия „Владимир Димитров – Майстора”, каза Валентин Господинов. Тази година в проекта участват 16 студенти и двама от техните преподаватели. Според директора на кюстендилската галерия Валентин Господинов за включването в този пленер има изключително голям интерес от страна на студентите. Участниците в пленера ще имат възможност да посетят Художествената галерия и да се запознаят със забележителностите на град Кюстендил. В рамките на пленера студентите ще участват в среща с творчеството на кюстендилски поети и музикални изпълнители „Поезия и музика край Струма”. На 22 юни от 18.00 часа в залите на галерията ще бъде открита изложба с творби на студентите, създадени по време на пленера.\r\nВенцеслав ИЛЧЕВ", "date": "2018.06.13", "title": "Кюстендил: За пета поредна година в село Шишковци ще се проведе творчески пленер „В духа на Майстора”"}
{"url": "http://www.focus-news.net/news/2018/06/13/2533358/plovdiv-v-grada-shte-se-sastoi-ofitsialna-parva-kopka-za-stroitelstvoto-na-vtoriya-obekt-po-proekt-podobryavane-na-sotsialnata-infrastruktura-v-obshtina-plovdiv.html", "text": "С първа копка започва строителството на втория обект по проект „Подобряване на социалната инфраструктура в Община Пловдив“. Това съобщиха за Радио „Фокус“ – Пловдив от Общината. Официалната церемония „Първа копка“ на обект “Изграждане на Център за временно настаняване на лица и семейства“ ще се състои на 14 юни от 10.30 часа. Основната цел на този проект е да допринесе за осигуряването на по-качествена социална инфраструктура в Община Пловдив. С това ще се създадат предпоставки за предоставяне на ефективни социални услуги в общността и последващо намаляване на съществуващите форми на социално изключване. Обновените и изградените обекти ще дадат повече и подобрени възможности за защита, социална сигурност, задоволяване на ежедневните потребности, консултиране и информиране на различни целеви групи. Целевите групи на проекта включват жени, жертви на домашно насилие и техните деца, бездомни, деца на улицата, социално слаби лица и безработни, деца от социално слаби семейства, лица с физически увреждания и лица от ромски произход, попадащи в обхвата на предходните категории целеви групи.\r\nОчаквани резултати от реализирането на проекта са ремонтиран сграден фонд с внедрени мерки за енергийна ефективност, благоустроено и обзаведено прилежащото дворно място на Кризисен център за жени, жертви на домашно насилие, също изграден Център за временно настаняване на лица и семейства.  Общата стойност на проекта малко над 2 100 000 лева.", "date": "2018.06.13", "title": "Пловдив: В града ще се състои официална първа копка за строителството на втория обект по проект „Подобряване на социалната инфраструктура в Община Пловдив“"}
{"url": "http://www.focus-news.net/news/2018/06/13/2533362/ministar-krasen-kralev-shte-prisastva-na-tseremoniyata-po-otkrivaneto-na-svetovnoto-parvenstvo-po-futbol-v-moskva-na-14-yuni.html", "text": "Министърът на младежта и спорта Красен Кралев ще присъства на церемонията по откриването и първия мач на Световното първенство по футбол в Москва, Русия. Това съобщиха от пресцентъра на Министерството на младежта и спорта. Българският спортен министър ще участва и в неформална работна среща по повод борбата с манипулирането на спортните състезания, организирана от Разширеното частично споразумение за спорт (EPAS) на Съвета на Европа и Министерството на спорта на Руската федерация.\r\nОфициалните събития, в които Красен Кралев участва по покана на Руската федерация, ще се проведат на 14 юни 2018 г.", "date": "2018.06.13", "title": "Министър Красен Кралев ще присъства на церемонията по откриването на Световното първенство по футбол в Москва на 14 юни"}
{"url": "http://www.focus-news.net/news/2018/06/13/2533364/dobrich-rayonite-okolo-hipodruma-i-po-ul-fridrih-engels-v-industrialna-zona-na-grada-sa-s-narusheno-vodopodavane-zaradi-avarii.html", "text": "Районите около Хиподрума и по  ул. „Фридрих Енгелс“ в индустриална зона са с нарушено водоподаване до 15.00 часа, съобщиха от ВиК-Добрич. В Добрич с нарушено водоподаване поради отстраняване на аварии са също по ул. „Димитър Ковачев“ бл. 17, в жк. „Строител“ бл. 70 и по ул. „Топола“ № 3. В областта с нарушено водоподаване са: с. Миладиновци, с. Победа, с. Ведрина, с. Ловчанци, с. Ново Ботево; в община Балчик – с. Гурково и с. Кранево; в община Генерал Тошево – с. Снягово, напор - Пчеларово; в община Каварна - ул. „Добротица“ в морския град и с. Раковски; в община Шабла -  ул. „Поморие“ в града; в община Крушари в зоната на Помпената станция се извършва ел. профилактика до 15.00 часа.", "date": "2018.06.13", "title": "Добрич: Районите около Хиподрума и по ул. „Фридрих Енгелс“ в индустриална зона на града са с нарушено водоподаване заради аварии"}
{"url": "http://www.focus-news.net/news/2018/06/13/2533363/afp-italiya-privika-frenskiya-poslanik-zaradi-izyavlenie-na-emanyuel-makron.html", "text": "Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда, предава AFP.\r\nВъв вторник лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.\r\nВ неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини. Тереза Герова", "date": "2018.06.13", "title": "AFP: Италия привика френския посланик заради изявление на Еманюел Макрон"}
{"url": "http://www.focus-news.net/news/2018/06/13/2533367/plovdiv-komisiya-obsledva-sahat-tepe-podgotvya-se-proekt-za-videonablyudenie.html", "text": "Комисия обследва Сахат тепе в Пловдив. Това съобщи за Радио „Фокус” - Пловдив кметът на Район „Централен” Георги Стаменов. В момента има голяма комисия от еколози и експерти от строителната дирекция на Общината, която оглежда района, за да се види кое трябва спешно да се възстанови – парапети, настилка, която да се реновира”, каза Стаменов. След това ще бъде изготвен проект за видеонаблюдение. „Смятам, че в рамките на месец ще имаме остойностен проект и ще знаем какви средства ще са ни необходими за тази инвестиция”, каза още кметът на района. „Сахат тепе е в самото сърце на нашия град. Има изключителна красива гледка към другите тепета и към града. На първо място искаме да подсигурим тепето откъм сигурност, тъй като има доста лумпенски прояви там”, каза още Стаменов. В момента там редовно има прояви, свързани с графити и затова районната администрация смята да монтира цялостно видеонаблюдение за да може да се проследяват тези прояви и да бъдат наказвани извършителите им. Чак след като бъде обезпечено видеонаблюдението ще започне възстановяването и реновирането на самия хълм и зоните там.\r\n„Сахат тепе може да се превърне в любимо място за отдих за пловдивчани, с прекрасна гледка към града, тихо и спокойно място, където човек може да отдъхне, но и да се чувства безопасно”, добави Георги Стаменов.\r\nЦветана ТОНЧЕВА", "date": "2018.06.13", "title": "Пловдив: Комисия обследва Сахат тепе, подготвя се проект за видеонаблюдение"}
{"url": "http://www.focus-news.net/news/2018/06/13/2533365/veliko-tarnovo-v-novata-ambulatoriya-na-obshtinskiya-priyut-se-izvarshva-bezplatno-kastrirane-na-kucheta.html", "text": "С лицензирана амбулатория вече разполага общинският приют за кучета, който се намира между великотърновските села Шемшево и Пушево. Това съобщиха от пресцентъра на Община Велико Търново. Тя е оборудвана със съвременна технология и бе открита преди броени дни. В новото медицинско помещение ветеринарен екип ще кастрира безпризорните четириноги. Досега тази услуга бе изпълнявана от външна фирма. В компетенциите на последната ще остане единствено транспортирането на животните, прибрани от улиците. Откриването и оборудването на амбулаторията е част от мерките за намаляване на популацията от бездомни четириноги.\r\nВ приюта безплатно ще бъдат кастрирани също дворни и домашни кучета. Необходимо е стопаните им да подадат предварителна заявка, като се свържат с отдел „Екология“ в Община Велико Търново на телефон 062/619-502.\r\n40 животни са осиновени от приюта от началото на годината. Техните нови стопани са предимно млади хора, както и семейства с малки деца. 57 са кучетата, които живеят понастоящем в обекта. Всяко животинче разполага с отредено място за сън, получава храна два пъти дневно и може да играе в достатъчно широк двор. Гарантирани са и здравните грижи, благодарение на ветеринарния екип в приюта.\r\nОбщинският приют бе създаден по инициатива на кмета на Старата столица Даниел Панов и работи вече трета година. „Осинови от Велико Търново“ е страницата в най-популярната социална мрежа – Фейсбук, където всеки може да се запознае с бъдещия си домашен любимец.", "date": "2018.06.13", "title": "Велико Търново: В новата амбулатория на общинския приют се извършва безплатно кастриране на кучета"}
{"url": "http://www.focus-news.net/news/2018/06/13/2533359/v-kalofer-zapochna-natsionalen-uchenicheski-sabor-posveten-na-170-godishnina-ot-rozhdenieto-na-hristo-botev.html", "text": "В град Калофер започна Национален ученически събор, посветен на 170-годишнина от рождението на Христо Ботев, съобщиха от пресцентъра на Община Карлово.  В него участват 15 средни училища, носещи името на великия поет-революционер.\r\nСрещата бе открита от директора на калоферското средно училище „Христо Ботев“ - Таня Маринова и гайдарски състав от възпитаници на училището. В залата на НЧ „Христо Ботев“ представители на всички училища представиха мултимедийни презентации на тема „Моето училище – горд наследник на Христо Ботев“. На последния слайд от презентацията учениците бяха написали своето послание, свързано с личността на Христо Ботев и паметта за него у младите хора. С тези послания децата поставиха началото на създаването на Юбилейна книга. Тържествено шествие със знамената на всички училища се отправи към паметника на Христо Ботев, където бяха поднесени гирлянд на славата и цветя в знак на признателност. Националният събор продължи с концерт, в който взеха участие Първи ученически гвардейски отряд към ЕГ „Христо Ботев“ град Кърджали и певицата Деси Добрева.\r\nПоздравителен адрес до всички организатори и участници в Националния събор бе изпратен от министъра на образованието и науката – Красимир Вълчев. В него бе написано: „…Благодаря Ви за провеждането на ученическия събор, с който давате възможност учениците да помнят и почитат тези, които са се посветили на великата кауза на свободата! Христо Ботев е не просто част от най-славния български път, Христо Ботев е част от вечността.“ \r\nНа събитието присъстваха кметът на община Карлово д-р Емил Кабаиванов, народният представител Веска Ненчева,  председателят на ОбС Карлово Теодор Шойлеков, заместник-кметът на община Карлово Антон Минев, кметът на град Калофер Румен Стоянов, експертът от Министерството на образованието и науката – Радостина Николова, експертът от РУО Пловдив – Димитър Ставрев, много жители и гости на града.", "date": "2018.06.13", "title": "В Калофер започна Национален ученически събор, посветен на 170-годишнина от рождението на Христо Ботев"}
{"url": "http://www.focus-news.net/news/2018/06/13/2533369/pazardzhik-uchenitsi-ot-matematicheskata-gimnaziya-specheliha-prizovi-mesta-ot-natsionalnata-olimpiada-po-informatsionni-tehnologii.html", "text": "Ученици от Математическата гимназия „Константин Величков“ – Пазарджик спечелиха призови места от XVI Национална олимпиада по информационни технологии, която тази година се проведе в град Търговище, съобщиха за Радио „Фокус“ - Пазарджик от учебното заведение.  До националния кръг на олимпиадата бяха допуснати 163 ученици, разпределени в две възрастови групи – 5 - 8 клас и 9 - 12 клас. В общото класиране, което включва и резултатите от теста, и представяне и защита на проект, възпитаниците на ПМГ „К. Величков“ получиха индивидуално пет отлични оценки и пет оценки много добър.Три проекта в категория „Уеб сайт“ и един в категория „Интернет приложения“,бяха на възпитаници на Математическата гимназия. Заслужено признание на високо ниво за труда и уменията си получиха Ангел Стойнов и Станислав Апостолов от 8-ми клас, Виктор Вукев и Николай Стоянов от 6-ти клас, Адем Црънчалиев и Росица Деянова от 11-ти клас с ръководител Валентина Малинова и Атанас Бунчев от 7-ми клас и Теодора Бунчева от 5-ти клас с ръководител инж. Лидия Сиракова.\r\nРадослава МУРДЖЕВА", "date": "2018.06.13", "title": "Пазарджик: Ученици от Математическата гимназия спечелиха призови места от Националната олимпиада по информационни технологии"}
{"url": "http://www.focus-news.net/news/2018/06/13/2533368/haskovo-ot-dnes-sportnite-klubove-mogat-da-podavat-zayavlenie-za-finansirane-v-obshtinata.html", "text": "От днес спортните клубове могат да подават заявления за финансиране по Наредбата за условията и критериите за финансово подпомагане на спортните клубове в Община Хасково за 2018 година, съобщиха от пресцентъра на Общината. Документите се входират в деловодството на Общината. Крайният срок за приемане на документи е 26 юни 2018 година. Необходимо е към документите да бъде приложено придружително писмо, което включва – име на клуба, адрес, Булстат, подпис и печат на председателя. Клубове, които не предоставят изискуемата документация по Наредбата и в срок няма да бъдат допуснати за финансово подпомагане.", "date": "2018.06.13", "title": "Хасково: От днес спортните клубове могат да подават заявление за финансиране в общината"}
{"url": "http://www.focus-news.net/news/2018/06/13/2533370/sliven-chast-ot-grada-i-dve-sela-ot-oblastta-sa-bez-voda-zaradi-avarii.html", "text": "Две сливенски села и части от града са без вода заради аварии, съобщиха от ВиК – Сливен. Поради авариен ремонт ще бъде прекъснато водоподаването в село Крушаре от 9.00 часа до 16.00 часа. До 18.00 часа без вода ще бъде село Горно Александрово. Поради ремонтни работи част от бул. “Банско шосе“ в града ще остане без вода до 16.00 часа.\r\nПри възможност водоподаването ще бъде възстановено по-рано, като след това може да се повиши мътността на водата.", "date": "2018.06.13", "title": "Сливен: Част от града и две села от областта са без вода заради аварии"}
{"url": "http://www.focus-news.net/news/2018/06/13/2533366/kiriakos-mitsotakis-lider-na-nova-demokratsiya-aleksis-tsipras-nyama-politicheskata-legitimnost-da-podpishe-sporazumenie-s-makedoniya.html", "text": "Министър-председателят на Гърция Алексис Ципрас няма политическа легитимност да подпише споразумението за името на Македония (в източника - Бивша югославска република Македония), тъй като то не се ползва с одобрението на неговия младши партньор  в коалицията – партията „Независими гърци“ (АНЕЛ). Това заяви лидерът на най-голямата опозиционна партия в южната ни съседка Кириакос Мицотакис в рамките на среща с президента Прокопис Павлопулос, съобщава електронното издание на гръцкия вестник Kathimerini.\r\nЕдин ден след като Атина и Скопие обявиха, че са постигнали историческа сделка за преодоляване на десетилетия спор, лидерът на „Нова демокрация\" призова Павлопулос да гарантира, че споразумението ще бъде преразгледано от парламента преди да бъде подписано от правителството.\r\nСрещата между Мицотакис и Павлопулос първоначално бе насрочена за вторник, но в крайна сметка се състоя в сряда. \r\nВ по-ранно изявление пред телевизия „Скай“, говорителят на консервативната партия Мария Спирайки заяви, че правителството в Атина е постигнало „лошо споразумение\", като добави, че премиерът „няма легитимност да сложи своя подпис\".\r\n„Нова демокрация“ разкритикува сделката, подчертавайки, че тя признава македонската етническа принадлежност и език.Тереза Герова", "date": "2018.06.13", "title": "Кириакос Мицотакис, лидер на „Нова демокрация“: Алексис Ципрас няма политическата легитимност да подпише споразумение с Македония"}
{"url": "http://www.focus-news.net/news/2018/06/13/2533371/liliya-hristova-obshtina-varna-predstoyashto-uvelichenie-na-uchitelskite-zaplati-e-mnogo-dobar-start-za-mladite-uchiteli.html", "text": "Предстоящо увеличение на учителските заплати, договорено по Колективния трудов договор, е много добър старт за младите учители. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. „В момента няма друга система, в която да се влагат толкова много средства от държавата. Но за да бъде един млад учител задържан в системата на образованието, не е необходимо само добра заплата. Необходимо е и добро отношение към него в самия колектив, в който постъпва. Трябва да му се вдъхне вяра, че има възможност да работи с децата“, посочи Лилия Христова. По думите ѝ въпросът с привличането на младите учители е много сложен. „Надяваме се, че с всичко, което прави държавата за образователната система ще се намерят млади хора и тук въпросите трябва да бъдат отправени към актуализацията на програмите в университетите, където има педагогически специалности“, каза още Лилия Христова.\r\nМарияна ВАЛЕНТИНОВА", "date": "2018.06.13", "title": "Лилия Христова, Община Варна: Предстоящо увеличение на учителските заплати е много добър старт за младите учители"}
{"url": "http://www.focus-news.net/news/2018/06/13/2533372/dobrich-obshtinskiyat-savet-otkri-protsedura-za-podbor-na-kandidati-za-sadebni-zasedateli-kam-sadebniya-rayona-na-okrazhen-sad-dobrich-za-mandat-2019-2023-g.html", "text": "Общинският съвет откри процедура за подбор на кандидати за съдебни заседатели към съдебния района на Окръжен съд – Добрич за мандат 2019 – 2023 г. Срокът за подаване на документи от кандидатите е 30 юни тази година, предаде кореспондент на Радио „Фокус” – Варна. Процедурата е открита на основание на нормативната уредба у нас - Закона за съдебната власт и Закона за местното самоуправление и местната администрация. Възраст от 21 до 68 години, настоящ адрес в Община град Добрич, която попада в рамките на съдебния район на Окръжен съд – Добрич, да не е общински съветник от съдебния район, за който кандидатства, са само част от изискванията към кандидатите. Със свое решение Общински съвет - Добрич избра Временна комисия, която ще извърши проверка на документите и ще проведе изслушване на кандидатите за съдебни заседатели към съдебния район на Окръжен съд – Добрич. Списъкът на допуснатите до участие кандидати, заедно с техните автобиографии, мотивационни писма и документи ще бъдат публикувани на интернет страницата на Общината, линк - Общински съвет, най-малко 14 дни преди датата на изслушването им. Най-малко 10 на сто от лицата, които се включват в списъка, трябва да са с квалификация в областта на педагогиката, психологията и социалните дейности. Временната комисия ще изслуша всеки от допуснатите кандидати в публично заседание, като всеки член на Общински съвет град Добрич може да задава въпроси. На сайта на Общината в рубриката „Услуги и информация“, подлинк – Проектодокументи, е публикувана подробна информация за процедурата. От интернет страницата може да се изтеглят за попълване формуляри на заявление, декларация и писмено съгласие. \r\nЖулиета НИКОЛОВА", "date": "2018.06.13", "title": "Добрич: Общинският съвет откри процедура за подбор на кандидати за съдебни заседатели към съдебния района на Окръжен съд – Добрич за мандат 2019 – 2023 г."}
{"url": "http://www.focus-news.net/news/2018/06/13/2533355/goran-svilanovich-generalen-sekretar-na-saveta-za-regionalno-satrudnichestvo-es-i-nato-tryabva-da-pokazhat-reshitelnost-kato-aleksis-tsipras-i-zoran-zaev.html", "text": "Генералният секретар на Съвета за регионално сътрудничество Горан Свиланович изрази надежда, че Европейският съюз и НАТО ще покажат същата решителност, каквато демонстрираха министър-председателите на Македония и Гърция Зоран Заев и Алексис Ципрас в разрешаването на десетилетния спор за името, съобщава македонският „Фокус“.\r\n„Това историческо споразумение е попътян вятър не само за взаимното сътрудничество, но и за по-нататъшното икономическо развитие и процеса на европейска интеграция на региона. Искрено се надявам, че този смел акт на лидерство ще бъде приветстван със същата степен на решителност от партньорите си в Европейския съюз и НАТО“, заяви Свиланович.\r\nПоздравявайки Заев и Ципрас, Свиланович подчерта, че „споразумението представлява истинско насърчаване за целия регион на Югоизточна Европа, и особено за Западните Балкани, тъй като показва, че и най-трудните въпроси могат да бъдат решени, ако за това има решителност и визия за по-добро бъдеще\" .Тереза Герова", "date": "2018.06.13", "title": "Горан Свиланович, генерален секретар на Съвета за регионално сътрудничество: ЕС и НАТО трябва да покажат решителност като Алексис Ципрас и Зоран Заев"}
{"url": "http://www.focus-news.net/news/2018/06/13/2533374/pazardzhik-v-panagyurishte-zapochvat-yunskite-praznitsi-na-izkustvata-vdahnovenie-nastroenie-krasota.html", "text": "В Панагюрище започват юнските празници на изкуствата „Вдъхновение, настроение, красота“. Това каза за Радио „Фокус“ – Пазарджик Радка Костуркова от Общината. Тя уточни, че празниците ще продължат до 21 юни. „Началото ще поставят възпитаниците на школата по поп и джаз пеене „Евгений Зумпалов“ при ЦПЛР-Панагюрище, които ще изнесат своя годишен концерт. Той ще се състои в голямата зала на Театър Дом-паметник от 18.00 часа. На 14 юни 2018 година отново в голямата зала на Театър Дом-паметник от 19.00 часа, Малък градски театър ще представи спектакъла „БЕЛ АМИ“ от Юрий Дачев по Ги Дьо Мопасан. Под светлината на прожекторите ще видим Калин Врачански, Луиза Григорова, Герасим Георгиев – Геро и други“, допълни Костуркова.\r\nВаня НИКОЛОВА", "date": "2018.06.13", "title": "Пазарджик: В Панагюрище започват юнските празници на изкуствата „Вдъхновение, настроение, красота“"}
{"url": "http://www.focus-news.net/news/2018/06/13/2533375/sliven-darzhavata-prehvarli-na-oblastnata-administratsiya-vik-aktivi-na-stoynost-64-mln-leva.html", "text": "„Активи на „ВиК“, публична държавна собственост, на стойност 6.4 млн. лева са заведени по баланса на областната администрация“. Това каза пред журналисти областният управител на Сливен Чавдар Божурски, съобщиха от пресцентъра на Областна администрация - Сливен. \"Работи се по съставянето на актове за държавна собственост на язовир „Асеновец“ и другите имоти, държавна собственост. Приемането на активите е част от започналата реформа във ВиК – отрасъла\", допълни Божурски.\r\nСъгласно институционалната рамка на реформата бе създадена Асоциация по ВиК като самостоятелно юридическо лице. Асоциацията е с адрес в областната администрация и нейната обособена територия съвпада с територията на Сливенска област. Председател е Областният управител като представител на държавата, членове са общините.\r\nОсновната ѝ задача е управлението на ВиК-системите, като системите публична държавна собственост се завеждат в баланса на областната администрация, а тези, които са публична общинска собственост – в баланса на съответната община. С договор между асоциацията и „В и К“ ООД всички активи са предадени за стопанисване и експлоатация на ВиК-оператора за срок от 15 години.\r\nРеформата бе необходимо условие за европейското финансиране на отрасъла, заяви още областният управител Божурски. Сливен е сред 14-те области в страната с окрупнени ВиК-оператори, за които МРРБ подписа договори за регионални прединвестиционни проучвания. На територията на областта ще бъде получено финансиране по ОП „Околна среда“ за агломерациите Сливен и Нова Загора.\r\nИнвестиционните проекти за Сливен са за над 59 млн. лева – за канализация в кв. „Речица“, вътрешна водопроводна мрежа, довършване на пречиствателната станция за питейни води и свързването ѝ с мрежата на града. За Нова Загора средствата са за над 20 млн. лева – за пълна реконструкция на съществуващата пречиствателна станция за отпадни води, ремонти на водопроводна и канализационна мрежа.", "date": "2018.06.13", "title": "Сливен: Държавата прехвърли на Областната администрация ВиК-активи на стойност 6.4 млн. лева"}
{"url": "http://www.focus-news.net/news/2018/06/13/2533360/vmro-dpmne-republika-makedoniya-neynoto-minalo-nastoyashte-i-badeshte-stanaha-zhertva-na-navika-na-zoran-zaev-da-si-karshi-grabnaka.html", "text": "Зоран Заев премина червените линии, които досега защитаваха всички политици, на които гражданите гласува доверие да ръководят държавата, се казва в изявление на ВМРО-ДПМНЕ, което скопското електронно издание „Курир“, близко до кръговете на опозиционната партия на Християн Мицкоски, привежда в цялост.\r\n„Зоран Заев не само призна, че се е съгласил да промени конституционното име, но и се е съгласил и към националността, която досега бе ясно определена, да се добави „граждани на Северна Македония\". Властите в Гърция празнуват съвсем очаквано, тъй като за първи път в продължилите две десетилетия преговори един политик от Македония се съгласи безотговорно да приеме всички техни условия и да им осигури най-добрата сделка досега. Република Македония, нейното минало, настояще и бъдеще вчера станаха жертва на навика на Зоран Заев да си кърши гръбнака за личен интерес“, се казва в партийното изявление.\r\nОт ВМРО-ДПМНЕ посочват, че Зоран Заев и престъпният картел, който той води, са представили споразумение, в което държавата търпи поражение.\r\n„Преговорите, водени от СДСМ, отразяват крайно аматьорство. Споразумението не е в съответствие с интересите на македонския народ. Зоран Заев премина всички червени линии, които политиците, независимо от политическата им принадлежност, са имали през последните 25 години. Заев подкопа македонските позиции. Първоначално той обеща, че Конституцията няма да бъде променяна. След това публично заяви, че приема промяна на Конституцията и решението erga omnes в пакет с името Република Илинденска Македония. Гражданите са излъгани и манипулирани. Зоран Заев напълно непрозрачно и без да запознае с опозицията и ВМРО-ДПМНЕ като най-голямата опозиционна партия взе решение, което ще бележи не само настоящите, но и бъдещите поколения. ВМРО-ДПМНЕ не е против членството в НАТО и в ЕС, напротив, много по-ангажирана е с това от всички останали. Но членството в тези организации не трябва да бъде на цената на предателство или договори за капитилация. Гражданите заслужават европейско бъдеще, но на базата на ценности и реален напредък“, подчертават от опозиционната партия. \r\n„ВМРО-ДПМНЕ е категорично, че Република Македония не трябва да продължава да пропада в бездната, към която СДСМ я тласка. Държавата и гражданите заслужават нещо по-добро. СДСМ не може да предложи нищо добро за Република Македония. Тази власт трябва да си отиде“, е заключението на партията.Тереза Герова", "date": "2018.06.13", "title": "ВМРО-ДПМНЕ: Република Македония, нейното минало, настояще и бъдеще станаха жертва на навика на Зоран Заев да си кърши гръбнака"}
{"url": "http://www.focus-news.net/news/2018/06/13/2533377/kyustendil-teatrali-ot-shkolata-pri-obedinen-detski-kompleks-uchastvat-v-natsionalen-uchenicheski-festival-v-ruse.html", "text": "Младите театрали от школата при Обединен детски комплекс – Кюстендил участват в национален ученически фестивал в Русе. Това съобщи за Радио „Фокус” – Кюстендил Ани Кръстева, ръководител на театралната школа. Участието на кюстендилските деца ще започне от 16.00 часа в голямата зала на русенския театър. Там се провежда националният ученически театрален фестивал „Климент Михайлов”. За участието си във фестивала младите театрали от Кюстендил организираха кампании и театрален маратон за събиране на средства, необходими за пътуването. Те бяха подкрепени и от страна на Община Кюстендил. Във фестивала участват 23 състава, от които 14 от страната и 9 от Русе. Журито е в състав Крум Гергицов – председател, членове Мария Статулова и Ивайло Ненов.\r\nВенцеслав ИЛЧЕВ", "date": "2018.06.13", "title": "Кюстендил: Театрали от школата при Обединен детски комплекс участват в национален ученически фестивал в Русе"}
{"url": "http://www.focus-news.net/news/2018/06/13/2533380/burgas-registriran-e-sluchay-na-bebe-s-listerioza-v-obshtinata.html", "text": "Регистриран е случай на бебе с листериоза в Бургас. Това каза за Радио „Фокус“ – Бургас от пресцентъра на Регионалната здравна инспекция. Това е първият случай на опасната инфекциозна болест. Бебето е от община Бургас.\r\nЛистериозата е видинфекциозно заболяване, което се характеризира с разнообразна клинична картина и принадлежи към групата на зоонозите. Причинителят на заболяването е патогенна бактерия „Листерия моноцитогенес“. Източник на заразата са голям брой диви и домашни животни, като източник може да бъде и болният човек. Преносител на заразата могат да бъдат и някои видове кърлежи.\r\nПътищата на предаване на заразата са няколко: въздушно-капков, алиментарен (хранителен), контактен и трансмисивен (чрез ухапване от кърлеж).\r\nВеселина НИКОЛОВА", "date": "2018.06.13", "title": "Бургас: Регистриран е случай на бебе с листериоза в общината"}
{"url": "http://www.focus-news.net/news/2018/06/13/2533376/kathimerini-republika-kipar-privetstva-sporazumenieto-za-imeto-na-makedoniya-koeto-shte-generira-natsionalni-pechalbi-za-gartsiya.html", "text": "Република Кипър приветства споразумението между Гърция и Македония (в източника - Бивша югославска република Македония) по въпроса за името, отбелязва електронното издание на вестник Kathimerini.\r\nВ коментар пред държавния телевизионен оператор RIK правителственият говорител Продромос Продроумо  описва постигнатия пробив като „важна сделка\", която се очаква да генерира много „национални печалби\" за Гърция.\r\nВъв вторник Атина и Скопие обявиха, че са постигнали компромис за името „Република Северна Македония\". Тереза Герова", "date": "2018.06.13", "title": "Kathimerini: Република Кипър приветства споразумението за името на Македония, което ще генерира „национални печалби“ за Гърция"}
{"url": "http://www.focus-news.net/news/2018/06/13/2533379/montana-mazh-e-s-opasnost-za-zhivota-a-zhena-i-dete-sa-postradali-pri-pozhar-v-apartament-v-lom.html", "text": "Мъж е с опасност за живота, а жена и дете са пострадали при пожар в апартамент в Лом. Това съобщиха от ОДМВР - Монтана. На 12 юни 2018 г. около 16.18 часа в РУ - Лом е получен сигналът за възникналия пожар в апартамент на ул. \"Славянска\" в гр. Лом. Сигналът е посетен от служители на РСПБЗН - Лом, които са потушили огъня. От апартамента са спасени 69-годишна жена, 74-годишен мъж и 7-годишно момче, живеещи на адреса. Пострадалите са откарани в МБАЛ Лом, като жената и момчето са настанени без опасност за живота, а възрастният мъж е настанен в ОАИЛ в тежко състояние, с обгазяване, изгаряния по тялото и с опасност за живота. По първоначални данни от служителите на РСПБЗН - Лом пожарът е възникнал в резултат на късо съединение в електрическото табло на апартамента. Местопроизшествието е посетено от дежурна оперативна група, извършен е оглед и е образувано досъдебно производство в РУ - Лом.", "date": "2018.06.13", "title": "Монтана: Мъж е с опасност за живота, а жена и дете са пострадали при пожар в апартамент в Лом"}
{"url": "http://www.focus-news.net/news/2018/06/13/2533378/volen-siderov-obedineni-patrioti-tragichniyat-sluchay-v-krumovo-ne-mozhe-da-se-izpolzva-za-iskane-na-ostavka.html", "text": "Трагичният случай в „Крумово“ не може да се използва за искане на оставка. Това каза председателят на ПГ на „Обединени патриоти“ Волен Сидеров пред журналисти в Народното събрание във връзка с това, че лидерът на „Воля“ Веселин Марешки поиска оставката на министъра на отбраната Красимир Каракачанов заради инцидента в авиобаза „Крумово“, предаде репортер на Агенция „Фокус“.\r\n„Не може  да се използва един трагичен случай – повреди и катастрофи са ставали по всяко едно време, за искане на оставка. Предполагам, че не е проблем за Каракачанов да подаде оставка. Но ние сме в една коалиция, която сме излъчили двама вицепремиери, и всяка една оставка ще означава разтурване на голямата управляваща коалиция с ГЕРБ. Така че ако това търси и цели г-н Марешки, той трябва след А да каже и Б – иска нови избори, разчита, че след това ще управлява или какво друго“, каза още Сидеров и посочи, че социологически проучвания показват, че промяна в политическата картина в момента няма. „Така че предполагам, че това просто е един от поредните опити на г-н Марешки да привлече вниманието към себе си“, посочи още той.\r\nЦветилена СИМЕОНОВА", "date": "2018.06.13", "title": "Волен Сидеров, „Обединени патриоти“: Трагичният случай в „Крумово“ не може да се използва за искане на оставка"}
{"url": "http://www.focus-news.net/news/2018/06/13/2533384/parlamentat-prie-na-parvo-chetene-promeni-v-zakona-za-ustroystvo-na-teritoriyata-namalyavashti-administrativnata-tezhest.html", "text": "Парламентът прие промени в Закона за устройство на територията на първо четене, намаляващи административната тежест, предаде репортер на Агенция „Фокус“.  Промените бяха внесени от ПГ на „Обединени патриоти“, от ПГ на ГЕРБ и от Министерски съвет.  Най-много са предложенията за промени в Закона за устройство на територията на  „Обединени патриоти“.  Промените на патриотите  предвиждат и съгласуването на заданията и предложенията за подробен устройствен план да се извършва служебно от кмета на общината или от компетентния орган. Вторият проект на \"Обединени патриоти\" е свързан с отстраняване на съществуващите непълноти и неясноти в закона. Част от предложенията на „Обединени патриоти“ касаят забавянето на цялостния процес по предоставяне на услугата достъп до интернет. За да се преодолее това няма да се изисква разрешение за строеж за изграждане на физическа инфраструктура, разполагане на кабелни електронни съобщителни мрежи в чертите на регулационната линия на имота. Законопроектът на „Обединени патриоти“ цели намаляване на административната тежест. Същата цел има и този на Министерски съвет. Приетите предложения на ГЕРБ изчистват противоречия между Закона за устройство на територията и Закона за камарата на строителите. Те целят повишаване на качеството на строителството и ограничаване на  практиката нелицензирани търговски субекти и физически лица да извършват икономическа дейност в разрез с нормите и правилата. Законопроектът на ГЕРБ разширява обхвата и на строителния надзор. \r\nДеница КИТАНОВА", "date": "2018.06.13", "title": "Парламентът прие на първо четене промени в Закона за устройство на територията, намаляващи административната тежест"}
{"url": "http://www.focus-news.net/news/2018/06/13/2533383/blagoevgrad-12-bezrabotni-litsa-zapochnaha-rabota-v-obshtina-gotse-delchev-po-programi-za-vremenna-zaetost.html", "text": "12 безработни лица започнаха работа в община Гоце Делчев по програми за временна заетост – по програма „Регионална програма за заетост“ и по проект „Ние също можем“ финансирани от Националния план за действие по заетостта. Безвъзмездното финансиране по двете програми е на стойност 39 854 лв. Това съобщиха от пресцентъра на Община Гоце Делчев.\r\n9 лица са назначени на длъжност „Общ работник“, като им е осигурена заетост в рамките на 6 месеца. По проект „Ние също можем“ е осигурена заетост на 3 лица за период от 3 месеца, като преди това назначените лица преминаха обучение по професия „Социален асистент“.\r\nКъм момента по програмите „Помощ за пенсиониране“, „Заетост и обучение на хора с трайни увреждания“, „Нова възможност за младежка заетост“, „Регионална програма за заетост“, „Старт на кариерата“ и по проект „Ние също можем“, е осигурена временна заетост на общо 34 безработни лица. Те изпълняват дейности по благоустрояване на населените места, паркове, общински терени и сгради.\r\nОбщина Гоце Делчев участва активно по всички европейски и национални програми за създаване на заетост с цел намаляване броя на безработните лица на територията на общината.", "date": "2018.06.13", "title": "Благоевград: 12 безработни лица започнаха работа в община Гоце Делчев по програми за временна заетост"}
{"url": "http://www.focus-news.net/news/2018/06/13/2533373/veselin-mareshki-volya-iskame-ostavkata-na-ministar-karakachanov-zaradi-intsidenta-v-aviobaza-krumovo.html", "text": "Искаме оставката на министър Каракачанов заради инцидента в авиобаза „Крумово. Това каза пред журналисти в Народното събрание лидерът на партия „Воля“ Веселин Марешки, предаде репортер на Агенция „Фокус“. „Трябва да се търси отговорност за инцидента в авиобаза „Крумово“. Тези, които не са осигурили средства за обучението на българските пилоти или са допуснали техническа неизправност, на практика са ги правили на сигурна смърт. И кой друг носи отговорност, освен политическото ръководство на Министерството на отбраната под началничеството на Красимир Каракачанов. Ние ще сезираме Прокуратурата за бездействие и несвършена работа, защото излиза, че в този ден няколко български екипажа са играли на руска ролетка, тъй като няколко са се сменяли на този самолет“, коментира още Марешки и посочи, че за този инцидент няма никакво оправдание. „Отдавна този човек трябваше да е излязъл то Министерството на отбраната. Не трябва българската армия да дава повече жертви, затова трябва максимално бързо да се намери човек, който да застане начело на отбраната“, каза още лидерът на „Воля“.\r\nЦветилена СИМЕОНОВА", "date": "2018.06.13", "title": "Веселин Марешки, „Воля“: Искаме оставката на министър Каракачанов заради инцидента в авиобаза „Крумово“"}
{"url": "http://www.focus-news.net/news/2018/06/13/2533385/veliko-tarnovo-sluzhiteli-na-politsiyata-sa-izzeli-hranitelni-produkti-s-iztekal-srok-na-godnost-ot-sklad-za-targoviya-na-edro.html", "text": "Служители на полицията са иззели хранителни продукти с изтекъл срок на годност от склад за търговия на едро. Това съобщиха от пресцентъра на МВР. Съвместна проверка в склад за търговия на едро на хранителни продукти в областния град е предприета вчера. В нея са участвали служители на сектор „Противодействие на икономическата престъпност“ при ОДМВР – В. Търново и представители на Областната дирекция по безопасност на храните. В хода на инспекцията е установено, че в склада се съхраняват хранителни стоки – предимно млечни продукти, с изтекъл срок на годност, както и такива, чиито опаковки са с подменени стикерите, указващи срока на годност. В помещението са открити и иззети и множество отпечатани стикери и етикети за хранителни продукти, както и компютърна техника за изготвянето им. Установен е собственикът на склада. По случая в ОДМВР – В. Търново е започнато досъдебно производство за престъпление по чл. 232, ал. 2 от НК, работата по което продължава под наблюдението на прокуратурата.", "date": "2018.06.13", "title": "Велико Търново: Служители на полицията са иззели хранителни продукти с изтекъл срок на годност от склад за търговия на едро"}
{"url": "http://www.focus-news.net/news/2018/06/13/2533390/nsi-indeksat-na-potrebitelskite-tseni-za-may-2018-g-belezhi-rast-ot-03-mesechna-inflatsiya-spryamo-predhodniya-mesets.html", "text": "Индексът на потребителските цени за май 2018 г. спрямо април 2018 г. е 100.3%, т.е. месечната инфлация е 0.3%. Това сочи статистика на Националния статистически институт (НСИ). Инфлацията от началото на годината (май 2018 г. спрямо декември 2017 г.) е 1.0%, а годишната инфлация за май 2018 г. спрямо май 2017 г. е 2.6%.\r\nСредногодишната инфлация за периода юни 2017 - май 2018 г. спрямо периода                         юни 2016 - май 2017 г. е 2.1%.\r\nПрез май 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.2%;\r\n- алкохолни напитки и тютюневи изделия - цените остават на равнището от миналия месец;\r\n- облекло и обувки - увеличение с 0.7%;\r\n- жилища, вода, електроенергия, газ и други горива - цените остават на равнището от миналия месец;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.4%;\r\n- здравеопазване - цените остават на равнището от миналия месец;\r\n- транспорт - увеличение с 2.6%;\r\n- съобщения - намаление с 0.4%;\r\n- развлечения и култура - намаление с 1.3%;\r\n- образование - цените остават на равнището от миналия месец;\r\n- ресторанти и хотели - увеличение с 0.1%;\r\n- разнообразни стоки и услуги - увеличение с 0.4%.\r\nПрез май 2018 г. са се увеличили цените на следните хранителни продукти: ориз - с 1.0%, брашно - с 0.6%, бял хляб - с 0.4%, хляб „Добруджа“ - с 0.9%, месо от едър рогат добитък - с 1.2%, свинско месо - с 0.1%, малотрайни колбаси - с 1.2%, мляно месо (кайма) - с 0.9%, пълномаслени и нискомаслени пресни млека - съответно с 1.6 и 0.2%, сирене - с 0.3%, кашкавал - с 0.1%, млечни масла - с 3.6%, ябълки - с 6.4%, цитрусови и южни плодове - с 2.3%, зеле - с 26.2%, зрял лук - с 5.3%, зрял чесън - с 0.6%, листни зеленчуци - с 1.3%, картофи - с 21.2%, оцет - с 0.5%, сол - с 0.2%, минерална вода - с 1.5%, газирани напитки - с 0.2%, вина - с 0.4%, и други. \r\nПрез май 2018 г. са се намалили цените на следните хранителни продукти: типов и ръжен хляб - с 1.4%, месо от домашни птици - с 0.4%, трайни колбаси - с 0.2%, агнешко месо - с 0.7%, кисели млека - с 0.6%, извара - с 3.2%, яйца - с 9.9%, маргарин - с 1.9%, олио - с 1.3%, домати и краставици - съответно със 7.5 и 8.9%, пипер - с 13.6%, маслини - с 1.0%, зрял боб и леща - съответно с 0.7 и 1.5%, захар - с 2.5%, шоколад и шоколадови изделия - с 1.3%, кафе - с 0.2%, плодови сокове - с 0.2%, бира - с 1.4%, и други.\r\nПрез май 2018 г. в групите на нехранителните стоки и услугите е регистрирано увеличение на цените при: цигари - с 0.2%, облекло - с 0.5%, обувки - с 1.2%, газообразни и течни горива за битови нужди - съответно с 0.1 и 5.3%, мебели - с 1.1%, продукти и препарати за почистване - с 0.9%, дизелово гориво - с 5.1%, автомобилен бензин А95Н - с 4.7%, автомобилен бензин А98Н - с 3.7%, газ пропан-бутан за ЛТС - с 1.7%, метан за ЛТС - с 0.5%, международни полети - с 5.2%, цветарство - с 0.2%, вестници - с 2.3%, бръснаро-фризьорски услуги - с 0.5%, автомобилни застраховки - с 4.8%, и други.\r\nПрез разглеждания месец в групите на нехранителните стоки и услугите е регистрирано намаление на цените при: хладилници - с 0.7%, климатични инсталации - с 0.2%, телевизори - с 2.6%, велосипеди - с 0.6%, моторни и смазочни масла - с 0.2%, пакетни услуги за почивка и туристически пътувания в страната - с 3.0%, хотели във ваканционни центрове и курорти - с 2.7%, продукти за лична хигиена и козметични продукти - с по 0.2%, и други.\r\nПрез май 2018 г. цените на лекарските и стоматологичните услуги, както и цените на лекарствените продукти остават на равнището от предходния месец.\r\nХармонизираният индекс на потребителските цени за май 2018 г. спрямо април 2018 г. е 100.4%, т.е. месечната инфлация е 0.4%. Инфлацията от началото на годината (май 2018 г. спрямо декември 2017 г.) е 1.0%, а годишната инфлация за май 2018 г. спрямо май 2017 г. е 2.3%.\r\nСредногодишната инфлация за периода юни 2017 - май 2018 г. спрямо периода                                            юни 2016 - май 2017 г. е 1.5%.\r\nСпоред ХИПЦ през май 2018 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.2%;\r\n- алкохолни напитки и тютюневи изделия - цените остават на равнището от миналия месец;\r\n- облекло и обувки - увеличение с 0.6%;\r\n- жилища, вода, електроенергия, газ и други горива - увеличение с 0.1%;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.3%;\r\n- здравеопазване - цените остават на равнището от миналия месец;\r\n- транспорт - увеличение с 2.1%;\r\n- съобщения - намаление с 0.3%;\r\n- развлечения и култура - намаление с 0.8%;\r\n- образование - цените остават на равнището от миналия месец;\r\n- ресторанти и хотели - намаление с 0.2%;\r\n- разнообразни стоки и услуги - увеличение с 0.6%.\r\nИндекс на цените за малката кошница (ИЦМК)\r\nИндексът на цените за малката кошница за май 2018 г. спрямо април 2018 г. е 99.8%, а от началото на годината (май 2018 г. спрямо декември 2017 г.) е 100.9%.\r\nПрез май 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n- хранителни продукти - намаление с 0.4%;\r\n- нехранителни стоки - увеличение с 0.1%;\r\n- услуги - увеличение с 0.1%.", "date": "2018.06.13", "title": "НСИ: Индексът на потребителските цени за май 2018 г. бележи ръст от 0.3% месечна инфлация спрямо предходния месец"}
{"url": "http://www.focus-news.net/news/2018/06/13/2533381/tanjug-sarbiya-vse-oshte-ne-e-poluchila-pokana-za-prodalzhavane-na-dialoga-s-prishtina.html", "text": "Държавният глава на Сърбия Александър Вучич все още не е получил официална покана за продължаване на диалога за нормализиране на двустранните отношения с Косово. Това се казва в изявление от Президентството в Белград, предава Tanjug, държавната информационна агенция на западната ни съседка.\r\nОт пресслужбата отказаха да коментират докладите на прищинската телевизия , съгласно която косовският президент Хашим Тачи и сръбският държавен глава Александър Вучич са получили официални покани да продължат преговорите под егидата на Европейския съюз с нова среща на 27 юни.Тереза Герова", "date": "2018.06.13", "title": "Tanjug: Сърбия все още не е получила покана за продължаване на диалога с Прищина"}
{"url": "http://www.focus-news.net/news/2018/06/13/2533387/vodeshti-turoperatori-v-balgariya-podkrepyame-predlozhenieto-kurortite-da-badat-opredeleni-sas-spetsifichen-statut-shto-se-otnasya-do-normite-za-shumovoto-natovarvane.html", "text": "Подкрепяме предложението курортите да бъдат определени със специфичен статут що се отнася до нормите за шумовото натоварване. Това се посочва в позиция на агенти на едни от най-големите световни туроператори в България, изпратена до Комисията по икономическа политика и туризъм.\r\n„Фокус“ публикува пълния текст на писмото:", "date": "2018.06.13", "title": "Водещи туроператори в България: Подкрепяме предложението курортите да бъдат определени със специфичен статут що се отнася до нормите за шумовото натоварване"}
{"url": "http://www.focus-news.net/news/2018/06/13/2533389/izraelskiyat-premier-benyamin-netanyahu-vreme-e-evropeyskite-lideri-da-razberat-che-izrael-otstoyava-interesite-na-vsichki-ni-v-blizkiya-iztok.html", "text": "Време е всички европейски лидери да разберат, че Израел е страната, която отстоява интересите на всички ни в Близкия Изток, както в областта на сигурността, така и в редица други области. Това каза израелският премиер Бенямин Нетаняху преди среща с българския си колега Бойко Борисов, предаде специалният пратеник на Агенция „Фокус“. „С България споделяме добро сътрудничество в редица области, като здравеопазването, технологиите и други, които ще имаме възможност да изкоментираме по време на срещата ни“, посочи той. „Благодаря за последователната ви подкрепа и отстояване на интересите на Израел по време на различните международни форуми, в които участваме, включително и в ЕС“, заяви израелският премиер.\r\nБиляна ИВАНОВА", "date": "2018.06.13", "title": "Израелският премиер Бенямин Нетаняху: Време е европейските лидери да разберат, че Израел отстоява интересите на всички ни в Близкия Изток"}
{"url": "http://www.focus-news.net/news/2018/06/13/2533382/izraelskiyat-premier-benyamin-netanyahu-nikoga-nyama-da-zabravim-kak-balgarite-sa-legnali-varhu-relsite-za-da-predotvratyat-deportiraneto-na-evreite-si.html", "text": "Приятелството ни датира от много отдавна. Ние никога няма да забравим миналото. Как българските граждани са легнали върху жп релсите, за да предотвратят депортирането на евреите си. Това каза израелският премиер Бенямин Нетаняху преди среща с българския си колега Бойко Борисов, предаде специалният пратеник на Агенция „Фокус“. „Споделяме изключително добро приятелство. Споделяме мост, изграден между българския и израелския народ - това са българските евреи, които са допринесли изключително много за развитието на Израел“, заяви той. „Оценяваме всичките ви действия срещу антисемитизма и усилията ви в общата ни битка срещу радикалния ислям. Не по-малко и в борбата срещу тероризма, който редовно води до жертви не само в нашите две страни, но и в международен план“, посочи Бенямин Нетаняху. „Искам да се възползвам от възможността да те поздравя за рождения ти ден и да приветствам с добре дошли делегацията ти“, каза още той.\r\nБиляна ИВАНОВА", "date": "2018.06.13", "title": "Израелският премиер Бенямин Нетаняху: Никога няма да забравим как българите са легнали върху релсите, за да предотвратят депортирането на евреите си"}
{"url": "http://www.focus-news.net/news/2018/06/13/2533392/ministar-krasen-kralev-golfat-v-balgariya-privlicha-elitni-turisti-i-razviva-regionite.html", "text": "Голфът в България привлича все повече елитни туристи и подпомага развитието на регионите в страната. Това заяви министърът на младежта и спорта Красен Кралев на тържеството по случай 5-ата годишнина на списание „Cape Kaliakra Moments“, съобщиха от пресцентъра на Министерството на младежта и спорта.\r\nИзданието е сезонно и излиза веднъж годишно на български и английски език, като промотира голфа като спорт и България като туристическа дестинация. Списанието се разпространява безплатно сред наши и чужди туристи и почитатели на голфа във всички български голф клубове. Съдържанието е посветено на голф дестинацията Кейп Калиакра и на всичко, което изгражда лайфстайла на активния голфър.\r\nМинистърът поздрави издателя на списанието Марко Стойчев и неговия екип за високото качество на печатния продукт и за професионалното отразяване на широк спектър от теми, свързани с голфа и голф туризма. \r\n„Благодаря и на президента на Българската голф асоциация Красимир Гергов, който е пионерът на голфа в България. В резултат от неговата активност и усилията на неговите съмишленици чрез голфа в нашата страна се налага нов лайфстайл в туризма. България се утвърждава като една от най-интересните голф дестинации като се промени и качеството на туристическия поток“, заяви министър Кралев.\r\nНа тържеството на списание „Cape Kaliakra Moments“ присъстваха  кметът на Балчик Николай Ангелов, Кънчо Стойчев - изпълнителен директор на голф игрище Black Sea Rama, Мартин Захариев и Поли Карастоянова от Националния борд по туризъм, Севдалина Василева – изпълнителен директор на FiBank, Даниела Петкова – председател на УС на ПОК „Доверие“, бизнесмени, дипломати и почитатели на голфа.", "date": "2018.06.13", "title": "Министър Красен Кралев: Голфът в България привлича елитни туристи и развива регионите"}
{"url": "http://www.focus-news.net/news/2018/06/13/2533393/dobrich-do-sredata-na-mesetsa-15-ulitsi-v-grada-sa-v-remont-zaradi-stroitelni-raboti-po-integriraniya-proekt-za-podobryavane-na-vodniya-sektor.html", "text": "До средата на месеца 15 улици в града са в ремонт заради строителни работи по лот 2 на обект „Интегриран проект за подобряване на водния сектор на град Добрич“, предаде кореспондент на Радио „Фокус” – Варна. Дейности се изпълняват по лот 3 също. Работи се по улиците „Никола Петков“, „Средна гора“, „Каменица“ от „Ген. Попов“ до кв. „Строител“, „Емона, “Димитър Ковачев“ към „Строител“, „Каменица“ от „Б. Огнянов“ до край на жк. „Строител“, ул. „Каменица“ от „Агликина Поляна“ до „Цар Освободител“, „Калина“, „Ружа“, „Роза“ от „Калина“ до ул. „Хр. Ботев“. По лот 2 работи по ул. „Климент Охридски“, ул. „Люлебургас“, ул. „Панайот Хитов“, ул. „Добричка Епопея“, ул. „Хан Аспарух“, участък Помпена станция „Врачанци“ –  кв. „Рилци“, ул. „Янтра“, ул. „Вежен“, ул. „Велико Търново“, ул. „Панайот Станчев“, ул. „Свещеник Атанасов“, ул. „Кап. „Димитър Списаревски“, ул. „Васил Петлешков“, ул. „Панайот Хитов“, ул. „Иван Вазов“. Улиците, където се извършват строителни дейности, са временно затворени за движение на автомобили, временните промени в организацията на движение на МПС са сигнализирани с пътни знаци.\r\nЖулиета НИКОЛОВА", "date": "2018.06.13", "title": "Добрич: До средата на месеца 15 улици в града са в ремонт заради строителни работи по интегрирания проект за подобряване на водния сектор"}
{"url": "http://www.focus-news.net/news/2018/06/13/2533394/silistra-71-godishen-mazh-e-zaginal-pri-tezhka-katastrofa-v-rayona-na-selo-kalipetrovo.html", "text": "71-годишен мъж е загинал при тежко пътнотранспортно произшествие, станало вчера около 16.50 часа в района на село Калипетрово. Това съобщиха от ОДМВР - Силистра. С мотопед „Симсон“ мъжът пътувал по пътя Силистра – Шумен, когато лек автомобил „Форд Транзит“, управляван от 55-годишен водач, навлязъл в насрещната лента и го ударил челно. Водачът на мотопеда загинал на място. Алкохолната проба на другия шофьор е отрицателна. По случая е образувано досъдебно производство.", "date": "2018.06.13", "title": "Силистра: 71-годишен мъж е загинал при тежка катастрофа в района на село Калипетрово"}
{"url": "http://www.focus-news.net/news/2018/06/13/2533391/n-pr-erik-rubin-v-balgariya-polozhitelniyat-efekt-ot-chlenstvoto-v-nato-e-ocheviden-kakto-za-men-taka-i-za-kolegite-mi-vav-vashington.html", "text": "В България положителният ефект от членството в НАТО е очевиден както за мен, така и за колегите ми във Вашингтон. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде репортер на Агенция „Фокус“. „Искам да благодаря на всички, които спомогнаха за реализирането на тази лекция. Надявам се да имаме добър разговор по добри теми. Оценявам възможността като представител на САЩ да говоря към всички вас като към съюзници, като приятел към приятели. Това е значението на нашите споделени отговорности в НАТО. Те са споделени към организацията и идеалите и ценностите. Те отварят място и за всеки един от нас за изграждане на успешно демократично бъдеще. Нашият новоназначен държавен секретар Помпео направи първото си официално посещение в НАТО и само няколко часа след като се закле той ясно подчерта, че Алиансът е основна организация както и нашите ангажименти към колективната отбрана и твърдите ни позиции към изпълнението на чл. 5“, заяви Рубин. По думите му в България положителният ефект от членството в НАТО е очевиден както за него, така и за колегите му в София и Вашингтон. „Според мен е важно да отбележим прогреса и дългия път, който сме изминали. Следващия месец лидерите на всички НАТО-вски страни ще се срещнат в Брюксел. Те ще подчертаят единството на НАТО към предизвикателствата към сигурността“, каза още Ерик Рубин. \r\nЛюба АЛЕКСИЕВА", "date": "2018.06.13", "title": "Н. Пр. Ерик Рубин: В България положителният ефект от членството в НАТО е очевиден както за мен, така и за колегите ми във Вашингтон"}
{"url": "http://www.focus-news.net/news/2018/06/13/2533386/bsp-predlaga-balgariya-da-iziska-garantsii-che-imeto-republika-severna-makedoniya-nyama-da-predstavlyava-predpostavka-za-teritorialni-pretentsii-kam-stranata-ni.html", "text": "БСП предлага България да изиска гаранции, че името Република Северна Македония няма да представлява предпоставка за териториални претенции към страната ни. Това каза от ПГ на „БСП за България“ Кристиан Вигенин във връзка с предложението за име на Македония – Република Северна Македония, предаде репортер на Агенция „Фокус“.   Вигенин представи позицията на БСП по договореното между Гърция и югозападната ни съседка за име на Република Македония – Република Северна Македония. Вигенин заяви, че БСП иска да разбере какви гаранции смята да изиска правителството ни, че името Република Северна Македония няма да представлява предпоставка за териториални претенции.  „Подчертаваме, че България е признала нашата югозападна съседка под името Република Македония. Оценяваме усилията на двамата премиери от двете страни Алексис Ципрас и Зоран Заев да затворят един спор, който създаваше напрежение в нашия регион. В същото време припомняме, че името Република Северна Македония съдържа географско определение, което е в противоречие с многократно изразявана позиция на поредица правителства и президенти, което трябва съответно да бъде отчетено и от сегашното българско правителство“, каза Вигенин. Той поясни, че БСП предлага позицията на България по началото на преговорите за членство на Македония в ЕС да бъде обвързана с такива гаранции. „Изразяваме надежда, че ускорената европейска и евроатлантическа интеграция на Република Македония заедно с вече влезлия в сила договор за приятелство, добросъседство и сътрудничество ще даде възможност за все по-активно взаимодействие между двете страни и съответно между гражданите от двете страни на границата“, заяви Вигенин. \r\nДеница КИТАНОВА", "date": "2018.06.13", "title": "БСП предлага България да изиска гаранции, че името Република Северна Македония няма да представлява предпоставка за териториални претенции към страната ни"}
{"url": "http://www.focus-news.net/news/2018/06/13/2533396/hristo-rodinov-ferma-za-lyuti-chushki-v-selo-strashimirovo-v-nashata-ferma-se-otglezhdat-nad-120-vida-lyuti-chushki.html", "text": "Ферми за люти чушки със затворен цикъл на производство има само три на територията на Европа – в България, в Англия и в Германия. На територията на 2 дка оранжерии в нашата ферма се отглеждат над 120 вида люти чушки. Това каза за Радио „Фокус“ – Варна Христо Родинов, производител и собственик на ферма за люти чушки в село Страшимирово. „Типът на нашата работа е много особен, защото е затворен целият цикъл на производство, което означава, че сами си произвеждаме семената, разсадите, отглеждаме растенията и след това започваме да произвеждаме сосове, пюрета, разядки и сладка. През декември засяваме семената, а през месец февруари - март ги разсаждаме“, добави той. По думите му през цялата зима е необходимо да се поддържа висока температура в оранжериите, тъй като някои сортове идват от топлите страни и трябва да се създаде същият климат. Това се постига като се подава непрекъснато топлина към оранжериите. „През февруари месец пикираме растенията и в края на месец април или началото на май започва разсаждането. Процесът е много дълъг - около 6 - 7 месеца, тъй като растенията имат много дългът период на вегитация“, добави Христо Родинов.\r\nМилена СТОЕВА", "date": "2018.06.13", "title": "Христо Родинов, ферма за люти чушки в село Страшимирово: В нашата ферма се отглеждат над 120 вида люти чушки"}
{"url": "http://www.focus-news.net/news/2018/06/13/2533398/nebi-bozov-kmet-na-obshtina-sarnitsa-nereshen-vse-oshte-ostava-problemat-s-razkrivaneto-na-speshen-tsentar-v-grada.html", "text": "Нерешен все още остава проблемът с бързата медицинска помощ в община Сърница и разкриването на спешен център. Това съобщи за Радио „Фокус” – Пазарджик Неби Бозов, кмет на Община Сърница. По думите му медицински екип от Пазарджик пътува всеки ден, а разстоянието е около 2 часа заради планинския терен. Към момента основен е проблемът е медицинските кадри. „Сега лекарски екип идва от Спешния център в Пазарджик, също и от Велинград и Ракитово. Има само една местна фелдшерка от Сърница. Отново направихме постъпления с областния управител за разкриването на Спешен център в Сърница, но получихме пореден отказ от министъра на здравеопазването, тъй като основен критерии за функционирането на такъв център е броят на пациентите. По наше мнение, отдалечеността на най-близката болница от града, която е във Велинград, трябва да бъде водещ критерий, тъй като линейка идва за около 1 час”, уточни Бозав. Той допълни, че в града има осигурена сграда за такъв център, а също и сформиран медицински екип, а също и шофьори.\r\nАлбена ЖИЛЕКОВА", "date": "2018.06.13", "title": "Неби Бозов, кмет на Община Сърница: Нерешен все още остава проблемът с разкриването на Спешен център в града"}
{"url": "http://www.focus-news.net/news/2018/06/13/2533397/smolyan-regionalniyat-istoricheski-muzey-organizira-lyatna-uchenicheska-shkola-vakantsiya-v-muzeya.html", "text": "За шеста поредна година Регионалният исторически музей „Стою Шишков“ – Смолян организира лятна ученическа школа „Ваканция в музея“. Това каза за Радио „Фокус“ – Смолян Тинка Белегова, уредник в музея. Тя ще се проведе от 2 юли до 13 юли и в нея могат да се включат ученици на възраст от 7 до 12 години. Според Белегова инициативата е насочена към създаване на устойчива публика на институцията сред най-малките – децата от 7 до 12-годишна възраст. „Школата е алтернатива за осмисляне на свободното време на децата от Смолян, както и такива, гостуващи в града. Чрез различни образователни модули, които насърчават творческата им активност, те ще опознават постоянната експозиция на музея и ценностите, изложени в нея, ще творят, моделират и рисуват, а и ще се забавляват. Защото наследството от миналото може да бъде възприемано едновременно и като забавна игра, и като модел за придобиване на трайни знания, които включват не само класическите техники на слушане и визуално възприемане, но съдържат практически действия и чисто физически предизвикателства. Преодоляването им носи истинска радост и се помни дълго“, добави Белегова.\r\nЗаниманията ще се провеждат, както и в предишните издания на школата, всеки работен ден от седмицата от 9.30 до 12.30 часа, в експозиционните зали на музея – в автентична среда, сред музейните експонати, в рамките на отвореното за останалите посетители музейно пространство и така участниците ще влизат в досег с другата публика на институцията. \"Стремежът е да се създават условия за творческа комуникация между деца от различна възраст, предпочитания и интереси, а това е важно за развитието и реализацията на ученици с различен социален статус\", отбеляза Белегова.\r\nС цел да се осмисли съвременната култура на Смолян като европейски град, културата и природата на Родопите в контекста на общоевропейските политики за природно и културно наследство, за пореден път инициативата се реализира със съдействието на ЕИЦ „Европа Директно“ – Смолян. По традиция, творенията на участниците ще се изложат в експозиционни зали на музея в края на школата. Предоставя се възможност на децата да ги запазят за себе си или да ги подарят на своите близки като „спомен“ от пребиваването им в музея.\r\nЖелаещите ще могат да се включат в един от петте модула. Модулът „Експонатите говорят…“ ще се проведе в дните 2 юли, 9 юли, като в него е включена разходка из музейните зали и разкази за автентични образци, даващи сведения за различните епохи и култури, както и работа с брошура – въпроси, отговори и рисуване на експонати от постоянната експозиция. В модула „Ордени и медали от музейните колекции“, който ще се проведе на 3 юли и 10 юли, децата ще бъдат запознати с избрани образци от колекциите и ще бъде стимулирана креативността на децата при изработване на подобни от глина, пластилин или чрез рисунка. Тритият модул е „Красотата на Родопа планина“ и ще се проведе на 4 юли и 11 юли. В него децата ще могат да се запознаят с богатия животински и растителен свят в Родопите чрез занимателни игри, рисуване, пана и др. В модула „Традиционно родопско облекло“ в дните 5 юли и 12 юли участниците ще чуят разкази за облеклото в Средните Родопи – видове, материи, украси и технологии, както и мънистените накити като допълнение към облеклото. Ще имат възможност за изработят и отделни образци. В последния модул „Символите на Смолян и Европейския съюз“, който ще бъде в дните 6 юли и 13 юли, децата ще се запознаят с истории за символите на град Смолян и на държави, членки на Европейския съюз. Те ще могат за претворят на избрани образци чрез „плъстене“ (древна практика за направа на плъсти), работа с пластилин и други, поясни Белегова.\r\nТя каза още, че таксата за полудневното занимание е 2.00 лв., а закриването на лятната школа ще бъде на 13 юли от 11.30 часа.\r\nНели ГЕРГЬОВСКА", "date": "2018.06.13", "title": "Смолян: Регионалният исторически музей организира лятна ученическа школа „Ваканция в музея“"}
{"url": "http://www.focus-news.net/news/2018/06/13/2533388/lokalno-makedoniya-albaniya-privetstva-dogovora-za-imeto-na-makedoniya.html", "text": "Министър-председателят на Албания Еди Рама и първият дипломат на Тирана Дитмир Бушати приветстваха постигнатия пробив в преговорите между Атина и Скопие за името на Македония, отбелязва електронното издание „Локално“.\r\n„Двамата прогресивни лидери влязоха в историята и казаха на Европейския съюз и на целия свят, че имат визията и волята да преодолеят препятствията от миналото и да намерят място за поглед към бъдещето. Изразяваме уважение към Зоран Заев и Алексис Ципрас. Сега Балканите са по-сигурно място“, написа Рама в съобщение в социалната мрежа „Туитър“. \r\nАлбанският външен министър Димир Бушати също оцени постигната сделка, описвайки я като „историческо споразумение\".\r\n„Това проправя пътя не само на една страна, а към целия регион към евроатлантическото семейство. Въпреки трудностите дипломацията показа, че работи“, написа на свой ред Бушати.Тереза Герова", "date": "2018.06.13", "title": "„Локално“ (Македония): Албания приветства договора за името на Македония"}
{"url": "http://www.focus-news.net/news/2018/06/13/2533400/shumen-sluzhiteli-na-politsiyata-sa-zadarzhali-dve-zheni-za-izvarshvane-na-seriya-dzhebchiyski-krazhbi.html", "text": "Криминалисти от полицейското управление в Шумен установиха и задържаха извършителки на няколко джебчийски кражби в града. Това съобщиха от ОДМВР - Шумен. Действията по разследването и предприетите мероприятия  са проведени под ръководството на прокурор в РП - Шумен. „Кариерата“ на джебчийките започнала на 10 април. 38-годишната местна жителка А.В. и 22-годишната шуменка К.В. забелязали мъж, който теглил пари от клон на банка в града на бул. “Велики Преслав“. След като видели къде държи парите си, го последвали. Мъжът влязъл в мъжка тоалетна на търговски обект, а двете влезли в санитарното помещение след него. 22-годишната се оплакала от болка в крака и се свлякла на земята. Мъжът, притеснен, се опитал да й окаже помощ да се изправи, а в това време 38-годишната направила опит да пребърка джобовете му и да намери парите. Ударила на камък. Мъжът излязъл от търговския обект, хванал си такси, а те се качили в друг таксиметров автомобил, и го проследили. Пред дома му отново разиграли сцената с болния крак. Тогава 78-годишния мъж предложил да даде лекарство, с което се лекува, за да помогне на „болната“.  В това време 38-годишната успяла да му пребърка връхната дреха и отнела сумата от 650 лева. На 30 април А.В. действала сама. Последвала 67-годишна жена по ул. „Цар Освободител“ в града и в удобен момент извършила кражба на портмонето ѝ със сумата от 300 лв. Следващият случай е от 8 май. Двете в съучастие успели да извършат кражба на 600 лева от 90-годишен мъж. По обяд, минути след като взел пенсията си, двете го фиксирали. Затворили умишлено вратата на пощенския клон от който си получил пенсията, и го помолили да им помогне да подпрат врата с камък и да я оставят отворена. Докато помагал на едната, другата му намерила парите и ги взела. На 17 май пак двете проявили изключителна наблюдателност към хората, които ползват банкомат към банка в центъра на града. Набелязали ли си като жертва жена, която изтеглила пари. Последва ли я, и в асансьор на блок на бул. “Симеон Велики“ успели да извършват кражба на портмоне със сумата от 300 лева, както и дебитна карта. Намерили пин код, който бил написан на отделно място. След като извършили кражбата на парите изтеглили още 400 лева от банкомат в града. Вчера А.В. и К.В са задържани за срок до 24 часа в РУ - Шумен. Работата по документиране на престъплението продължава.", "date": "2018.06.13", "title": "Шумен: Служители на полицията са задържали две жени за извършване на серия джебчийски кражби"}
{"url": "http://www.focus-news.net/news/2018/06/13/2533401/sport-arzhentinets-shte-rakovodi-macha-na-otkrivaneto-rusiya-sauditska-arabiya.html", "text": "Аржентинецът Нестор Питаня ще бъде съдия на мача на откриването на световното първенство по футбол между Русия и Саудитска Арабия, съобщи ФИФА. Асистенти ще бъдат негови сънародници, а бразилецът Сандро Рики ще бъде четвърти съдия.\r\nПредседателят на Съдийската комисия към ФИФА Пиерлуиджи Колина поясни, че аржентинецът е съдия с опит на световни първенства. Това е второ световно първенство за Питаня след Бразилия 2014, където е ръководил четири мача.\r\nВенцислав ДРАГОМАНОВ", "date": "2018.06.13", "title": "Спорт: Аржентинец ще ръководи мача на откриването Русия - Саудитска Арабия"}
{"url": "http://www.focus-news.net/news/2018/06/13/2533399/silistra-87-lipovi-darveta-sa-otryazani-ot-gorski-fond-kray-selo-pravda.html", "text": "87 липови дървета са отрязани от горски фонд край село Правда. Това съобщиха от ОДМВР - Силистра. Вчера служители на РУ - Дулово, реагирайки на сигнал, установили в горски фонд край село Правда двама мъже – на 39 г. и на 21 г., с моторен трион и лек автомобил. При огледа на района били открити 87 отрязани липи, а в домовете на двамата – клони от същия дървесен вид. Разследването на случая продължава в рамките на образуваното досъдебно производство", "date": "2018.06.13", "title": "Силистра: 87 липови дървета са отрязани от горски фонд край село Правда"}
{"url": "http://www.focus-news.net/news/2018/06/13/2533402/plovdiv-remontirani-sa-3-detski-ploshtadki-v-rayon-yuzhen-postradali-ot-vandalski-proyavi.html", "text": "Извършен е ремонт на 3 детски площадки в район „Южен“ в Пловдив, пострадали от вандалски прояви. Това съобщи за Радио „Фокус“ – Пловдив районният кмет Борислав Инчев. Площадките се намират на пресечката на ул. „Македония“ с ул. „Крушево“, на ул. „Гоце Делчев“, както и на кръстовището на ул. „Ст. Стамболов“ с ул. „Георги Кирков“. „Отремонтораха се дървените елементи по оградите на площадките, доставиха се и се монтираха нови врати, ремонтира се покривът на едно от детските съоръжения, както и една люлка. Подменени са всички счупени летви на пейките. Призовавам родителите и всички, ползващи детските площадки, да ги пазят. Нека не позволяваме да бъдат отново разрушени, защото те са както за игра на всички деца, така и за отдих на жителите на „Южен“, коментира районният кмет Борислав Инчев.\r\nТой допълни, че е изключително притеснен от факта, че вандалските прояви на местата за игра се превръщат в рецидив. „Ако се налага да обновяваме всяка площадка по няколко пъти, скоро може да се окажем без средства, с които да го правим. Призовавам гражданите да бъдат бдителни, а младите хора да не рушат съоръженията за нашите деца“, каза още Борислав Инчев.\r\nТони МИХАЙЛОВ", "date": "2018.06.13", "title": "Пловдив: Ремонтирани са 3 детски площадки в район „Южен“, пострадали от вандалски прояви"}
{"url": "http://www.focus-news.net/news/2018/06/13/2533404/liderat-na-bsp-korneliya-ninova-i-eksperti-ot-partiyata-provezhdat-sreshta-s-transportniya-bransh-v-zala-iztok-na-narodnoto-sabranie.html", "text": "Лидерът на БСП Корнелия Нинова и експерти от партията провеждат среща с транспортния бранш в зала \"Изток\" на Народното събрание, предаде репортер на Агенция \"Фокус\". В срещата участват още заместник-председателят на ПГ на \"БСП за България\" Драгомир Стойнев, заместник-председателят на Комисията по транспорт Георги Свиленски и бившият транспортен министър и председател на Съвета по транспорт и съобщения към Националния съвет на БСП Петър Мутафчиев. В срещата участват още членове на Правна и Транспортна комисия от БСП.\r\nДеница КИТАНОВА", "date": "2018.06.13", "title": "Лидерът на БСП Корнелия Нинова и експерти от партията провеждат среща с транспортния бранш в зала \"Изток\" на Народното събрание"}
{"url": "http://www.focus-news.net/news/2018/06/13/2533395/premierat-boyko-borisov-nadyavam-se-prez-septemvri-v-tel-aviv-da-otkriem-pametnik-za-podviga-na-balgarite-za-spasyavaneto-na-evreite.html", "text": "През септември се надявам заедно да открием два идентични паметника. Единият е вече поставен в София, а другият ще бъде в Тел Авив за подвига на българите за спасяването на евреите. Това каза премиерът Бойко Борисов преди среща с израелския си колега Бенямин Нетаняху, предаде специалният пратеник на Агенция „Фокус“. „От името на всеки българин благодаря за това, че такава велика държава като Израел чрез своя министър-председател каза думите: „Никога няма да забравим това, което българският народ е направил за евреите““, заяви той. „Вчера на срещата на Американския еврейки комитет беше изключително трогателно, когато говорихме за подвига на българския народ всички станаха прави и ръкопляскаха“, изтъкна Бойко Борисов. „От дистанцията на времето сега може да не го оценяваме, но ако за миг си представим как българският народ се е опълчил на фашисткия режим- това е подвиг. И сега взимаме трудни решения, но тогава е било изключително трудно“, посочи премиерът. „Когато пътувахме казах на делегацията ми: „Сега ще видите един човек, който е световен талант в това да бъде най-добър приятел до камината на президента Доналд Тръмп и да бъде с президента Владимир Путин на парада в Москва“, коментира Бойко Борисов. \r\nПоследната среща между премиерите Борисов и Нетаняху беше на 25 февруари 2016 година. \r\nБиляна ИВАНОВА", "date": "2018.06.13", "title": "Премиерът Бойко Борисов: Надявам се през септември в Тел Авив да открием паметник за подвига на българите за спасяването на евреите"}
{"url": "http://www.focus-news.net/news/2018/06/13/2533405/dobrich-v-grada-shte-se-provede-publichno-obsazhdane-na-godishniya-otchet-na-byudzheta-na-obshtinata-za-2017-g.html", "text": "В града ще се проведе публично обсъждане на годишния отчет на бюджета на Община град Добрич за 2017 г. Това съобщиха от пресцентъра на Общината. Обсъждането ще се проведе на 22 юни 2018 г. от 16.00 часа в сградата на Община град Добрич в Голямата заседателна зала – етаж 2. Общината очаква мнения, препоръки и предложения на гражданите по годишния отчет на бюджета за 2017 г. в деловодството на Община град Добрич или на електронен адрес priemna@dobrich.bg и на телефон 058/600 416 и 058/600 001, вътрешен 258. За постъпилите становища и предложения от публичното обсъждане ще бъде съставен протокол, който ще се приложи като неразделна част от отчета на общинския бюджет при внасянето му от Кмета на Общината за разглеждане от Общински съвет.", "date": "2018.06.13", "title": "Добрич: В града ще се проведе публично обсъждане на годишния отчет на бюджета на Общината за 2017 г."}
{"url": "http://www.focus-news.net/news/2018/06/13/2533343/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-yuni.html", "text": "„Софийска вода” временно ще прекъсне водоснабдяването в някои части на столицата на 14 юни. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Юри Венелин“, кв. „Център“ Средец се налага спиране на водоподаването от 09:00 до 18:00 часа на клиентите на „Софийска вода”, живеещи в: ул. „Юрий Венелин“ от бул. „Васил Левски“ до ул. „Цар Шишман“; ул. „Цар Шишман“ от ул. „Иван Вазов“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Шишман“ на ъгъла с ул. „Юрий Венелин“.\r\nВъв връзка с подмяна на спирателен кран срещу бл. 6, кв. „Овча купел“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Букет“ между ул. „Народен герой“ и бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Букет“ на ъгъла с  ул. 693.\r\nВъв връзка с монтаж на водомер в с. Лозен се налага спиране на водоподаването от 09:00 до 15:00 часа на клиентите на „Софийска вода”, живеещи в карето между: ул. „Кайгана“, ул. „Св. Св. Кирил и Методий“, ул. „Еделвайс“, ул. „Бузлуджа“ и ул. „Съединение“; ул. „Съединение“, ул. „Дъб“, ул. „Къси дол“ и ул. „Акация“; ул. „Преслав“, ул. „Съединение“, ул. „Варовита“ и ул. „Крушите“; ул. „Съединение“, ул. „Васил Левски“, ул. „Могила“ и ул. „Теменуга“; ул. „Съединение“ от ул. „Лозен“ № 97 до АМ „Тракия“ и м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ на кръстовището с ул. „Простор“.\r\nВъв връзка с ремонтни работи в ул. „Лунна папрат“, м. „Гърдова глава“ се налага спиране на водоподаването от 10:00 до 22:00 часа на клиентите на „Софийска вода”, живеещи в карето между: ул. „Лунна папрат“ от ул. „Прохлада“ до ул. „Еровете“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лунна папрат“ на кръстовището с ул. „Прохлада“.\r\nВъв връзка с подмяна на пожарен хидрант и спирателен кран в ул. „Йорданка Филаретова“, кв. „Център“ се налага спиране на водоподаването от 10:00 до 18:00 часа на клиентите на „Софийска вода”, живеещи в карето между: ул. „Владайска“ от бул. „Ген. Михаил Д. Скобелев“ до ул. „Георги Данчов Зографина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йорданка Филаретова“ на ъгъла с ул. „Владайска“.\r\nВъв връзка с подмяна на сградно водопроводно отклонение в ул. „Никола Бонев“, гр. Бухово се налага спиране на водоподаването от 10:00 до 18:00 часа на клиентите на „Софийска вода”, живеещи в карето между: ул. \"Васил Левски\" от ул. „Сан Стефано\" до бул. \"Никола Бонев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ срещу бл. 17.\r\nВъв връзка с подмяна на сградно водопроводно отклонение в ул. „Кокиче“, с. Яна се налага спиране на водоподаването от 10:00 до 16:00 часа на клиентите на „Софийска вода”, живеещи в карето между: ул. \"Димитър Стоичков\" от ул. \"Хубава Яна\" до ул. \"1-ви май\"; ул. \"Кокиче\" и ул. \"Старата чешма\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Стоичков“ на ъгъла на ул. „1-ви май“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.13", "title": "„Софийска вода” временно ще прекъсне водоснабдяването в някои части на столицата на 14 юни"}
{"url": "http://www.focus-news.net/news/2018/06/13/2533403/n-pr-erik-rubin-balgariya-pokazva-patya-po-koyto-sayuznite-y-tryabva-da-varvyat-a-toy-vodi-ne-samo-do-chlenstvo-v-nato-i-es-no-dava-i-vazmozhnost-za-badeshtite-pokoleniya.html", "text": "България показва пътя, по който съюзните ѝ трябва да вървят. Той води не само до членство в НАТО и ЕС, но дава и възможност за бъдещите години и поколения. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде репортер на Агенция „Фокус“. „Първият приоритет е колективната отбрана, вторият – разходите за отбрана, и трето – борбата срещу тероризма. България участва активно и в трите приоритета. България има важно стратегическо местоположение. Изгражда и много големи и високи способности за отбрана и възпиране. България играе и важна роля в региона. Хората желаят на постигнат прогреса, който България е постигнала през последните 28 години. Населението на Балканите и Черноморския регион искат да участват в изграждането на демократичен свят с достижими цели“, заяви Рубин. По думите му друг пример е водещата роля на България и европейското председателство. „България е пример за страните и както тя търсеше начин да влезе в ЕС и НАТО, сега страните от региона искат да постигнат същото. Вратата на НАТО е отворена за всички демократични държави, които споделят ценностите на Алианса“, допълни той и обърна внимание, че се развивате българо-македонски отношения, като лидерската роля на България в региона е очевидна. „България показва пътя, по който съюзните ѝ трябва да вървят. Той води не само до членство в НАТО и ЕС, но дава и възможност за бъдещите години и поколения. Водещата роля на България в региона помага, както САЩ инвестира и подпомага усилията на България. САЩ харчат десетки милиони долари за подпомагане, развитие и надграждане на военните съоръжения и способности. Те подпомагат България да изгражда свои работни места и българската икономика“, подчерта Рубин. Той уточни, че САЩ са започнали третата година, откакто разполагат свои военнослужещи в България. „Учението „Тракийски орел“ и съвместното ни участие не само тренира членовете на ВВС, но нашите военнослужещи имат възможност да разговарят и да се учат от тях. Тази година България и САЩ отбелязват 25 години от началото на държавната програма за партньорство с националната гвардия на Тенеси. През годините сме изпратили 1300 обучаеми. 20 са обучаемите само от началото на годината. Ген. Ангелов завършва сухопътния колеж на САЩ. Чрез програмата IМЕТ се повишават лидерските качества на всички нива“, обясни той. По думите му колективната отбрана изисква и инвестиции в способностите и споделяне на разходи. \r\nЛюба АЛЕКСИЕВА", "date": "2018.06.13", "title": "Н. пр. Ерик Рубин: България показва пътя, по който съюзните й трябва да вървят, а той води не само до членство в НАТО и ЕС, но дава и възможност за бъдещите поколения"}
{"url": "http://www.focus-news.net/news/2018/06/13/2533408/komisiyata-za-energiyno-i-vodno-regulirane-i-agentsiyata-za-energetika-na-republika-sarbiya-podpisaha-sporazumenie-za-dvustranno-satrudnichestvo.html", "text": "Комисията за енергийно и водно регулиране и Агенцията за енергетика на Република Сърбия (AERS) ще си сътрудничат активно в областта на регулаторните политики и ще обменят опит с цел повишаване ефективността на регулаторната дейност. Това предвижда Споразумението за сътрудничество, подписано от председателя на българския регулатор доц. Иван Иванов и от президента на Съвета на AERS г-н Деян Попович. Това съобщиха от пресцентъра на КЕВР. В сръбската делегация, която беше на посещение у нас, участва и членът на Съвета на AERS Деяна Костич. От страна на КЕВР на подписването на споразумението присъстваха  членовете на регулатора Евгения Харитонова, Пенка Трендафилова, Александър Йорданов, Ремзи Осман и Георги Златев.  \r\nРъководителите на КЕВР и на AERS изразиха общото мнение, че създаването на институционална рамка на двустранното сътрудничество е благоприятна основа за бъдещото взаимодействие между AERS и КЕВР. Споразумението предвижда двата регулаторни органа да обменят информация за регулаторните политики при спазване на националните законови рамки и изисквания. AERS и КЕВР ще развиват административния си капацитет чрез участие в специфични обучителни дейности - конференции, семинари и работни срещи.\r\n„Разширяването на международното сътрудничество и взаимодействието с регулатори от други страни е важен приоритет за КЕВР в сегашния й състав. Задълбочаването на двустранното партньорство е трайна тенденция на европейско ниво, която дава видими резултати, тъй като  допринася за обмяната на добри практики в регулаторната дейност“, заяви на проведената работна среща на двете делегации председателят на КЕВР доц. Иван Иванов. Той информира Деян Попович за структурата и организацията на дейността на КЕВР, както и за приоритетите на регулатора, свързани с либерализацията на пазарите на електроенергия и природен газ, обединяването на регионалните пазари, диверсификацията на доставките на природен газ, лицензионната дейност, ценовото регулиране и др. \r\n„Укрепването на сътрудничеството с регулаторите от региона е един от важните въпроси за Агенцията за енергетика на Република Сърбия, тъй като открива възможности за постоянен обмен на регулаторни практики по въпроси от двустранен интерес“, подчерта председателят на Агенцията за енергетика на Република Сърбия Деян Попович. От страна на AERS беше изразена подкрепа за идеята на КЕВР за създаване на Балкански консултативен форум на енергийните регулатори като платформа за свободна обмяна на мнения между ръководствата на институциите и на експертно ниво. Членът на КЕВР Александър Йорданов информира, че това българско предложение се подкрепя активно от всички национални регулатори в Балканския регион и на планираната през м. септември т.г. в Гърция нова среща предстои да бъдат окончателно уточнени всички въпроси, свързани с реализацията на  инициативата.\r\nПодписаното споразумението за сътрудничество с AERS е продължение на провежданата от КЕВР активна политика на разширяване и активизиране на взаимодействието с националните регулаторни органи на други страни. Комисията вече има подписани двустранни споразумения за сътрудничество с енергийните регулатори на Румъния, Гърция, Република Македония и Черна гора, както и с водните регулатори на Косово, Албания и Грузия.", "date": "2018.06.13", "title": "Комисията за енергийно и водно регулиране и Агенцията за енергетика на Република Сърбия подписаха споразумение за двустранно сътрудничество"}
{"url": "http://www.focus-news.net/news/2018/06/13/2533410/shumen-mikrobus-e-izgoryal-pri-pozhar-kray-veliki-preslav.html", "text": "Микробус е изгорял при пожар край Велики Преслав. В 17.33 часа вчера е получен сигнал, че в местността Малека край Велики Преслав е възникнал пожар в микробус Рено „Мастер“. Това съобщиха от ОДМВР - Шумен. Пламъците тръгнали след късо съединение. След пристигане на място огнеборците установили, че целият бус гори, а собственикът го няма. Пламъците били загасени . Малко по-късно 32-годишната М.П., собственик на реното дошла. Съобщила, че на мястото липсвал обхват и започнала да търси, за да се свърже със спешния телефон. Бусът е унищожен, в пламъците са изгорели документи, електронна везна и 100 кг. плодове и зеленчуци. Друг екип оказал съдействие за почистване и обезопасяване на пътното платно.", "date": "2018.06.13", "title": "Шумен: Микробус е изгорял при пожар край Велики Преслав"}
{"url": "http://www.focus-news.net/news/2018/06/13/2533412/sliven-6-000-leva-sa-sabrani-ot-blagotvoritelen-kontsert-za-bolgradskata-gimnaziya.html", "text": "Ансамбълът за народни песни и танци - Сливен и деца от Сливен се представиха снощи пред събралата се публика по време на благотворителен концерт за Болградската гимназия. Това съобщиха от Община Сливен. Поводът е 160 години от създаването на гимназията.\r\nПоследва изпълнение на децата от балет „Адажио“ при НЧ „Зора – 1860“ с ръководител Наталия Хаджикостова. През зрителите излезе и дует „Дабъл войс“. Близначките Яница и Глория обраха овациите на публиката. Аплодисменти получиха и спортистите от Армейски спортен клуб по борба, които направиха демонстрации. Демонстрации направиха и възпитаниците на Георги Велев от Спортен клуб по джудо „Хаджи Димитър“. В благотворителния концерт се включиха и децата от Клуб по спортни танци „Туида“ с ръководител Йовита Пенчева и децата от Спортен клуб по акробатика „Стефан Данчев“ с треньор Виолета Бинева. В подкрепа на благотворителната инициатива в концерта се включи и Мария Косса- танцьор и преподавател по африкански танци, която пристигна от София. Публиката се наслади на изпълненията на Яна-Мария и Траяна от Клуб за поп и рок изпълнители „Ритъм“ при Военен клуб – Сливен с ръководител Елена Пеева. Две младежки формации участваха в концерта снощи- Вокално-инструментална група „Монолог“ при ПХГ „Дамян Дамянов“ и Младежки танцов състав „Акация“ при ПГИ „Проф. д-р Димитър Табаков“.\r\nДетско-юношески фолклорен ансамбъл „Тракийче“ при Център за подкрепа на личностно развитие с ръководители Виолина Петкова и Диляна Димитрова също се присъедини към благотворителната инициатива. Концертът снощи беше със специалното участие на Ансамбъла за народни песни и танци- Сливен. В края на програмата беше обявена събраната сума – близо 6 000 лева.\r\nСред зрителите бяха кметът на Община Сливен Стефан Радев, председателят на Общинския съвет Димитър Митев, заместник- кметът Пепа Чиликова, заместник-областният управител Димитринка Петкова, общински съветници. В началото на концерта беше пуснат видеоклип, който показва как изглежда гимназия „Г. С. Раковски“ в град Болград, Украйна.\r\nОрганизатори на благотворителния концерт са Община Сливен и фондация „Памет“.", "date": "2018.06.13", "title": "Сливен: 6 000 лева са събрани от благотворителен концерт за Болградската гимназия"}
{"url": "http://www.focus-news.net/news/2018/06/13/2533414/liliya-hristova-obshtina-varna-ima-nedostig-na-nachalni-uchiteli-i-uchiteli-po-informatika.html", "text": "Във Варна има недостиг на начални учители и учители по информатика. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. По думите ѝ в града се наблюдава също и недостиг на учители по всички чужди езици. „На определени места има недостиг и на добри учители по български език и математика, но тези липси са сравнително по-малко. Системата си има своите проблеми и затова всички, които работим, в зависимост от компетенциите си, трябва да спомагаме един по един тези проблеми да бъдат решавани в рамките на всяка една община“, отбеляза Лилия Христова.\r\nМарияна ВАЛЕНТИНОВА", "date": "2018.06.13", "title": "Лилия Христова, Община Варна: Има недостиг на начални учители и учители по информатика"}
{"url": "http://www.focus-news.net/news/2018/06/13/2533407/probiv-v-pregovorite-za-imeto-na-makedoniya-balkanite-privetstvaha-sporazumenieto-opozitsiyata-v-atina-i-skopie-se-protivopostavi-obzor.html", "text": "България бе сред първите страни, които поздравиха Македония и Гърция за разрешаването на десетилетния спор за името. Министерството на външните работи на Република България приветства постигнатата договореност между правителството на Република Гърция и правителството на Република Македония по въпроса за името, бе посочено в декларация на външнополитическото ведомство в София. „По този начин се отваря пътят към европейската и евро-атлантическата интеграция на нашата съседка. Това е реален шанс в края на българското Председателство на Съвета на Европейския съюз да има напредък и хоризонт за започване на преговори за присъединяване. Република България е признала Република Македония с конституционното й име още през януари 1992 г. и новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност. МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени\", се подчертава още в декларацията. \r\nЛидерите на Косово, най-младата държава на Балканите, също побързаха да честитят на Атина и Скопие за постигнатото споразумени.  В социалната мрежа „Туитър“ президентът Хашим Тачи написа: „Честитя на премиерите Алексис Ципрас и Зоран Заев и на техните граждани за възобновяване на възможността за влизане (на Македония) в ЕС и НАТО, което е от полза и за Косово и за целите Западни Балкани“. \r\nВ същата социална мрежа министър-председателят Рамуш Харадинай на свой ред написа: „Поздравявам Заев и Ципрас за визията и издръжливостта. Надявам се, че всички останали отворени въпроси на Балканите ще бъдат решени със същия конструктивен подход“. \r\nВ Албания новината също бе посрещната позитивно. Министър-председателят на Еди Рама и първият дипломат на Тирана Дитмир Бушати приветстваха постигнатия пробив в преговорите между Атина и Скопие за името на Македония.\r\n„Двамата прогресивни лидери влязоха в историята и казаха на Европейския съюз и на целия свят, че имат визията и волята да преодолеят препятствията от миналото и да намерят място за поглед към бъдещето. Изразяваме уважение към Зоран Заев и Алексис Ципрас. Сега Балканите са по-сигурно място“, написа Рама в съобщение в социалната мрежа „Туитър“. \r\nАлбанският външен министър Димир Бушати също оцени постигната сделка, описвайки я като „историческо споразумение\".„Това проправя пътя не само на една страна, а към целия регион към евроатлантическото семейство. Въпреки трудностите дипломацията показа, че работи“, написа на свой ред Бушати.\r\nВ Република Кипър също приветстваха споразумението между Гърция и Македония по въпроса за името. В коментар пред държавния телевизионен оператор правителственият говорител Продромос Продроумо  описва постигнатия пробив като „важна сделка\", която се очаква да генерира много „национални печалби\" за Гърция.\r\nИ докато лидерите на страните от Балканския полуостров видяха в споразумението между Гърция и Македония знак, че и най-трудните въпроси могат да бъдат решени, ако за това има решителност и визия, то опозицията в двете съседни страни се противопостави рязко на компромиса, постигнат между министър-председателите Алексис Ципрас и Зоран Заев.\r\nРеакцията на най-голямата опозиционна сила в Македония не закъсня. Зоран Заев премина червените линии, които досега защитаваха всички политици, на които гражданите гласува доверие да ръководят държавата, се казва в изявление на ВМРО-ДПМНЕ, разпространено в сутрешните часове на деня. \r\n„Зоран Заев не само призна, че се е съгласил да промени конституционното име, но и се е съгласил и към националността, която досега бе ясно определена, да се добави „граждани на Северна Македония\". Властите в Гърция празнуват съвсем очаквано, тъй като за първи път в продължилите две десетилетия преговори един политик от Македония се съгласи безотговорно да приеме всички техни условия и да им осигури най-добрата сделка досега. Република Македония, нейното минало, настояще и бъдеще вчера станаха жертва на навика на Зоран Заев да си кърши гръбнака за личен интерес“, се казва в партийното изявление.\r\nОт ВМРО-ДПМНЕ посочват, че Зоран Заев и престъпният картел, който той води, са представили споразумение, в което държавата търпи поражение.\r\n„Преговорите, водени от СДСМ, отразяват крайно аматьорство. Споразумението не е в съответствие с интересите на македонския народ. Зоран Заев премина всички червени линии, които политиците, независимо от политическата им принадлежност, са имали през последните 25 години. Заев подкопа македонските позиции. Първоначално той обеща, че Конституцията няма да бъде променяна. След това публично заяви, че приема промяна на Конституцията и решението erga omnes в пакет с името Република Илинденска Македония. Гражданите са излъгани и манипулирани. Зоран Заев напълно непрозрачно и без да запознае с опозицията и ВМРО-ДПМНЕ като най-голямата опозиционна партия взе решение, което ще бележи не само настоящите, но и бъдещите поколения. ВМРО-ДПМНЕ не е против членството в НАТО и в ЕС, напротив, много по-ангажирана е с това от всички останали. Но членството в тези организации не трябва да бъде на цената на предателство или договори за капитилация. Гражданите заслужават европейско бъдеще, но на базата на ценности и реален напредък“, подчертават от опозиционната партия. \r\n„ВМРО-ДПМНЕ е категорично, че Република Македония не трябва да продължава да пропада в бездната, към която СДСМ я тласка. Държавата и гражданите заслужават нещо по-добро. СДСМ не може да предложи нищо добро за Република Македония. Тази власт трябва да си отиде“, е заключението на партията.\r\nВ Гърция настроението на опозицията е не по-малко негативно. Председателят на националистическата партия „Независими гърци“ (АНЕЛ), младши партньор във воденото от СИРИЗА (Съюз на радикалното ляво) коалиционно правителство в Гърция, Панос Каменос, категорично отказа да подкрепи споразумението за спора за името на Македония. Лидерът на „Независими гърци“ отправи предупреждение към членовете на партията си, съгласно което „всеки, който не следва позицията й в спора за името, ще бъде автоматично изключен от редиците й“. Каменос, който е и министър на отбраната на Гърция, изрази увереност, че може да мине и година, преди премиерите на двете страни да успеят да получат подкрепата за сделката от парламентите в Скопие и Атина. \r\nДоговорът, постигнат от Алексис Ципрас и Зоран Заев „никога няма да бъде одобрен\" на референдума, който ще бъде организиран в Македония в края на септември. Поради тази причина Каменос изрази увереност, че преодоляването на десетилетния спор за името все още е далеч.\r\nКаменос призова и лидерът на основната опозиционна сила в Гърция – „Нова демокрация“ ясно да каже своята позиция за преговорите за спора за името, защото параметрите на постигната сделка са същите, за които е преговарял бившият гръцки премиер от Костас Краманлис през 2007 г. \r\nМинистър-председателят на Гърция Алексис Ципрас няма политическа легитимност да подпише споразумението за името на Македония, тъй като то не се ползва с одобрението на неговия младши партньор в коалицията – партията „Независими гърци“ (АНЕЛ). Това заяви лидерът на най-голямата опозиционна партия в южната ни съседка Кириакос Мицотакис в рамките на среща с президента Прокопис Павлопулос.\r\nЕдин ден след като Атина и Скопие обявиха, че са постигнали историческа сделка за преодоляване на десетилетия спор, лидерът на „Нова демокрация\" призова Павлопулос да гарантира, че споразумението ще бъде преразгледано от парламента преди да бъде подписано от правителството. „Нова демокрация“ разкритикува сделката, подчертавайки, че тя признава македонската етническа принадлежност и език.Тереза Герова", "date": "2018.06.13", "title": "Пробив в преговорите за името на Македония: Балканите приветстваха споразумението, опозицията в Атина и Скопие се противопостави (ОБЗОР)"}
{"url": "http://www.focus-news.net/news/2018/06/13/2533415/varna-tsentarat-po-transfuzionna-hematologiya-v-grada-otnovo-tarsi-kravodariteli.html", "text": "През летния сезон лечебните заведения във Варна имат още по-голяма нужда от кръв и кръвни продукти. Същевременно желаещите да станат доброволни кръводарители в морския град намаляват. Това заяви в интервю за Радио „Фокус“ – Варна директорът на Районния център по трансфузионна хематология д-р Жанина Йорданова. По думите ѝ все по-често звеното прибягва до кампании в социалните мрежи с цел да подкани гражданите на Варна да даряват кръв. „Наскоро имахме призив за даряване на кръв от кръвна група „Б положителна“, обясни тя. Според д-р Йорданова по неприятно стечение на обстоятелствата, много пациенти в периода са се нуждаели от продукти точно от тази кръвна група. Директорът припомни, че работното време на Центъра в делнични дни е от 8.00 до 18.00 часа с прекъсване за дезинфекция от 13.00 до 13.30 часа. В събота звеното работи с кръводарители от 9.00 до 14.00 часа. Всеки здрав човек, който е пълнолетен и няма здравословни проблеми, не е страдал от инфекциозно заболяване като Хепатит, може да дари кръв. Единственото изискване е човекът да е с тегло от поне 50 килограма. Минималният срок между първото и следващи дарявания е 60 дни. Центърът по трансфузионна хематология поема ангажимент в случай на нужда, в рамките на тези 60 дни, да осигури кръв ако такава трябва да се прелива на близките на доброволните дарители.\r\n„Мобилни екипи по кръводаряване ще бъдат разположени това лято на местата за провеждане на всички събития, организирани във Варна от Областния съвет на Българския Червен кръст (БЧК)\", каза още тя. По думите ѝ Кръвният център за пръв път ще си партнира точно по този начин с Червенокръстката организация. Идеята е в мобилните пунктове да бъдат разположени на местата на събитията в следобедните часове. Идеята е по време на инициативите да се привлекат повече млади хора, които да даряват кръв.\r\nДиана СТОЕВА", "date": "2018.06.13", "title": "Варна: Центърът по трансфузионна хематология в града отново търси кръводарители"}
{"url": "http://www.focus-news.net/news/2018/06/13/2533411/n-pr-erik-rubin-balgariya-e-edna-ot-malkoto-sayuznitsi-na-nato-koito-sa-sazdali-plan-za-da-dostignat-do-2-ot-bvp-do-2024-g-za-otbrana.html", "text": "Ангажиментът е всички съюзници да достигнат 2% от БВП до 2024 г. България е една от малкото съюзници на НАТО, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде репортер на Агенция „Фокус“. Според него страната трябва да увеличава отговорностите си, тъй като това ще укрепи въоръжените сили по много начини. „Придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. За мен е съвсем естествено да спомена американски изтребители, но модернизацията и оперативната съвместимост са основни за изпълнението на ангажиментите на България. Страната ви има изграден план за модернизация“, подчерта Рубин. \r\nТой уточни, че преди срещата на НАТО в Брюксел България има възможността да се отличи сред съюзниците си. „Предприемането на стъпки за реализиране на военните разходи преди срещата в Брюксел ще постави България в едно завидно положение. България е способна да извършва велики дела в рамките на постигнато на целите на ЕС и НАТО. Притежава сила да вдъхновява и мотивира съседите си. Оптимист съм за двустранните ни отношения, за НАТО“, каза още Ерик Рубин. \r\nЛюба АЛЕКСИЕВА", "date": "2018.06.13", "title": "Н. пр. Ерик Рубин: България е една от малкото съюзници на НАТО, които са създали план, за да достигнат до 2% от БВП до 2024 г. за отбрана"}
{"url": "http://www.focus-news.net/news/2018/06/13/2533406/premierat-boyko-borisov-shte-razgovaryame-dali-s-izrael-ne-mozhem-da-imame-savmestno-proizvodstvo-v-otbranata-osobeno-na-boyni-dronove.html", "text": "Що се касае до сферата на високите технологии, ще разговаряме дали не можем да направим съвместно производство в областта на отбраната, особено в това силно и модерно оръжие, което са дроновете. Това каза премиерът Бойко Борисов преди среща с израелския си колега Бенямин Нетаняху, предаде специалният пратеник на Агенция „Фокус“. „Не винаги отношенията между ЕС и Израел са на висотата, която трябва да бъдат. Винаги съм считал, че Израел е изключително важен за сигурността и стабилността в Близкия Изток“, заяви той. „Нашите военни пилоти и пилотите на Израел провеждат в България седмици наред въздушни боеве“, обясни Бойко Борисов. „Срещите ни са изключително полезни - в сферата на медицинската апаратура, на фармацията, на земеделието“, допълни той. „България е страна наблюдател в Международния алианс за възпоменание на Холокоста. Лично Бенямин Нетаняху ни помогна много, а тази година ще станем постоянен член“, каза още премиерът.\r\nБиляна ИВАНОВА", "date": "2018.06.13", "title": "Премиерът Бойко Борисов: Ще разговаряме дали с Израел не можем да имаме съвместно производство в отбраната, особено на бойни дронове"}
{"url": "http://www.focus-news.net/news/2018/06/13/2533416/pazardzhik-39-godishen-mazh-e-pochinal-sled-kato-e-skochil-ot-blok-na-ul-dunav.html", "text": "Мъж е сложил край на живото си, скачайки от междустълбищна площадка на 8 етаж на жилищен блок на ул. „Дунав” в Пазарджик. Това съобщи за Радио „Фокус” – Пазарджик Мирослав Стоянов, говорител на ОДМВР - Пазарджик. По думите му мъжът е на 39 години, като става въпрос за самоубийство. Инцидентът е станал в края на миналата седмица. От полицията отказаха повече информация.\r\nПо данни на очевидци, мъжът посегнал на живота си, е бивш нападател на футболен отбор „Хебър”-Пазарджик.\r\nАлбена ЖИЛЕКОВА", "date": "2018.06.13", "title": "Пазарджик: 39-годишен мъж е починал, след като е скочил от блок на ул. „Дунав”"}
{"url": "http://www.focus-news.net/news/2018/06/13/2533413/mkd-makedoniya-sreshtata-na-zoran-zaev-i-nikola-dimitrov-s-prezidenta-na-makedoniya-priklyuchi-za-nyakolko-minuti.html", "text": "Срещата на премиера Зоран Заев и министъра на външните работи Никола Димитров с президента на Македония Георги Иванов, на който двамата трябваше да го информират за пробива в преговорите с Гърция за името на страната, продължи едва няколко минути, отбелязват в редакцията на скопското електронно издание МКД.\r\nВъв вторник Заев обяви, че е постигнато споразумение за ново име - Република Северна Македония за цялостна употреба с конституционни промени. Иванов е против промяната на  принципа erga omnes и срещу изменение на Конституцията на Република Македония.\r\nВ навечерието на пробива в преговорите за името македонският президент направи рязко изказване. Твърденията на Зоран Заев, че евентуалното отхвърляне на споразумението с Гърция ще застраши перспективите на Македония за членство в Европейския съюз и НАТО и ще увеличи вътрешните заплахи, са отчаян опит на министър-председателя за манипулация на обществото и повлияване на гражданите на страната. Такава бе оценката от кабинета на президента на Македония.\r\n„Стратегическите ангажименти на Република Македония за членство в Европейския съюз и НАТО са ясно определени и не подлежат на промяна. Запазването на конституционното име и намирането на решение, което няма да доведе до промени в конституцията, в никакъв случай не е насочено срещу интеграцията на Република Македония в Европейския съюз и НАТО. Сключването на международен договор трябва да бъде в съответствие с Конституцията на Република Македония, а не да предвижда изменение“, се казва в изявлението от кабинета на Иванов.\r\nВъв връзка с призива на премиера Заев за подкрепа на евентуално споразумение от страна на всички политически сили в страната, Иванов коментира, че той още веднъж показва, че е необходим широк национален консенсус за намиране на решение, което няма да накърни достойнството на македонския народ и гражданите на страната.Тереза Герова", "date": "2018.06.13", "title": "МКД (Македония): Срещата на Зоран Заев и Никола Димитров с президента на Македония приключи за няколко минути"}
{"url": "http://www.focus-news.net/news/2018/06/13/2533418/ep-sadebna-reforma-v-polsha-debat-s-frans-timermans.html", "text": "В сряда, около 16 ч. българско време, евродепутатите ще обсъдят съдебната реформа в Полша с първия заместник-председател на Европейската комисия Франс Тимерманс, се казва в съобщение от пресслужбата на ЕП.\r\nПолското правителство извършва цялостна реформа на съдебната система, която според Европейската комисия застрашава независимостта на съдебната система и принципа на разделението на властите. \r\nПро-европейски неправителствени организации в Полша отправят молба към Комисията да изиска временна заповед от Съда на ЕС над полския Върховен съд за отмяна на реформите. Новите правила, които следва да влязат в сила на 3 юли, биха принудили 40% от съдиите да се пенсионират преждевременно.", "date": "2018.06.13", "title": "ЕП: Съдебна реформа в Полша: дебат с Франс Тимерманс"}
{"url": "http://www.focus-news.net/news/2018/06/13/2533419/sofiya-andreeva-obshtina-pomorie-napravena-e-proverka-ot-riosv-burgas-po-signal-za-obgazyavane-na-zhk-sarafovo-ot-smetishteto-na-s-kamenar.html", "text": "Направена е проверка от Регионалната инспекция по околната среда и водите – Бургас по сигнал за обгазяване на жк. „Сарафово“ от запалителни процеси на сметището на поморийското село Каменар, който постъпи вчера в Община Поморие. Това каза за Радио „Фокус“ – Бургас София Андреева от пресцентъра на Община Поморие. „Сигналът, който постъпи при нас е за неприятна миризма. Проверката установи, че няма замърсяване на въздуха, а самите запалителни процеси, които бяха започнали да се развиват са в резултат от гниещи отпадъци на сметището“, каза още Андреева. По думите ѝ вчера на мястото е извършил проверка и зам.-кметът на Община Поморие  и е установено, че миризма наистина, но замърсяване на въздуха няма.\r\nВеселина НИКОЛОВА", "date": "2018.06.13", "title": "София Андреева, Община Поморие: Направена е проверка от РИОСВ – Бургас по сигнал за обгазяване на жк. „Сарафово“ от сметището на с. Каменар"}
{"url": "http://www.focus-news.net/news/2018/06/13/2533420/veliko-tarnovo-v-selo-kamen-shte-se-provede-lektsiya-posvetena-na-vodnoto-spasyavane.html", "text": "Лекция по водно спасяване ще се проведе в село Камен. Обучението ще е насочено към децата и младежите от региона, а поводът е настъпващия летен сезон. Това съобщи за Радио „Фокус“ – Велико Търново Румяна Христова, специалист по водно спасяване в Регионалната структура на БЧК, която ще води и лекцията. Целта е да се обясни на подрастващите какви опасности крие къпането в неохраняеми водни площи. Освен това малчуганите ще бъдат запознати и с основните правила, които трябва да знаят ако попаднат в критична ситуация – как да реагират и как да помогнат. Лекцията ще започне в 13.00 часа. Паралелно с превантивните мерки, които взимат, служителите на БЧК извършиха и проверки във всички лицензирани водни басейни в общината, съвместно с местната администрация. Притеснителни резултати няма.\r\nЛуиза ТРАНЧЕВА", "date": "2018.06.13", "title": "Велико Търново: В село Камен ще се проведе лекция, посветена на водното спасяване"}
{"url": "http://www.focus-news.net/news/2018/06/13/2533417/plovdiv-tvorcheska-sreshta-s-artisti-ot-balgariya-yaponiya-germaniya-i-velikobritaniya-shte-se-sastoi-v-tyutyuneviya-grad.html", "text": "Творческа среща с артисти от България, Япония, Германия и Великобритания ще се състои в пространството на „СКЛАД“ в Тютюневия град на Пловдив. Това съобщиха за Радио „Фокус“ – Пловдив от Фондация „Пловдив 2019“. Срещата ще се осъществи за времето от 17.00 до 21.00 часа днес. Събитието е четвърто поред в рамките на програмата за творчески резиденции на фондация „Пловдив 2019“ – „ADATA AiR“. Срещата има за цел да представи идеите за художествени проекти на различни артисти, свързани с града, реката и остров Адата като се потърсят мненията и впечатленията на жителите на Пловдив. От 17.00 часа в поредицата от представяния участниците и гостите в дискусията ще се запознаят с работата на Митко Митков (България/Германия) и Шо Хасегава (Япония/Германия) и курираната от тях pop-up изложба, представяща автори от творческата сцена на Хамбург. Час по-късно в разговорите ще се присъедини интердисциплинарният артист Габриел Бърч от Великобритания, който ще представи свое изследване за неформалните институции и идеята, която ще пресъздаде на острова през 2019-та. Англичаните Тони и Сандра Столърд ще представят от 19.00 часа своята експериментална скулптурна инсталация наречена „Seed“. Тя е създадена с различни медии, включително светлина, по време на двуседмичния им престой в Пловдив и е предварителен проект за по-голяма работа, която ще включва керамика и светодиоди. Идеята се развива като инсталация в Тютюневия склад, която се основава на културната история на Пловдив, особено на древната култура и нейното наследство съпоставени с модерността и съвремието. „ADATA AiR“ е проект на Фондация „Пловдив 2019“, реализиран в партньорство с Гьоте-институт България и Полски институт в София. Програма е един от основните акценти в програмата на Пловдив за 2019 година. Работата и участието на резидентите в нея създава допълнителни възможности за партньорства и взаимодействия на местно ниво, както и значително разнообразяване на културния климат в града, което е една от основните цели на програмата.", "date": "2018.06.13", "title": "Пловдив: Творческа среща с артисти от България, Япония, Германия и Великобритания ще се състои в Тютюневия град"}
{"url": "http://www.focus-news.net/news/2018/06/13/2533422/veliko-tarnovo-dva-leki-avtomobila-sa-uvredeni-pri-pozhar-v-selo-ivancha-nyama-postradali.html", "text": "Късо съединение е подпалило два леки автомобила в полскотръмбешкото село Иванча. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за инцидента е получен тази нощ в 1.30 часа. На място е пристигнал екип на Районната служба в Полски Тръмбеш с един противопожарен автомобил и трима пожарникари. Пожарът възникнал в двигателния отсек на лек автомобил „Ситроен Берлинго“ и обхванал съседно паркирания автомобил. Собственикът сам е загасил пожара до пристигане на дежурния екип. И двете коли са били паркирани в гараж. Унищожени са предната част на единия автомобил и задният капак, задните стопове, маска и  задна броня на втория автомобил.\r\nЛуиза ТРАНЧЕВА", "date": "2018.06.13", "title": "Велико Търново: Два леки автомобила са увредени при пожар в село Иванча, няма пострадали"}
{"url": "http://www.focus-news.net/news/2018/06/13/2533421/organizirana-prestapna-grupa-zanimavala-se-s-narkorazprostranenie-e-neutralizirana-pri-spetsoperatsiya-na-gdbop-v-pleven-i-lovech.html", "text": "Специализирана полицейска операция по противодействие на наркоразпространението е проведена на териториите на Плевен и Ловеч, под ръководството на Специализираната прокуратура, съобщиха от пресцентъра на МВР. В нея са участвали служители на ГДБОП, колегите им от Плевен, Ловеч, Враца, Монтана, служители на сектор „Специални операции“ – ГДБОП и полицаи от областните дирекции в Плевен и Ловеч. В резултат на предприетите действия в къща в село Изворче са задържани трима мъже на възраст 23, 39 и 46 години и 30-годишна жена. В рамките на операцията, в Плевен били засечени два автомобила -  „Ситроен Берлинго“ и „Мицубиши“, и задържани двамата водачи – на 40 и 50 години. Извършени са процесуално-следствени действия на пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти. На шестимата задържани са повдигнати обвинения за престъпления по чл.321, ал.3 във вр. с ал.2 от НК и с прокурорско постановление мярката им за задържане е удължена до 72 часа. \r\nПо случая е образувано досъдебно производство за престъпление по чл.321, във връзка с чл.354 а от НК.  Работата по документирането му продължава под наблюдението на Специализираната прокуратура.", "date": "2018.06.13", "title": "Организирана престъпна група, занимавала се с наркоразпространение, е неутрализирана при спецоперация на ГДБОП в Плевен и Ловеч"}
{"url": "http://www.focus-news.net/news/2018/06/13/2533424/sotir-ivanov-istoricheski-muzey-petrich-hristiyanskiyat-hram-v-iztochnata-chetvart-na-herakleya-sintika-e-nay-golyamoto-ni-otkritie-tazi-godina.html", "text": "Когато говорим за археологическите проучвания на Хераклея Синтика от 2007 година насам, то винаги се вижда, че има елемент на открития, които не сме очаквали. Това каза за Радио „Фокус“ – Пирин Сотир Иванов, директор на Исторически музей – Петрич. По думите му обектът представлява изключително голям елинистически, а след това и римски градски център, който развива култура, която тепърва ще се изучава, защото няма аналог на територията на България. „Най-голямото ни откритие от месец май 2018 година безспорно е християнски храм в източната четвърт на форума, тъй като никой от нас не е очаквал толкова ранно проникване на християнството и изграждане на християнска базилика, не в околностите на града, а в централното пространство. Знаете, че такъв тип практики се налагат в Римската империя около 100 години по-късно, какъвто и процес наблюдаваме в Сандански“, каза още Иванов. Той добави, че това прави самото откритие и експонирането на християнската църква още по-важно, защото показва стъпките на ранното християнство и развитието на свързаната с него култура на Балканският полуостров.\r\nЛивия НИНОВА", "date": "2018.06.13", "title": "Сотир Иванов, Исторически музей – Петрич: Християнският храм в източната четвърт на Хераклея Синтика е най-голямото ни откритие тази година"}
{"url": "http://www.focus-news.net/news/2018/06/13/2533409/yulian-angelov-obedineni-patrioti-bsp-tryabva-da-se-izvini-che-izobshto-sashtestvuva-makedonska-natsiya-a-ne-da-iziskva-garantsii-za-imeto.html", "text": "БСП трябва да се извини, че изобщо съществува македонска нация, а не да изисква гаранции за името. Това каза пред журналисти в Народното събрание депутатът от „Обединени патриоти“ Юлиан Ангелов във връзка с това, че БСП изиска гаранции, че името на Република Македония няма да представлява предпоставка за териториални претенции към страната ни, предаде репортер на Агенция „Фокус“.\r\n„БСП могат да твърдят всичко, но те първо трябва да изкупят вината си за това, че изобщо съществуват Македония и македонска нация, а не да изискват гаранции. Защото те бяха част от процеса, когато навремето се създаваше македонската нация с решение на Коминтерна. Така че трябва първо да се извинят на българския народ и на българите в Македония за този Франкенщайн, който създадоха“, коментира Ангелов.\r\nВъв връзка проблема с името на Македония той посочи, че \"Обединени патриоти\" приветстват това, че най-накрая между Република Македония и Гърция се намери компромис и един проблем на Балканите ще бъде решен. „Защото когато държавите около България са стабилни и нямат проблеми, тогава и българската държава ще е по-успешна и по-стабилна. Продължаваме обаче да следим внимателно дали Македония ще продължава да изпълнява договора за добросъседство с България, дали ще бъдат зачитани правата на всички български граждани, които живеят там, и т.н. Защото всички знаем, че в годините на демокрация различните управляващи имаха различно отношение към България. Всички фалшификации, свързани с историята в учебниците в Македония, трябва да бъдат премахнати и правата на българите там да бъдат зачитани“,каза още Ангелов и посочи, че само така всички ще повярват, че новото управление в Македония наистина иска да наложи нов модел на добросъседство с останалите държави на Балканите.\r\nЦветилена СИМЕОНОВА", "date": "2018.06.13", "title": "Юлиан Ангелов, „Обединени патриоти“:  БСП трябва да се извини, че изобщо съществува македонска нация, а не да изисква гаранции за името"}
{"url": "http://www.focus-news.net/news/2018/06/13/2533427/dobrich-znachitelno-sa-se-uvelichili-v-oblastta-ploshtite-zaseti-s-lavandula.html", "text": "Значително са се увеличили в областта площите, засети с лавандула. Това показват данните на Областната дирекция „Земеделие“ в Добрич, представени от Веселин Овчаров, главен експерт в Главна дирекция „Аграрно развитие“ в добруджанския град, предаде кореспондентът на Радио „Фокус” – Варна. Общо в Добрич област засетите с лавандула площи през тази стопанска година са 39 640 дка. За сравнение през миналата година те са били 24 658 дка. Специалистите обясняват този интерес на фермерите с високите изкупни цени на тази култура към момента. Жителите и гостите на областта, особено в приморските общини, в този период на годината се радват на красивите цветове и аромата на лавандуловите полета.  7 058 дка са насажденията с тази култура на кооперации, сдружения и арендатори в района, 32 581 дка – на частни стопани. Пръскания за растителна защита са извършени на 19 330 дка с лавандула в областта. Сеитбата на слънчоглед е приключила със засети общо площи от 724 168 дка във всичките осем добруджански общини. Към момента няма регистрирани пропаднали площи с тази култура. 1 014 770 дка са засетите с царевица площи в областта. Очаква се според специалистите след 20 юни да започне жътвата на ечемик, а на пшеница – около 5-6 юни. Започнало е прибирането на реколтата от трайни насаждения. Средният добив от череши към момента е 337 кг/дка. Реколтирани са около 357 дка от общо 1 719 дка. Получената продукция е над 120 тона. Най-високи добиви към момента са отчетени в общините Балчик, Каварна и Крушари – между 460 и 340 кг/дка.\r\nЖулиета НИКОЛОВА", "date": "2018.06.13", "title": "Добрич: Значително са се увеличили в областта площите, засети с лавандула"}
{"url": "http://www.focus-news.net/news/2018/06/13/2533428/korneliya-ninova-bsp-upravlyavashtite-likvidirat-transportniya-bransh-kato-go-predavat-v-ratsete-na-blizkite-do-vlastta.html", "text": "Управляващите ликвидират транспортния бранш като го предават в ръцете на близките до властта. Това каза лидерът на БСП Корнелия Нинова пред журналисти след среща с представители на транспортния бранш във връзка със Закона за автомобилната камара, внесен от ПГ на ГЕРБ, предаде репортер на Агенция „Фокус“. Нинова поясни, че Миролюб Столарски вече е запазил името на автомобилната камара в търговския регистър и той я представлява. „Запознаха ни транспортните фирми, че се очаква от тях след като се направи тази камара по закона, внесен от ГЕРБ, те да внасят по 1000 лв. членски внос. Става въпрос за 17 хил. фирми и за чист приход за няколко лица в държавата от 17 млн. лв. Представете си за каква арогантност става дума“, коментира лидерът на БСП. По думите й това решение с камарата убива най-вече малките и средни превозвачи. Нинова обяви, че БСП е против този закон. \r\nДеница КИТАНОВА", "date": "2018.06.13", "title": "Корнелия Нинова, БСП: Управляващите ликвидират транспортния бранш като го предават в ръцете на близките до властта"}
{"url": "http://www.focus-news.net/news/2018/06/13/2533430/dimitar-dimitrov-prevozvach-zakonat-za-avtomobilnata-kamara-nyama-pochva-v-balgariya-ne-tryabva-da-bade-prieman-i-nastoyavame-da-bade-otteglen.html", "text": "Законът за автомобилната камара няма почва в България, не трябва да бъде приеман и настояваме да бъде оттеглен. Това каза Димитър Димитров, изпълнителен директор на камара на автомобилните превозвачи в България след среща с БСП във връзка със Закона за автомобилната камара, внесен от ПГ на ГЕРБ, предаде репортер на Агенция „Фокус“. Той обясни, че идеята на бранша е да проведе срещи с всички парламентарно представени политически сили. Димитров коментира, че освен с БСП, докрая на деня представляваната от него камарата ще има срещи с „Воля“ , „Обединени патриоти“, както и среща в Транспортната комисия. „Силно се надяваме да осъществим среща и с ПГ на ДПС и на ГЕРБ, за да изложим нашето становище и доводи. Сигурен съм, че ще получим разбиране от всички“, коментира Димитров. На въпрос дали това натоварва със задължения и товарните превозвачи, той обясни, че членството е задължително за всички. „Конкурент ще решава дали друга фирма трябва да получи лиценз“, заяви Димитров и поясни, че това е притеснително.\r\nДеница КИТАНОВА", "date": "2018.06.13", "title": "Димитър Димитров, превозвач: Законът за автомобилната камара няма почва в България, не трябва да бъде приеман и настояваме да бъде оттеглен"}
{"url": "http://www.focus-news.net/news/2018/06/13/2533425/korneliya-ninova-bsp-nastoyavame-gerb-da-izteglyat-zakona-za-avtomobilnata-kamara-toy-e-lobistki-i-e-poredniyat-udar-varhu-transportniya-bransh.html", "text": "Настояваме ГЕРБ да изтеглят Закона за автомобилната камара – той е лобистки и е поредният удар върху транспортния бранш. Това каза лидерът на БСП Корнелия Нинова пред журналисти след среща с представители на транспортния бранш, предаде репортер на Агенция „Фокус“. „Срещнахме се с представители на транспорти фирми в България, чиито искания подкрепяме напълно. Не стига, че са притиснати от пакета за мобилност „Макрон“, но и получиха допълнителен удар тук вътре в България от правителството и от депутати от управляващото мнозинство. Става въпрос за внесения Закона за автомобилната камара, където ги принуждават всички да членуват. Според тях и според нас абсолютно лобистки закон, който създава едно частно министерство на транспорта“, каза Нинова. По думите й тази камара ще издава лицензиите, а няма да е както досега това да се извършва от Автомобилната инспекция. Нинова заяви, че хем държавата абдикира от ангажиментите си, хем ги дава в ръцете на едно частно лице да управлява този бранш. „В чий интерес можем само да се досещаме“, заяви лидерът на БСП. \r\nДеница КИТАНОВА", "date": "2018.06.13", "title": "Корнелия Нинова, БСП: Настояваме ГЕРБ да изтеглят Закона за автомобилната камара – той е лобистки и е поредният удар върху транспортния бранш"}
{"url": "http://www.focus-news.net/news/2018/06/13/2533433/obshtina-pernik-i-natsionalna-kompaniya-industrialni-zoni-podpisaha-memorandum-za-satrudnichestvo.html", "text": "Кметът на Община Перник Вяра Церовска и изпълнителният директор на „Национална компания индустриални зони“ ЕАД Антоанета Иванова – Барес подписаха меморандум за съвместни действия свързани с  изграждането на индустриална зона на територията на кв. ”Караманица”, град Перник, съобщиха от пресцентъра на Общината. С меморандума се цели да бъдат създадени условия за развитие на интензивна комуникация между страните, обмяна на опит и добри практики, с цел изработване на общи позиции, постигане на необходимата координация, информационен обмен за бъдещи проекти и програми, както и за реализиране на съвместни действия в тази насока.\r\n„Община Перник има обявени 346 261 кв.м  като индустриална зона. В момента те не са в добро състояние,  до тях обаче е изграден удобен достъп. Смисълът на този меморандум е да може тази територия да се очертае като отделни терени, между които да има добри пътища, електроснабдяване, възможност за вода и газифициране. Тези терени да бъдат дадени на хора, които имат желание да развият своя бизнес, за да може в Перник да има повече работни места, по-голям обмен, търговия и развитие за региона“, посочи кметът Вяра Церовска. \r\nПо думите й Община Перник е едно изключително удобно и комуникативно място. Инфраструктурата дава предпоставка за бърз транспорт до София, Македония, Гърция и Сърбия.\r\n„Ние се намираме на уникално място и възможностите трябва да бъдат използвани максимално. През 2020 година ще бъде приключена и реконструкцията на жп линията София - Перник - Радомир. Тя ще бъде двойна, всичко което имаме като даденост трябва да бъде ангажирано, за да може Перник да се развива и да бъде по-привлекателно място за инвестиции и за развитие“, уточни кметът и допълни, че Перник става част от голямото семейство, в което общините Бургас, Стара Загора, Русе, Горна Оряховица и Божурище имат изградени работещи индустриални зони.  \r\n„Благодаря затова, че давате възможност на нашата държавна компания да разшири портфолиото си като прибави имоти, които са на територията на Община Перник и взаимно да си бъдем полезни. Ние ще можем да предлагаме на инвеститорите много повече терени и индустриални зони, а вие ще можете да се възползвате от нашата помощ, за да направим Перник един по-добър град за живеене“, коментира Антоанета Барес.\r\nВъз основа на сключения меморандум за съвместно сътрудничество  се предвижда да се организират работни срещи на експертно ниво между представители на община Перник и „Национална компания индустриални зони„ ЕАД, които да дадат становища и предложения, както и да изготвят проекти на документи за учредяване на дружеството, в това число проекто-устав с уточнени компетентност на органите и всички обстоятелства, подлежащи на вписване, които да се внесат за разглеждане в Общински съвет Перник и съответните министерства.\r\nСъздаването на модерна индустриална зона е от значение за развитието на икономиката, съответно привличане на инвестиции в града и общината. За функционирането й е необходимо изграждане на подходяща инфраструктура, за което са необходими значителни финансови средства, с каквито към настоящия момент община Перник не разполага. Терените представляват бивши промишлени зони в кв. ”Караманица”, град Перник и са отредени към настоящия момент за „Индустриална зона” по регулационния план на града, с площ за всички терени 346 261 кв.м /триста четиридесет и шест хиляди двеста шестдесет и един кв.м./", "date": "2018.06.13", "title": "Община Перник и \"Национална компания индустриални зони\" подписаха меморандум за сътрудничество"}
{"url": "http://www.focus-news.net/news/2018/06/13/2533431/kyustendil-v-ramkite-na-pet-godini-detsata-v-detskite-gradini-v-oblastta-sa-namaleli-sas-17.html", "text": "В рамките на пет години децата в детските градини в областта са намалели със 17%. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. Броят на децата, записани в детските градини за приключилата вече учебна година, е 3 200, което е с 653, или със 17.1% по-малко от броя им през учебната 2013/2014 година и с 4.6% по-малко в сравнение с предходната година. Данните сочат, че в областта функционират 19 самостоятелни детски градини, с 1 по-малко в сравнение с предходната година. От тях 17 детски градини са в градовете на областта, а 2 – в селата. Броят на местата в детските градини в област Кюстендил е 3 500, като на 100 деца се падат 112 места. За страната като цяло на 100 деца се падат 106 места. „Средният брой деца в една детска градина за областта е 167, като за  селата е значително по-голям – 219, а за градовете – 161. Детските групи са 135, от които 121 са целодневни и 14 – полудневни. Една група се формира средно от 24 деца, съответно – 24 в градовете и 19 в селата”, каза Даниела Димитрова.\r\nВенцеслав ИЛЧЕВ", "date": "2018.06.13", "title": "Кюстендил: В рамките на пет години децата в детските градини в областта са намалели със 17%"}
{"url": "http://www.focus-news.net/news/2018/06/13/2533434/sofiya-v-grada-shte-se-provede-mezhdunarodnata-konferentsiya-energiyna-sigurnost-na-yugoiztochna-evropa-i-natsionalna-sigurnost-na-15-yuni.html", "text": "Български енергиен и минен форум в партньорство с Университета за национално и световно стопанство организират Международна конференция \"Eнергийна сигурност на Югоизточна Европа и национална сигурност\". Това съобщиха от пресцентъра на Българския енергиен и минен форум. Събитието ще се проведе на 15 Юни 2018 г. в Интер Експо Център на бул. \"Цариградско шосе\". Основни акценти в работата на конференцията са: \r\n- шестима посланици;\r\n- провеждане на дискусии по темата за връзката между енергийната сигурност и националната сигурност; \r\n- представяне на нова информация и технологични постижения в областта на сигурността на доставките и методите и техническите средства за повишаване на тяхната надеждност, срещу потенциални увреждания и терористични атаки на енергийната инженерна инфраструктура;\r\n- ще бъдат дискутирани двете горещи теми на българската енергетика – развитието на газовите проекти и новата ядрена мощност - АЕЦ “Белене“ или 7-ми блок в АЕЦ “Козлодуй“;\r\n- голям брой посланици и специалисти от страни-членки на ЕС са заявили участие в събитето.", "date": "2018.06.13", "title": "София: В града ще се проведе Международната конференция \"Eнергийна сигурност на Югоизточна Европа и национална сигурност\" на 15 юни"}
{"url": "http://www.focus-news.net/news/2018/06/13/2533426/mkd-makedoniya-skandal-v-rezidentsiyata-na-makedonskiya-prezident-georgi-ivanov-izgoni-zoran-zaev-i-nikola-dimitrov-sled-sreshta-prodalzhila-120-sekundi.html", "text": "Срещата на премиера Зоран Заев и министъра на външните работи Никола Димитров с президента на Македония Георги Иванов, на който двамата трябваше да го информират за пробива в преговорите с Гърция за името на страната, продължи едва 120 секунди. След това лидерът на кабинета в Скопие и ръководителят на македонската дипломация са били изгонени от резиденцията на президента във Водно, разкриха източници на скопското електронно издание МКД.\r\nИванов е попитал Заев и Димитров дали имат писмено споразумение с Гърция. След като е получил утвърдителен отговор, Иванов е казал на Заев и Димитров, че не е необходимо срещата да продължи, поясниха източници.\r\nОт редакцията припомнят, че Иванов е против промяната на името на принципа erga omnes и срещу изменение на Конституцията на Република Македония.Тереза Герова", "date": "2018.06.13", "title": "МКД (Македония): Скандал в резиденцията на македонския президент: Георги Иванов изгони Зоран Заев и Никола Димитров след среща, продължила 120 секунди"}
{"url": "http://www.focus-news.net/news/2018/06/13/2533429/balgarskiyat-premier-boyko-borisov-shte-se-sreshtne-s-negovo-blazhenstvo-yerusalimski-patriarh-teofil.html", "text": "При своето официално посещение в Държавата Израел, българският премиер Бойко Борисов ще се срещне за блогословение с Негово Божествено Блаженство Патриарх на Светия Град Йерусалим и на цяла Палестина, Сирия, Арабия, цяла Задйордания, Кана Галилейска и Светия Сион Теофил Трети, предаде репортер на Агенция \"Фокус\". На срещата като представител на Българската православна църква ще присъства Негово високопреосвещенство Западно и Средноевропейски митрополит Антоний. \r\nНикола Петков", "date": "2018.06.13", "title": "Българският премиер Бойко Борисов ще се срещне с Негово Блаженство  Йерусалимски патриарх Теофил"}
{"url": "http://www.focus-news.net/news/2018/06/13/2533423/standard-makedoniya-md-ilinden-se-protivopostavi-na-dogovora-za-promyanata-na-imeto-na-makedoniya.html", "text": "Македонското дружество „Илинден\" със седалище в Тирана се противопостави рязко на подписването на споразумение с Гърция за промяна на името на Република Македония, съобщава скопското електронно издание „Стандард“, като привежда текста на разпространеното от организацията изявление. \r\n„Всяка промяна на името на държавата Македония и идентичността на македонската нация ще застраши идентичността на македонците в целия свят, в съседните страни на Република Македония и в Република Албания. За съжаление, преговорите ясно показаха, че Гърция търси промяна на македонската идентичност. В крайна сметка, властите и в Гърция, и в България недвусмислено казаха, че Македония може да влезе в Европейския съюз, но не и „македонизма\", се казва в изявлението на МД „Илинден“.\r\nИменно затова, се казва по-нататък  в текста, изразявайки волята на македонците, живеещи в Албания, Дружеството отхвърля всякакви споразумения за името на Македония, като майка държава на македонския народ, защото името на държавата е идентичността на нацията, а националността автоматично се определя от името на държавата.\r\n„Македонците в съседните държави на Република Македония защитават правото на съществуване и призоват международната общност да защити най-основните човешки права, в съответствие с общоприети и ратифицирани конвенции за правата на човека“, се подчертава в изявлението.\r\n„Настояваме от името на всички македонци, които живеят в Албания - над 120 хиляди, да не се подписва споразумението с Гърция за промяна на името на държавата и идентичността на нацията. Нашето име е Република Македония и македонци от векове, и това трябва да се зачита“, категорични са от МД „Илинден\".Тереза Герова", "date": "2018.06.13", "title": "„Стандард“ (Македония): МД „Илинден” се противопостави на договора за промяната на името на Македония"}
{"url": "http://www.focus-news.net/news/2018/06/13/2533438/plovdiv-v-grada-shte-se-provede-publichen-debat-s-evrokomisarya-po-zdraveopazvane-vityanis-andryukaytis.html", "text": "На 14 юни от 11.00 часа в Аудитория 3 на Медицинския университет в Пловдив ще се проведе публичен дебат с Витянис Андрюкайтис, комисар по здравеопазване и безопасност на храните. Това съобщиха от пресцентъра на Представителството на ЕК в България. В дискусията ще участва и председателят на Парламентарната комисия по здравеопазване Даниела Дариткова. Темата на гражданския диалог е \"Здравеопазването в Европейския съюз\". \r\nПо-рано същия ден комисар Андрюкайтис ще открие конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“ в Аграрния университет в Пловдив.", "date": "2018.06.13", "title": "Пловдив: В града ще се проведе публичен дебат с еврокомисаря по здравеопазване Витянис Андрюкайтис"}
{"url": "http://www.focus-news.net/news/2018/06/13/2533436/tanya-marinova-uchastnitsite-v-natsionalniya-uchenicheski-sabor-za-170-godini-ot-rozhdenieto-na-hristo-botev-pazyat-natsionalnata-gordost-i-davat-primer-na-badeshtite-pokoleniya.html", "text": "Участниците в Националния ученически събор под надслов „Какви деца е раждала, ражда и сега българска майка юнашка“ пазят националната гордост и дават пример на бъдещите поколения. Това каза в седмичното образователно предаване „Всички в час“ на Радио „Фокус“ Таня Маринова, директор на СУ „Христо Ботев“ в Калофер – домакин на събитието. Тя уточни, че има желание двудневният събор, посветен на 170-годишнината от рождението на поета и революционер Христо Ботев, да се превърне в традиция с още по-голяма масовост. „Целите на събора всъщност са: на първо място – да се представи възможност за един социален, образователен и културен обмен между мотивираните млади хора със задълбочени знания извън училищните дейности. Втората цел е формирането на ценности като родолюбие, национална гордост и високо българско самосъзнание. Трето – да се стимулира творческия потенциал на българските ученици. Ние, като горди потомци на Ботев, със знамена в ръце участвахме в Парад на знамената, като стигнахме до паметника на Христо Ботев, където поставихме гирлянд в памет на загиналите за свободата на България“, обясни Таня Маринова. Тя каза още, че всяка презентация за кандидатстване в инициативата на Министерство на образованието и науката завършва с послание, които ще бъдат обобщени и публикувани в юбилеен сборник, какъвто ще получат всички участници.", "date": "2018.06.13", "title": "Таня Маринова: Участниците в Националния ученически събор за 170 години от рождението на Христо Ботев пазят националната гордост и дават пример на бъдещите поколения"}
{"url": "http://www.focus-news.net/news/2018/06/13/2533439/sofiya-literaturno-chetene-po-sluchay-den-na-bashtata-organizirat-stolichna-biblioteka-i-fondatsiya-lale.html", "text": "\"Децата следват примера, а не съветите на значимите мъже в живота си. За да бъдете важен за децата, прекарвайте качествено време с тях, бъдете модел за подражание, научете ги да бъдат благодарни, покажете им света! \r\nСтолична библиотека и фондация Лале организират литературно събитие по случай Деня на бащата. Това съобщиха от пресцентъра на Столична община. Литературното четене ще се проведе на 15 юни 2018 г. от 12.00 часа до паметника на Йордан Радичков пред Националната художествена галерия и ще завърши с неговия разказ „Баща ми“. \r\nЩе участват проф. Михаил Неделчев, Марин Бодаков, Йордан Ефтимов, Ангел Игов и Иван Христов.", "date": "2018.06.13", "title": "София: Литературно четене по случай Ден на бащата организират Столична библиотека и фондация \"Лале\""}
{"url": "http://www.focus-news.net/news/2018/06/13/2533437/n-pr-erik-rubin-shte-napravya-vsichko-po-silite-si-za-da-se-ustanovyat-ofitsialni-otnosheniya-mezhdu-voenna-akademiya-georgi-s-rakovski-i-natsionalniya-voenen-universitet-vav-vashington.html", "text": "Ще направя всичко по силите си, за да установим официални отношения с Националния военен университет във Вашингтон и този в София. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде репортер на Агенция „Фокус“. \r\nНачалникът на Военна академия „Георги С. Раковски“ ген. Груди Ангелов заяви, че работи с американското посолство от 2013 г. и винаги са имали добро сътрудничество в областта на тренирането на общите учения в сухопътните войски. „Искам да попитам дали подкрепата, която ни се дава от американското посолство и офиса за сътрудничество ще продължава и в бъдеще? Ще бъде голямо удоволствие за Военна академия да установим официални контактни с Националния военен университет във Вашингтон, както и със Сухопътния колеж“, попита ген Ангелов. \r\nОт своя страна н. пр. Ерик Рубин отговори, че сътрудничеството и партньорството, които са установили преди 25 години, ще продължава да се развива. „Може да се преместим към други приоритети като например борбата с кибератаките и тероризма. Нашият военен аташе и офис за сътрудничество ще продължават. Увеличаваме подкрепата си за Европа в момент, когато искаме нашите съюзници да изпълняват анагажиментите си от 2014 г. от Срещата на върха. Важно е за нас да се убедим в тяхното желание да достигнат тези проценти на разходи и да изпълнят ангажиментите си. Тази и следващата година НАТО се връща в отбранителна организация, което съществуваше още в началото“, допълни той. По думите му НАТО включва европейското командване и ще функционира като военна отбранителна организация. „Имахме много малко кораби в Европа. Сега искаме да се фокусираме не толкова върху отбраната на Европа, колкото върху отговорностите на нашите съюзници. Отделяме сериозни ресурси за възстановяването на отбранителните способности за изпълнение на основните принципи за избягване на конфликтите за изграждане на много силни военни способности, за да може да се отбраняват страните и съюзниците. Нашите ангажименти в Европа ще нарастват и през юли на Срещата на върха ще разискваме как да се обединим срещу заплахите, които са много“, каза още Ерик Рубин.\r\nГен. Груди Ангелов благодари на посланик Рубин. „Обещаваме му, че винаги ще бъде наш висок гост, винаги сте добре дошъл да изнасяте лекции за българо-американското сътрудничество“, добави още той.\r\nЛюба АЛЕКСИЕВА", "date": "2018.06.13", "title": "Н. пр. Ерик Рубин: Ще направя всичко по силите си, за да се установят официални отношения между Военна академия „Георги С. Раковски“ и Националния военен университет във Вашингтон"}
{"url": "http://www.focus-news.net/news/2018/06/13/2533440/daniela-dimitrova-teritorialno-byuro-yugozapad-nad-82-ot-prepodavatelite-v-gimnaziite-i-profesionalnite-uchilishta-sa-na-vazrast-mezhdu-40-i-59-godini.html", "text": "Над 82% от преподавателите в гимназиите и професионалните училища са на възраст между 40 и 59 години. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. Данните сочат, че за преподавателите в общообразователните училища този процент е близо 76%. Жените съставляват 78.8% от общия брой на учителите в професионалните училища. „През настоящата учебна година преподавателите в професионалните училища в областта са общо 193, като с придобити образователно-квалификационни степени „бакалавър” или „магистър” са 95.3% от тях. Учителите в общообразователните училища в областта са 740. От тях 96.2% са с придобити образователно-квалификационни степени „бакалавър” или „магистър”, каза Даниела Димитрова. 2 400 са учениците в гимназиите и професионалните училища, а заетите в общообразователния процес ученици са 8 900.\r\nВенцеслав ИЛЧЕВ", "date": "2018.06.13", "title": "Даниела Димитрова, Териториално бюро – Югозапад: Над 82% от преподавателите в гимназиите и професионалните училища са на възраст между 40 и 59 години"}
{"url": "http://www.focus-news.net/news/2018/06/13/2533432/nezavisen-makedoniya-shte-badat-li-premesteni-v-solun-pametnitsite-na-aleksandar-makedonski-i-filip-ii-v-skopiei.html", "text": "Паметниците на Александър Македонски и Филип II, които се намират в центъра на Скопие, ще бъдат преместени в Солун, съгласно споразумението, постигнато между премиерите на двете страни, съобщава македонското електронно издание „Независен“, като се позовава на доклад в гръцки вестник. \r\nСпоред вестник  договорът предвижда паметниците на античните владетели да бъдат преместени в  Солун. Този сценарий обаче може да бъде избегнат -  Македония ще бъде задължена да постави плочи, на които ще стои обяснението, че паметниците са символи на гръцката култура.\r\n„Нашите съседи вече са променили името на летището, магистралата и стадиона си. Ще има обмен на паметници с Община Солун или ако размяната не се извърши, споразумението предвижда, че съседната страна ще постави табели на статуите и паметниците, за да стане ясно, че те са символи на гръцката култура“, пише вестникът, като твърди, че съответните положения са заложени в споразумението, постигнато в преговорите между Скопие и Атина за името на Македония. Тереза Герова", "date": "2018.06.13", "title": "„Независен“ (Македония): Ще бъдат ли преместени в Солун паметниците на Александър Македонски и Филип II в Скопие?"}
{"url": "http://www.focus-news.net/news/2018/06/13/2533435/alsat-m-makedoniya-prezidentat-na-makedoniya-shte-napravi-obrashtenie-kam-grazhdanite.html", "text": "След като прекъсна срещата с премиера Зоран Заев и министъра на външните работи Никола Димитров, държавният глава на Македония Георги Иванов обяви, че ще направи обръщение към гражданите на страната, предава излъчващият на албански език скопски телевизионен канал „Алсат-М“.\r\nСрещата на Заев и Никола Димитров с президента на Македония Георги Иванов, на който двамата трябваше да го информират за пробива в преговорите с Гърция за името на страната, e продължила само две минути, стана ясно от разпространеното съобщение. След това Иванов е напуснал стаята, отказвайки да чуе какво се съдържа в договора за новото име на Македония. Тереза Герова", "date": "2018.06.13", "title": "„Алсат-М“ (Македония): Президентът на Македония ще направи обръщение към гражданите"}
{"url": "http://www.focus-news.net/news/2018/06/13/2533443/pregled-na-mezhdunarodnite-novini-do-13-chasa-agentsiya-fokus.html", "text": "Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда.\r\nВъв вторник лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.\r\nВ неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини.\r\n*** Канцлерът на ФРГ Ангела Меркел (ХДС) организира специална среща, на която членове на кабинета в Берлин и представители на организации ще обсъдят проблемите, които възпрепятстват интеграцията на чужденците в страната. На нея обаче няма да присъства Хорст Зеехофер, федералният министър на вътрешните работи и председател на сестринския Християнсоциален съюз (ХСС).\r\nСъобщено бе, че Зеехофер няма да присъства на срещата, тъй като в обедните часове на деня ще приеме австрийския канцлер Себастиан Курц. Но едва ли е тайна за някого, че политиката в областта на убежището отново се превърна в ябълка на раздора във водения от Меркел Съюз (ХДС/ХСС). \r\nВъв вторник федералният министър на вътрешните работи на ФРГ отложи официалното представяне на своя „генерален план за миграцията“.\r\nВ спора за политиката в областта на убежището, която ХСС има със сестринския Християндемократически съюз (ХДС), Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\n*** След като прекъсна срещата с премиера Зоран Заев и министъра на външните работи Никола Димитров, държавният глава на Македония Георги Иванов обяви, че ще направи обръщение към гражданите на страната.\r\nСрещата на Заев и Никола Димитров с президента на Македония Георги Иванов, на който двамата трябваше да го информират за пробива в преговорите с Гърция за името на страната, e продължила само две минути, стана ясно от разпространеното съобщение. След това Иванов е напуснал стаята, отказвайки да чуе какво се съдържа в договора за новото име на Македония.\r\n*** Държавният глава на Сърбия Александър Вучич все още не е получил официална покана за продължаване на диалога за нормализиране на двустранните отношения с Косово. Това се казва в изявление от Президентството в Белград.\r\nОт пресслужбата отказаха да коментират докладите на прищинската телевизия , съгласно която косовският президент Хашим Тачи и сръбският държавен глава Александър Вучич са получили официални покани да продължат преговорите под егидата на Европейския съюз с нова среща на 27 юни.\r\n*** Министър-председателят на Гърция Алексис Ципрас няма политическа легитимност да подпише споразумението за името на Македония (в източника - Бивша югославска република Македония), тъй като то не се ползва с одобрението на неговия младши партньор  в коалицията – партията „Независими гърци“ (АНЕЛ). Това заяви лидерът на най-голямата опозиционна партия в южната ни съседка Кириакос Мицотакис в рамките на среща с президента Прокопис Павлопулос,\r\nЕдин ден след като Атина и Скопие обявиха, че са постигнали историческа сделка за преодоляване на десетилетия спор, лидерът на „Нова демокрация\" призова Павлопулос да гарантира, че споразумението ще бъде преразгледано от парламента преди да бъде подписано от правителството.\r\nСрещата между Мицотакис и Павлопулос първоначално бе насрочена за вторник, но в крайна сметка се състоя в сряда. \r\nВ по-ранно изявление пред телевизия „Скай“, говорителят на консервативната партия Мария Спирайки заяви, че правителството в Атина е постигнало „лошо споразумение\", като добави, че премиерът „няма легитимност да сложи своя подпис\".\r\n„Нова демокрация“ разкритикува сделката, подчертавайки, че тя признава македонската етническа принадлежност и език.\r\n*** Македонското дружество „Илинден\" със седалище в Тирана се противопостави рязко на подписването на споразумение с Гърция за промяна на името на Република Македония.\r\n„Всяка промяна на името на държавата Македония и идентичността на македонската нация ще застраши идентичността на македонците в целия свят, в съседните страни на Република Македония и в Република Албания. За съжаление, преговорите ясно показаха, че Гърция търси промяна на македонската идентичност. В крайна сметка, власттите и в Гърция, и в България недвусмислено казаха, че Македония може да влезе в Европейския съюз, но не и „македонизма\", се казва в изявлението на МД „Илинден“.\r\nИменно затова, се казва по-нататък  в текста, изразявайки волята на македонците, живеещи в Албания, Дружеството отхвърля всякакви споразумения за името на Македония, като майка държава на македонския народ, защото името на държавата е идентичността на нацията, а националността автоматично се определя от името на държавата.\r\n„Македонците в съседните държави на Република Македония защитават правото на съществуване и призоват международната общност да защити най-основните човешки права, в съответствие с общоприети и ратифицирани конвенции за правата на човека“, се подчертава в изявлението.\r\n„Настояваме от името на всички македонци, които живеят в Албания - над 120 хиляди, да не се подписва споразумението с Гърция за промяна на името на държавата и идентичността на нацията. Нашето име е Република Македония и македонци от векове, и това трябва да се зачита“, категорични са от МД „Илинден\".\r\n***", "date": "2018.06.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/13/2533442/zam-ministarat-na-otbranata-atanas-zapryanov-otkri-mezhdunarodna-nauchna-konferentsiya-po-vaprosite-na-kiber-sigurnostta-i-kiber-otbranata.html", "text": "Темата на конференцията, която е част от календара на българското председателство на Съвета на Европейския съюз, е изключително важна, защото кибер сигурността стои на много високо ниво като приоритет и на ЕС, и на НАТО, и това ни дава възможност да говорим за сътрудничеството и на двете организации в областта на кибер отбраната. Това каза заместник-министърът на отбраната Атанас Запрянов, който откри днес международната научна конференция по въпросите на кибер сигурността и кибер отбраната „Бърза реакция“ („Building a Rapid Response“), съобщиха от пресцентъра на Министерство на отбраната. Форумът се провежда от днес до 14 юни в Централния военен клуб в гр. София и е организиран от Института по отбрана „Професор Цветан Лазаров“ в партньорство с Европейската агенция по отбрана (EDA). \r\n„Необходими са проактивна политика и проактивни мерки по отношение на кибер сигурността, които да позволят въоръжените сили да изградят способности за кибер отбрана“, заяви заместник-министърът и подчерта, че българското правителство вече е предложило проект на закон в областта на кибер сигурността, за който се очаква скоро да бъде приет от Народното събрание. Заместник-министър Запрянов обясни, че в проекта на закона са записани и конкретни функционални отговорности, които се възлагат на различните министри, включително и на министъра на отбраната, и на началника на отбраната. „Те са както за създаването на политика по кибер сигурност в Министерството на отбраната, така и за структурирането на способностите за кибер отбрана и необходимите ресурси за това“, каза още заместник-министърът на отбраната и допълни, че се предвижда още и създаването на способности и включването на кибер сигурността като част от оперативното планиране и ученията.\r\nПо време на международната научна конференция по въпросите на кибер сигурността и кибер отбраната ще бъдат обсъдени възможностите за бърза реакция при противодействието на кибер атаките и на свързаните с това предизвикателства чрез решения в областта на изследванията и технологиите, образованието и специализираното обучение на равнището на ЕС. \r\nВъв форума участват представители на правителствата на държавите-членки  и на институции на ЕС, на академичните среди, иновационните центрове, индустрията и въоръжените сили, за да се насърчи диалога между заинтересованите страни за необходимите, подходящите и нововъзникващите иновации в сферата на кибер сигурността.", "date": "2018.06.13", "title": "Зам.-министърът на отбраната Атанас Запрянов откри международна научна конференция по въпросите на кибер сигурността и кибер отбраната"}
{"url": "http://www.focus-news.net/news/2018/06/13/2533441/parlamentat-reshi-ministarat-na-okolnata-sreda-i-vodite-da-razreshava-vnosa-na-zhivak.html", "text": "Парламентът реши министърът на околната среда и водите или упълномощено от него лице да разрешава с писмено съгласие вноса на живак или негови смеси, предаде репортер на Агенция „Фокус“. Депутатите приеха на второ четене Законопроект за изменение и допълнение на Закона за защита от вредното въздействие на химичните вещества и смеси, предложен от Комисията за околната среда и водите.\r\nПриетите изменения изискват лицата, на които са издадени разрешения за производство или внос на живак или живачни химически съединения, да спазват изискванията и мерките за предотвратяване или ограничаване на вредното въздействие върху човешкото здраве и околната среда.  Контрол с цел опазване на околната среда могат да извършват Министерството на околната среда и водите и директорите на регионалните инспекции по околна среда и водите, а за опазване здравето на населението – органите за държавен здравен контрол. Всеки, който наруши изискванията, ще се наказва с имуществена санкция в размер от 30 000 до 100 000 лв., а при повторно нарушение – до 200 000 лв.\r\nВ законопроекта се предвижда още по предложение на министъра на здравеопазването в срок до 1 юли 2019 г. да се приеме национален план относно мерките за постепенно прекратяване на употребата на дентална амалгама. \r\nЦветилена СИМЕОНОВА", "date": "2018.06.13", "title": "Парламентът реши министърът на околната среда и водите да разрешава вноса на живак"}
{"url": "http://www.focus-news.net/news/2018/06/13/2533444/blagoevgrad-kamernata-opera-shte-iznese-kontsert-na-otkrito-na-ploshtad-makedoniya-na-14-yuni.html", "text": "Камерна опера - Благоевград ще изнесе концерт на открито, специално подготвен за жителите и гостите на Благоевград. Това съобщиха от пресцентъра на Община Благоевград. Събитието ще се състои на площад „Македония“ на 14 юни от 19.00 часа. Оркестърът на Камерна опера ще зарадва публиката с популярни арии, канцонети, увертюри от оперния репертоар на Моцарт, Росини, Верди, Калман и други. Солисти ще бъдат Борис Тасков - тенор и Добромир Момеков - баритон. Участие ще вземе и маестро Красимир Топалов.\r\nПовече от 45 години Камерна Опера радва меломаните в Благоевград със своите изяви.\r\nВ последните години Камерна Опера представи на своята сцена постановките „Любовен еликсир”, „Джани Скики”, „Китайките”, „Хирургия”, „Пинокио”, „Дидона и Еней”, „Копче за сън”, „Рита”, „Тайният брак”, „Така правят всички”, „Бастиен и Бастиена\", „Царицата на чардаша\", „Кармен\" и много престижни концерти. Специални гости в два от тях бяха големите български музиканти – цигуларят Веско Пантелеев–Ешкенази и великолепния тенор Калуди Калудов.", "date": "2018.06.13", "title": "Благоевград: Камерната опера ще изнесе концерт на открито на площад „Македония“ на 14 юни"}
{"url": "http://www.focus-news.net/news/2018/06/13/2533448/nikolay-kirov-sayuz-na-zarnoproizvoditelite-burgas-parvite-indikatsii-pokazvat-che-rekoltata-shte-bade-kato-minalata-godina.html", "text": "Първите индикации показват, че реколтата ще бъде долу-горе като миналата година. Това каза за Радио „Фокус“ – Бургас Николай Киров, председател на Съюза на зърнопроизводителите в Бургас, по повод започналата жътвената кампания. „Условията бяха тежки тази година поради голямото количество дъждове, но от друга страна допринасят за по-висок добив“, каза още Киров. Той добави, че сега е започнала жътвата на ечемика, а на пшеницата ще започне след една седмица. По думите му рапицата също е на дневен ред, но за нея са нужни още около 10 дни, за да узрее. Киров каза още, че предстои скоро да се жъне и грах. „Всичко се струпва на един път. Надяваме се времето да е подходящо, да няма вече дъждове, за да може да се прибере реколтата“, допълни Киров. По думите му в неделя се очакват превалявания, но се надяват да бъдат без бури и градушки.\r\nДеница ДИМИТРОВА", "date": "2018.06.13", "title": "Николай Киров, Съюз на зърнопроизводителите - Бургас: Първите индикации показват, че реколтата ще бъде като миналата година"}
{"url": "http://www.focus-news.net/news/2018/06/13/2533449/13-miliarda-evro-sa-predvideni-za-evropeyskiya-fond-za-otbrana-prez-noviya-byudzheten-period-2021-2027g.html", "text": "Европейската комисия предлага да се укрепи следващият дългосрочен бюджет на ЕС за периода 2021—2027 г., така че Съюзът да закриля и отбранява своите граждани и той да се превърне в още по-влиятелен фактор на международната арена, съобщиха от  Представителството на Европейската комисия в България. Предвидените 13 милиарда евро за Европейския фонд за отбрана ще осигурят финансовата мощ, която е необходима за трансгранични инвестиции в най-съвременни и напълно оперативно съвместими технологии и оборудване в области като криптирания софтуер и технологиите за безпилотни летателни апарати. Освен това Върховният представител на Съюза по въпросите на външните работи и политиката на сигурност предлага днес нов Европейски механизъм за подкрепа на мира — извънбюджетен инструмент, за който са заделени 10,5 милиарда евро и който ще повиши способността на ЕС за предотвратяване на конфликти, укрепване на мира и гарантиране на международната сигурност. Той ще повиши ефективността на финансирането за военни мисии и операции в рамките на общата политика за сигурност и отбрана. Механизмът ще улесни приноса на ЕС за мироопазващи операции, водени от партньори, и ще разшири обхвата на подкрепата, която ЕС може да оказва за военни операции и в областта на отбраната. Така ще се покриват разходи, които не може да се финансират от бюджета на ЕС, тъй като са свързани с военни операции и областта на отбраната.", "date": "2018.06.13", "title": "13 милиарда евро са предвидени за Европейския фонд за отбрана през новия бюджетен период 2021-2027г."}
{"url": "http://www.focus-news.net/news/2018/06/13/2533445/burgas-protestat-na-maykite-na-detsa-s-uvrezhdaniya-v-morskata-gradina-shte-prodalzhi-pone-do-petak.html", "text": "Протестът в Бургас продължава. Това каза за Радио „Фокус“ – Бургас Гергана Маврова, която е един от организаторите на палатковия лагер в Морската градина на града.\r\n„Лагерът ще е там поне до петък, когато се очаква премиерът Бойко Борисов да си каже тежката дума. За съжаление в Бургас участват предимно майки на деца с увреждания, докато в София вече цялото общество подкрепя действията и исканията ни“, каза още Маврова. Тя призова майките на здрави деца, баби и дядовци от Бургас да се присъединят към групата на стачкуващите и да дежурят с тях поне за известно време на лагера.\r\nВеселина НИКОЛОВА", "date": "2018.06.13", "title": "Бургас: Протестът на майките на деца с увреждания в Морската градина ще продължи поне до петък"}
{"url": "http://www.focus-news.net/news/2018/06/13/2533447/afp-italianskiyat-ministar-na-vatreshnite-raboti-obvini-frantsiya-v-neizpalnenie-na-angazhimentite-si-po-priemane-na-migranti-prizova-parizh-da-pokazhe-poveche-shtedrost.html", "text": "Градусът на напрежението между Рим и Париж се покачва: новият министър-председател на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище, предава AFP.\r\nВ реч пред Сената Салвини заяви, че Франция е приела само 640 от повече от 9 000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище. \r\nПо-рано Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда.\r\nВъв вторник лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.\r\nВ неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище. \r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини. Тереза Герова", "date": "2018.06.13", "title": "AFP: Италианският министър на вътрешните работи обвини Франция в неизпълнение на ангажиментите си по приемане на мигранти, призова Париж да покаже повече \"щедрост\""}
{"url": "http://www.focus-news.net/news/2018/06/13/2533452/sport-fifa-chaka-6-miliarda-dolara-oborot-ot-svetovnoto.html", "text": "Организацията на световното първенство, което започва утре, е струвала на Русия над 15 милиарда долара. От тях близо 11 са отишли за само за стадионите и инфраструктурата около тях, съобщават медиите в страната. В същото време обаче държавата домакин ще има много малко постъпления, а големите пачки отиват за ФИФА. Единствените приходи за Русия ще са от туризъм. Големите пари остават за ФИФА. Световната футболна централа ще приключи с 6 млрд. долара оборот след края на четиригодишния цикъл на мондиала, завършващ с финала в Москва на 15 юли, като чистата печалба на централата се оценява минимум на 100 милиона долара.\r\nКупата за победителя вече е в страната домакин. Трофеят пристигна, а с него и индивидуалните награди за най-добрите вратар и нападател, както и за играч №1 на турнира. Преди да стигне до Русия, оригиналната купа премина над 172 хиляди километра през 91 града в 51 страни на шест континента. Над 800 хиляди запалянковци имаха възможност да видят купата, а повече от 570 хиляди от тях си направиха снимки за спомен с трофея.\r\nВенцислав ДРАГОМАНОВ", "date": "2018.06.13", "title": "Спорт: ФИФА чака 6 милиарда долара оборот от световното"}
{"url": "http://www.focus-news.net/news/2018/06/13/2533451/blagoevgrad-8-vodni-probi-ot-oblastta-ne-otgovaryat-na-naredbata-za-kachestvoto-na-vodata-prednaznachena-za-piteyno-bitovi-tseli.html", "text": "8 водни проби не отговарят на Наредба №9 за качеството на водата, предназначена за питейно – битови цели. Това съобщиха за Радио „Фокус“ – Пирин от Регионална здравна инспекция – Благоевград. Пробите, които имат отклонения, са от следните населени места: \r\n- Долна Крушица – пункт-селска чешма – не отговаря по показатели: цвят, вкус и мътност, колиформи, ешерихия коли, ентерококи. Стойност на допуск на показателя за цвят, вкус и мътност – приемлив за потребителя, за колиформи, ешерихия коли, ентерококи – 0/100 cm³. Резултат от изпитването: цвят, вкус и мътност – неприемлив за потребителя,  колиформи 60/100 cm³, eшерихия коли 4/100 cm³, eнтерококи 3/100 cm³; \r\n- Гега – пункт-селска чешма – не отговаря по показатели: цвят, вкус, мътност и колиформи. Стойност на допуск на показателя за цвят, вкус и мътност – приемлив за потребителя, за колиформи – 0/100 cm³. Резултат от изпитването: цвят, вкус и мътност – неприемлив за потребителя,  колиформи 80/100 cm³; \r\n- Боровичене – пункт-селска чешма – не отговаря по показатели: колиформи, ешерихия коли. Стойност на допуск на показателя 0/100 cm³. Резултат от изпитването: колиформи 15/100 cm³, eшерихия коли 2/100 cm³; \r\n- Баскалци – пункт-селска чешма – не отговаря по показатели: колиформи, ентерококи. Стойност на допуск на показателя 0/100 cm³. Резултат от изпитването: колиформи 25/100 cm³, eнтерококи 6/100 cm³; \r\n- Кукуряхцево – пункт-селска чешма – не отговаря по показатели: колиформи, ешерихия коли. Стойност на допуск на показателя 0/100 cm³. Резултат от изпитването:  колиформи 90/100 cm³, eшерихия коли 5/100 cm³; \r\n- Петрич – пункт-кафе аперитив „Младост“ – не отговаря по показател: колиформи. Стойност на допуск на показателя 0/100 cm³. Резултат от изпитването: колиформи 30/100 cm³; \r\n- Петрич – пункт-ВиК – не отговаря по показател: колиформи. Стойност на допуск на показателя 0/100 cm³. Резултат от изпитването: колиформи 20/100 cm³; \r\n- Петрич – ДГ № 2 – не отговаря по показатели: колиформи, ешерихия коли, ентерококи. Стойност на допуск на показателя 0/100 cm³. Резултат от изпитването: колиформи 99/100 cm³, eшерихия коли 10/100 cm³, ентерококи 5/100 cm³. \r\nОт РЗИ – Благоевград уточниха, че са предприети 6 броя предписания за хигиенни мерки за административна принуда във връзка с констатирани нарушения във водоснабдяването.", "date": "2018.06.13", "title": "Благоевград: 8 водни проби от областта не отговарят на Наредбата за качеството на водата, предназначена за питейно-битови цели"}
{"url": "http://www.focus-news.net/news/2018/06/13/2533446/evgeniya-kostadinova-mon-oformya-se-ustoychiva-tendentsiya-za-po-dobri-rezultati-na-zrelostnite-izpiti-tazi-godina.html", "text": "Оформя се устойчива тенденция за по-добри резултати на зрелостните изпити тази година. Това каза в седмичното образователно предаване „Всички в час“ на Радио „Фокус“ Евгения Костадинова, директор на дирекция предучилищно образование към МОН. Тя коментира, че резултатите са по-високи спрямо предходната година не само по български език и литература, а също и по математика, физика и астрономия. „Процентът на отличните оценки по математика, физика, английски и немски език е по-висок отколкото процента на отличните оценки в предходните години. Това показа повишена мотивация и добре преценен избор на зрелостниците, които имат право да изберат предмета, по който да положат втория си държавен зрелостен изпит. Припомням, че българският език е задължителен за всички\", отбеляза Костадинова. Тя уточни, че за втора поредна година зрелостниците, учещи в професионални гимназии, имат възможността да изберат дали да положат държавен зрелостен изпит по общо образователен предмет или на негово място да впишат в дипломата си резултат от успешно положен държавен изпит за степен на придобиване на професионална квалификация. Максималният брой от 100 точки успяха да постигнат 215 ученика, спрямо 18 от миналата година, каза още тя.", "date": "2018.06.13", "title": "Евгения Костадинова, МОН: Оформя се устойчива тенденция за по-добри резултати на зрелостните изпити тази година"}
{"url": "http://www.focus-news.net/news/2018/06/13/2533455/burgas-v-dramatichen-teatar-adriana-budevska-shte-bade-postaven-muzikalno-poetichniya-spektakal-useshtane-za-lyubov.html", "text": "На 21 юни от 19.00 часа в Драматичен театър „Адриана Будевска“ ще бъде поставен музикално-поетичния спектакъл „Усещане за любов“. Това съобщиха от Община Бургас. На сцената ще си партнират актьорите Бойка Велкова и Ивайло Захариев, които представят най-ярките и символни произведения на световната драматургия, поезия, изобразително изкуство, танц и музика в един спектакъл за любовта. Шекспир, Реноар, Гогол, Петрарка, Робърт Бърнс, Микеланджело, Пикасо, Верди и Шопен са само част от най-емблематичните творци, чиито произведения ще оживеят на сцената. Музиката на спектакъла е дело на големия български творец Теодосий Спасов, хореографията – на Татяна Соколова, а автор на сценографията е Яна Дворецка. Спектакълът е с вход свободен и се организира със съдействието на Община Бургас.", "date": "2018.06.13", "title": "Бургас: В Драматичен театър „Адриана Будевска“ ще бъде поставен музикално-поетичния спектакъл „Усещане за любов“"}
{"url": "http://www.focus-news.net/news/2018/06/13/2533450/stanislav-ivanov-gerb-zakonoproektat-za-avtomobilnata-kamara-beshe-obsaden-s-vsichki-i-e-saobrazen-s-iskaniya-koito-poluchihme.html", "text": "Законопроектът за автомобилната камара беше обсъден с всички и е съобразен с искания, които получихме. Това каза пред журналисти в Народното събрание народният представител от ПГ на и зам.-председател на Комисията по транспорт ГЕРБ Станислав Иванов, предаде репортер на Агенция „Фокус“.\r\nИванов посочи, че вносител на този законопроект са ПГ на ГЕРБ, „Обединени патриоти“ и „Воля“. „Направиха се четири кръгли маси, на които този законопроект беше обсъден. И на тях беше изказано противно мнение, което беше в три насоки – първо, да не се преотстъпва правото за издаването на лицензи за превоз на пътници и товари на председателя на камарата, а то да се осъществява от министъра. И това нещо е записано в законопроекта по начина, по който искаха колегите. Второто искане беше да се радели камарата на две – да има автобусни и товарни превозвачи и ние се съобразихме и с това искане и разделихме камарата на две и има автобусни и товарни превози. Третият упрек е по отношение на избора на председател и членския внос – не зная кой ще бъде председател и какъв ще бъде членският внос, тъй като това нещо ще се реши от всички притежатели на лицензи в България, които са около 16 хил. души“, коментира Иванов. Той посочи, че всички представители на транспортния бранш ще бъдат поканени в зала „Арена Армеец“, където всички тези неща ще се решат. „На четвъртия упрек, който беше, че председателят ще бъде несменяем, мога да кажа, че няма такова нещо, той и членовете на управителния съвет ще бъдат за не повече от два последователни мандата“, каза още той.\r\nЦветилена СИМЕОНОВА", "date": "2018.06.13", "title": "Станислав Иванов, ГЕРБ: Законопроектът за автомобилната камара беше обсъден с всички и е съобразен с искания, които получихме"}
{"url": "http://www.focus-news.net/news/2018/06/13/2533454/stanislav-ivanov-gerb-vnositel-na-naimenovanieto-na-avtomobilnata-kamara-v-targovskiya-registar-e-krib.html", "text": "Вносител на наименованието на автомобилната камара в търговския регистър е КРИБ. Това каза пред журналисти в Народното събрание народният представител от ПГ на и зам.-председател на Комисията по транспорт ГЕРБ Станислав Иванов в отговор на твърдение на лидерът на БСП Корнелия Нинова, че Миролюб Столарски вече е запазил името и той я представлява, предаде репортер на Агенция „Фокус“.\r\n„Проведох разговорих с този господин, но същия ден той е прехвърлил наименованието на КРИБ и негов вносител в момента е КРИБ“, коментира Иванов. \r\nТой посочи, че както има камара на строителите, на адвокатите, на моряците, така трябва да има и камара на превозвачите. „Защото миналата седмица, когато се разглеждаше пакета „Макрон“, тогава всички бяхме единни и заедно застанахме зад превозвачите и тогава отстояхме нашите изисквания. А в момента са около 140 различни организации, от които всяка твърди, че е най-най-добре представена и с най-най-много членове, и това нещо води до това, че не се знае с кого може да се контактува.  И друго много важно, за какво те ни упрекват, че създаваме тази камара? Тя ще издава единствено два документа – документа за финансова стабилност и документа за пригодността на фирмата да изпълнява тази професия“, коментира Иванов.\r\nЦветилена СИМЕОНОВА", "date": "2018.06.13", "title": "Станислав Иванов, ГЕРБ: Вносител на наименованието на автомобилната камара в търговския регистър е КРИБ"}
{"url": "http://www.focus-news.net/news/2018/06/13/2533460/gd-granichna-politsiya-znachitelno-uvelichenie-na-trafika-prez-balgaro-gratskata-granitsa-se-ochakva-prez-perioda-14-17062018-g.html", "text": "Значително увеличение на трафика през българо-гръцката граница се очаква през периода 14-17.06.2018 г. Това съобщават от пресцентъра на ГД \"Гранична полиция\". Според информацията от РДГП Смолян, това се дължи най-вече на началото на активния туристически сезон за румънските граждани. \r\nАнализът на данните от предходни години сочи, че завишената интензивност на пътникопотока ще засегне най-вече граничния пункт \"Маказа\". Очакванията за този пункт са увеличение на автомобилите с два пъти, а на пътниците с три пъти. \r\nРъководството на РДГП Смолян е предприело необходимите мерки за осигуряване на граничните проверки и своевременната обработка на преминаващите граждани, но поради ограничената инфраструктура на ГКПП \"Маказа\" е възможно да се образуват колони от автомобили.\r\nОт Главна дирекция „Гранична полиция“ препоръчват на пътуващите в това направление да използват и другите пунктове на българо-гръцката граница.", "date": "2018.06.13", "title": "ГД \"Гранична полиция:\" Значително увеличение на трафика през българо-гръцката граница се очаква през периода 14-17.06.2018 г."}
{"url": "http://www.focus-news.net/news/2018/06/13/2533457/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/13/2533456/filip-popov-bsp-vnasya-vota-na-nedoverie-ot-imeto-na-1-mln-balgari-koito-sa-ni-podkrepili-i-ot-imeto-na-vsichki-koito-ne-chuvstvat-sigurnost-v-balgariya.html", "text": "БСП внася вота на недоверие от името на 1 млн. българи, които са ни подкрепили и от името на всички, които не чувстват сигурност в България. Това каза секретарят на ПГ на „БСП за България“ и член на Комисията по правни въпроси и тази за контрол над службите Филип Попов в интервю за Агенция „Фокус“ по повод искания от БСП вот на недоверие към кабинета „Борисов“ 3. Той допълни, че БСП внася този вот и от името на военните, като даде пример с инцидента на авиобаза „Крумово“. „Целта е да се покаже на обществото и на управляващите, че не могат да се справят със сектор „Сигурност“. Говорим за ежедневните вече убийства, като се започне от покушението над данъчния служител, като преминем през избягалите затворници и т.н. Говорим за системата за сигурност от гледна точка на финансите. Знаете какво се случи с доклада на ОЛАФ и системата БАЦИС и пробивът там, който беше направен. Сигурността по отношение на службите ни за сигурност и недофинансирането в този сектор. Нашите агенции работят с най-малък бюджет в сравнение с всички останали агенции, сродни на тях от съседните ни държави. Как в тази среда българинът се чувства спокоен и сигурен? По никакъв начин“, коментира Попов. По думите му докато ГЕРБ управлява, според БСП няма как да бъде разрешен проблемът в сектора „Сигурност“. \r\n„Те ликвидираха българската сигурност, МВР, службите за сигурност и продължават тенденциозно с тази ликвидация на системата. Множество престъпления се случват застрашават и етническия модел на България. Ежедневно се случват напрежения и кървави сцени между българи и роми, в гетата в България. Това е убийствено за една европейска правова държава. Правовият ред в България е сведен до минимум. Той просто липсва“, допълни Попов. \r\nДеница КИТАНОВА", "date": "2018.06.13", "title": "Филип Попов: БСП внася вота на недоверие от името на 1 млн. българи, които са ни подкрепили и от името на всички, които не чувстват сигурност в България"}
{"url": "http://www.focus-news.net/news/2018/06/13/2533459/burgas-v-zalata-na-druzhestvoto-na-hudozhnitsite-v-grada-shte-bade-predstavena-obshta-izlozhba-na-uchenitsi-ot-natsionalno-uchilishte-za-muzikalno-i-stsenichno-izkustvo.html", "text": "Представителна експозиция с творби на талантливите художници от Национално училище за музикално и сценично изкуство „Проф. Панчо Владигеров“ ще бъде открита тази седмица в залата на Дружеството на художниците в Бургас. Това съобщиха от Община Бургас. Това е първата голяма публична изява на децата, които се обучават в специалностите „Сценичен костюм“ и „Рекламна графика“. Над 55 са селектираните произведения, които са създадени през учебната година под ръководството на преподавателите Ваня Забунова, Таня Бахатурова и Мирослава Андонова. Изложбата обединява творби на 28 деца от 8 до 11 клас и включва рисунки, етюди, стилизации и свободни композиции от учебните дисциплини рисуване, живопис, сценичен костюм и рекламна графика. Творбите са провокативни и смели, зареждащи с настроение и емоции. Те показват пътя на творческо израстване и професионалните умения на децата, придобити по време на обучението в съответната специалност.\r\nУчениците ще представят и своя последен проект – специалностите в училището по изкуства през техния поглед, които под формата на флаери ще бъдат подарък за гостите на събитието. Какво провокира като теми талантливите момчета и момичета и как ги интерпретират със средствата на изящните изкуства ще разберат всички, които дойдат на откриването на изложбата на 14 юни от 18.00 часа в Залата на Дружество на художниците – Бургас, ул. „Александровска“ 22.", "date": "2018.06.13", "title": "Бургас: В залата на Дружеството на художниците в града ще бъде представена обща изложба на ученици от Национално училище за музикално и сценично изкуство"}
{"url": "http://www.focus-news.net/news/2018/06/13/2533461/api-ogranichava-se-dvizhenieto-na-kamionite-nad-12-tona-po-nadleza-za-chernomorets-nad-pat--99-burgas-sozopol-zaradi-uvredena-noseshta-konstruktsiya-na-saorazhenieto.html", "text": "Временно се ограничава движението на тежкотоварните превозни средства над 12 тона по надлеза за Черноморец, който е над второкласния път II-99 Бургас – Созопол. Това съобщиха от пресцентъра на Агенция \"Пътна инфраструктура\". Тази сутрин при преминаване под надлеза товарен автомобил, превозващ багер, се удря в носещата конструкция на съоръжението. Нанесени са щети на главните греди и поради това се налага спиране на тежкотоварния трафик. Преминаването на леките автомобили по надлеза е без ограничение. \r\nТоварните превозни средства над 12 т се пренасочват по обходен маршрут по общинския път Черноморец – Созопол. Необходимо е шофьорите да карат внимателно, със съобразена скорост и да спазват стриктно пътната сигнализация в района на надлеза.\r\nЕксперти от Областно пътно управление – Бургас и Института по пътища и мостове ще извършат оглед на съоръжението и ще бъдат предприети необходимите мерки за възстановяване на целостта на носещата конструкция на съоръжението.", "date": "2018.06.13", "title": "АПИ: Ограничава се движението на камионите над 12 тона по надлеза за Черноморец над път II-99 Бургас - Созопол заради увредена носеща конструкция на съоръжението"}
{"url": "http://www.focus-news.net/news/2018/06/13/2533463/dots-d-r-zheko-kyosev-sotsiolog-po-vreme-na-svetovnoto-parvenstvo-po-futbol-v-rusiya-spetsialnite-sluzhbi-na-vsichki-strani-shte-rabotyat-v-palen-sinhron.html", "text": "По време на Световното първенство по футбол в Русия специалните служби на всички страни ще работят в пълен синхрон. Това каза за Радио „Фокус“ - Пирин доц. д-р Жеко Кьосев, социолог и преподавател в Югозападен университет „Неофит Рилски“ - Благоевград. „През този един месец, в който ще продължи първенството, няма има никакво значение какви са политическите и дипломатическите взаимоотношения между Русия и Великобритания, Русия и Франция или Русия и Америка. Тези отношения ще останат на заден план, защото тук ще става въпрос за живота и здравето на представителите на всяка една от тези нации. Моето мнение е, че няма да има по никакъв начин дори и заплахи за живота на тези хора, които ще бъдат на стадионите в Русия“, посочи той. Доц. Кьосев отбеляза, че дори и да има минимална опасност, всяка една служба ще информира руските служби, за да може да бъде предотвратена всякаква евентуална форма на насилие. Според него футболът вече повече от 1 век е призван да обединява хората и за тези 90 минути докато продължава футболният двубой всеки има своите симпатии и антипатии. По думите му когато става въпрос за световно футболно първенство всички държави са единни, защото на това първенство ще има фенове поне от половината свят.\r\nНатали СТЕФАНОВА", "date": "2018.06.13", "title": "Доц. д-р Жеко Кьосев, социолог: По време на Световното първенство по футбол в Русия специалните служби на всички страни ще работят в пълен синхрон"}
{"url": "http://www.focus-news.net/news/2018/06/13/2533466/burgas-belodrobnata-bolnitsa-v-grada-obyavyava-sedmitsa-na-otvorenite-vrati-ot-18-do-22-yuni.html", "text": "От 18 до 22 юни СБАЛПФЗ - Бургас ЕООД организира Седмица на отворени врати за скрининг на риска за туберкулоза. Това съобщиха от Община Бургас. Мотото тази година е „Свят без туберкулоза“. Скринингът за риска от туберкулоза ще се осъществява чрез анкета от 09.00 до 17.30 часа, а консултациите ще бъдат от 11.00 до 17.00 часа.\r\nСкринингът и консултациите ще се извършват в консултативно-диагностичния блок на Белодробната болница.\r\nОсвен това мобилни екипи ще посетят и останалите здравни центрове по следния график:\r\n– 18 юни 2018 г. – ДКЦ ІІ от 14.00 до 16.00 часа;\r\n– 19 юни 2018 г. – МЦ І от 09.00 до 12.00 часа;\r\n– 20 юни 2018 г. – МЦ ІІ от 14.00 до 16.00 часа;\r\n– 21 юни 2018 г. – МЦ-ІІІ от 09.00 до 12.00 часа;\r\n– 22 юни 2018 г. – ДКЦ І от 14.00 до 16.00 часа.", "date": "2018.06.13", "title": "Бургас: Белодробната болница в града обявява Седмица на отворените врати от 18 до 22 юни"}
{"url": "http://www.focus-news.net/news/2018/06/13/2533467/prof-stoyan-marinov-varnenska-turisticheska-kamara-ochakva-se-prez-letnite-mesetsi-na-2018-godina-da-dostignem-4-mlrd-leva-prihodi.html", "text": "Туристическият бранш очаква през летните месеци на 2018 година приходите да достигнат 4 млрд. лева. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Прогнозите са, че през лятото на 2018 година ще имаме един добър туристически сезон с ръст на туристите около 4 - 5%, съответно и на нощувките“, отбеляза проф. Маринов. Той допълни, че според прогнозите се очаква и по-висок процент увеличение на приходите, което също е положителен факт. „Очаква се през летните месеци на 2018 да достигнем 4 млрд. лева приходи или около 2 млрд. евро. Миналата година за същия период са реализирани 3.7 млрд. лева приходи, което говори, че приходите нарастват с по-бързи темпове, отколкото броя на туристите, на нощувките. С други думи туристите харчат малко повече в дестинация България“, заяви проф. Стоян Маринов.\r\nМарияна ВАЛЕНТИНОВА", "date": "2018.06.13", "title": "Проф. Стоян Маринов, Варненска туристическа камара: Очаква се през летните месеци на 2018 година да достигнем 4 млрд. лева приходи"}
{"url": "http://www.focus-news.net/news/2018/06/13/2533465/zaharinka-slavcheva-sayuz-na-invalidite-roditelite-na-detsa-s-uvrezhdaniya-ot-smolyan-napalno-podkrepyat-protestite-v-stranata.html", "text": "Родителите на деца с увреждания от Смолян напълно подкрепят протестите на майките на децата с проблеми, които се провеждат в големите градове на страната. Това заяви за Радио „Фокус“ – Смолян Захаринка Славчева – председател на Съюза на инвалидите в Смолян. По думите ѝ местната структура е направила подписка, в която са се включили над 100 души, които подкрепят протестите в страната. Тя посочи, че в понеделник представител на Съюза от Смолян ще присъства на извънредно заседание на организацията в София, където ще се обсъдят по-нататъшните действия и ще се реши дали и майки от Смолян ще се включат в протестите.\r\n„Само в Смолян децата, които членуват в Съюза на инвалидите, са 117, а в общината са близо 200. Всеки ден идват нови и нови деца със здравословни проблеми, които са претърпели операции и имат нужда от лечение и рехабилитация. При повечето от децата поне единия родител трябва непрекъснато да се грижи за болното дете и няма възможност да работи. Държавата трябва най-вече да помисли за тези хора, ние неправителствените организации не можем да помогнем, а само да кажем какво се случва“, призова Славчева. Тя отбеляза, че децата имат нужда най-вече от лекарска помощ и рехабилитация, тъй като там разходите са най-големи и е много сложно родителите да се справят с лечението и отглеждането им.\r\n„Никой не знае какво значи да имаш болно дете. Аз също имам такова дете. Пенсията му е 180 лв., а лекарствата му са 90 лв. С тези пари дрехи ли да му купя или да му дам да има и той парички в джоба, защото и той е човек. Като работещ в Съюза на инвалидите няма ден, в който да не плача, защото всеки ден при нас идват хора с от лоши, по-лоши болести и случаи и се моля ежедневно това да спре“, каза още Славчева.\r\nНели ГЕРГЬОВСКА", "date": "2018.06.13", "title": "Захаринка Славчева, Съюз на инвалидите: Родителите на деца с увреждания от Смолян напълно подкрепят протестите в страната"}
{"url": "http://www.focus-news.net/news/2018/06/13/2533458/andonis-samaras-bivsh-premier-na-gartsiya-sporazumenieto-za-imeto-na-makedoniya-e-nenuzhen-i-unizitelen-kompromis.html", "text": "Бившият консервативен премиер на Гърция Андонис Самарас разкритикува постигнатото споразумение между Атина и Скопие по въпроса за името, описвайки го като „ненужен и унизителен компромис\", съобщава електронното издание на гръцкия вестник Kathimerini.\r\nВ изявление Самарас подчерта, че с подписването на споразумението лявото правителство на премиера Алексис Ципрас не само се отказва от името на Македония в полза Скопие, но им „подарява“ македонската етническа принадлежност, идентичност и език. Сделката ще окаже влияние върху сигурността в по-широкия регион, изрази увереност Самарис. Тереза Герова", "date": "2018.06.13", "title": "Андонис Самарас, бивш премиер на Гърция: Споразумението за името на Македония е ненужен и унизителен компромис"}
{"url": "http://www.focus-news.net/news/2018/06/13/2533469/blagoevgrad-v-simitli-se-provede-diskusiya-za-namalyavane-na-riska-ot-bedstviya-i-podobryavane-na-koordinatsiyata-mezhdu-institutsiite.html", "text": "Дискусия за намаляване на риска от бедствия и подобряване на координацията между институциите се проведе в Симитли. Това съобщиха за Радио „Фокус“ – Пирин от Общината. По време на срещата са били разисквани и въпроси по осигуряването на защитата на живота и здравето на населението, както и опазването на околната среда и имуществото при бедствия на територията на общината. Такива срещи Щабът за изпълнения на Общинския план при бедствия прави два пъти годишно, като на провелото се заседание е била обсъдена необходимостта от актуализиране на плана за защита при бедствия на община Симитли. В него участие са взели представители на Община Симитли и членовете на щаба, както и представители на ЧЕЗ, ВиК, ДГС - Симитли, ПБЗН – Благоевград, част от доброволното формирования в общината и експерти.\r\nЛивия НИНОВА", "date": "2018.06.13", "title": "Благоевград: В Симитли се проведе дискусия за намаляване на риска от бедствия и подобряване на координацията между институциите"}
{"url": "http://www.focus-news.net/news/2018/06/13/2533468/inzh-tonka-atanasova-riosv-burgas-nyama-previshenie-na-nito-edin-pokazatel-na-vazduha-v-kamenar-nito-opasnost-za-zdraveto-na-horata.html", "text": "Няма превишение на нито един показател на въздуха в Каменар, нито опасност за здравето на хората. Това каза за Радио „Фокус“ – Бургас инж. Тонка Атанасова, директор на Регионалната инспекция по околната среда и водите в Бургас по повод сигналите за обгазяване на кв. „Сарафово“ от сметището на с. Каменар. По думите ѝ преди два дни е получен първия сигнал за запалване на депото, следствие на гнилостни процеси, които са се самозапалили. „Ние писахме на кмета на Община Поморие Иван Алексиев да предприеме действия. Вчера са направени замервания в Каменар и според резултатите няма превишение на нито един показател, има само миризма“, каза още Атанасова. Според нея в часовете от 16.00 до 18.00 са извършени измервания в 5 точки до жилищни сгради. Вчера е са получени сигнали за неприятна миризма и от Сарафово.\r\n„Явно причината е смяна на посоката на вятъра и днес се извършват нови замервания. Оставаме в готовност за измерване на газовете, за да сме наясно дали ще има някакви превишения. По данни на община Поморие на място има струпана техника и се надяват до края на днешния ден да овладеят пожара на сметището“, допълни Атанасова.\r\nВеселина НИКОЛОВА", "date": "2018.06.13", "title": "Инж. Тонка Атанасова, РИОСВ - Бургас: Няма превишение на нито един показател на въздуха в Каменар, нито опасност за здравето на хората"}
{"url": "http://www.focus-news.net/news/2018/06/13/2533470/to-vima-dvizhenie-za-promyana-na-fofi-genimata-se-vazdarzha-ot-otsenka-za-sporazumenieto-s-makedoniya.html", "text": "Гръцкото центристко „Движение за промяна“ на бившия лидер на ПАСОК Фофи Генимата се въздържа от оценка за постигнатото споразумение за името на Македония. От партията подчертаха, че ще представят позицията си едва тогава, когато се запознае с пълния текст на договора, съобщава гръцкото електронно издание To Vima.\r\nВ изявление, публикувано след като премиерът Алексис Ципрас обяви постигането на пробив в преговорите за преодоляване на десетилетния спор за името на Македония, „Движение за промяна“ увери, че „подкрепя решение, но не каквото и да било. Съставното име за цялостна употреби, промяна в Конституцията на Македония и отстраняване на всякакви форми на иредентизъм са нашите твърди, патриотични позиции“. \r\n„Въз основа на тези позиции ще направим оценка на официалното проектоспоразумение, което правителството се е ангажирало да направи публично достояние, за да можем да определим дали то отговаря на предпоставките за защита на нашите национални интереси,  дали насърчава стабилността в по-широкия регион и европейски ценности\", се казва в изявлението на партията.Тереза Герова", "date": "2018.06.13", "title": "To Vima: „Движение за промяна\" на Фофи Генимата се въздържа от оценка за споразумението с Македония"}
{"url": "http://www.focus-news.net/news/2018/06/13/2533473/veliko-tarnovo-dvanadesetoklasnitsite-ot-oblastta-se-narezhdat-na-13-o-myasto-v-stranata-po-uspeh-ot-darzhavnite-zrelostni-izpiti.html", "text": "Великотърновските зрелостници се нареждат на 13-то място в страната по успех от държавните зрелостни изпити. Това съобщи за Радио „Фокус“ – Велико Търново инж. Розалия Личева, началник от Регионалното управление по образованието. Тя посочи, че средният резултат от матурите за областта е 4.36, като той е малко по-висок от този от миналата година. Средният успех от изпита по Български език и литература е 4.24. Най-високият среден резултат от втория задължителен зрелостен изпит е по Физика и астрономия – Отличен 5.95. Успехът по Математика е Много добър 5.00, по История и цивилизация – Добър 4.28, по География и икономика – Добър 3.67, по Химия и опазване на околната среда – Много добър 4.98, по Философски цикъл – Добър 4.05, по Биология и здравно образование – Добър 4.04. Средният успех от един от най-масовите изпити – по Английски език е Много добър – 5.48. По Руски език учениците са изкарали 5.54, по Немски език – 5.11, по Испански език – 5.59, а по Френски език – 5.46.\r\nНадежда КРЪСТЕВА", "date": "2018.06.13", "title": "Велико Търново: Дванадесетокласниците от областта се нареждат на 13-о място в страната по успех от държавните зрелостни изпити"}
{"url": "http://www.focus-news.net/news/2018/06/13/2533474/vap-razporedi-proverka-za-spazvane-na-zadalzhenieto-za-polzvane-na-obezopasitelni-kolani-ot-vodachite-i-patnitsite-v-avtomobilite.html", "text": "Върховна административна прокуратура се самосезира по повод информация в медиите, затова че неизползването на обезопасителни колани води до увеличаване на броя на пострадалите лица при пътнотранспортни произшествия с автобуси. Това съобщиха от пресцентъра на Прокуратура на Република България. Предприета е проверка за законност, тъй като изпълнението на това задължение е с важно значение за живота и здравето на хората и следва да е повсеместно. Правомощията за контрол и налагане на санкции за неизползването на обезопасителни колани са възложени на органите на МВР.\r\nС оглед спазване на законността и в защита на държавния и обществен интерес, ВАП отправи предложение до директора на Главна дирекция ,,Национална полиция“ за реализиране на проверки на територията на страната за изпълнение на правилата за движение по пътищата. \r\nВ резултат на разпреденото от ВАП, на територията на страната е извършена проверка от органите на МВР.\r\nВ периода 23 април 2018 г. - 29 април 2018 г. са проведени ежедневни проверки на моторни превозни средства за превоз на пътници и товари, като са установени 239 случая за неизползване на предпазни колани от водачи или пътници в автобуси.\r\nОсвен това за времето от 30 април 2018 г. до 6 май 2018 г. са констатирани 218 нарушения, касаещи използването на обезопасителни колани от водачи и пътници в пътни превозни средства.\r\nВ периода от 14 май 2018 г. до 20 май 2018 г. са установени 237 случая за неизползване на предпазни колани от водачи на товарни превозни средства и 83 случая при водачи или пътници в автобуси.\r\nЗа сравнение в предходен период 26 февруари 2018 г. - 04 март 2018 г. са установени 194 нарушения, като 21 от тях са свързани с неизползването на обезопасителни колани.\r\nОт директора на Главна дирекция „Национална полиция“ е поет ангажимент проверките да се извършват периодично през цялата година.", "date": "2018.06.13", "title": "ВАП разпореди проверка за спазване на задължението за ползване на обезопасителни колани от водачите и пътниците в автомобилите"}
{"url": "http://www.focus-news.net/news/2018/06/13/2533464/makfaks-makedoniya-liderat-na-vmro-dpmne-poiska-speshni-sreshti-s-georgi-ivanov-i-zoran-zaev.html", "text": "Председателят на ВМРО-ДПМНЕ Християн Мицковски поиска спешна среща с държавния глава Георги Иванов във връзка с договора за името, предава македонската информационна агенция „Макфакс“, като подчертава, че в рамките на пресконференция лидерът на опозиционната партия е настоял и за разговор с премиера Зоран Заев. \r\nМицковски повтори отново, че ВМРО-ДПМНЕ се противопоставя на постигнатото споразумение за името и че няма да приеме промяна в Конституцията на Македония. Съгласно думите му, партията ще се противопостави с всички правни средства срещу това „споразумение за капитулация\".\r\n„Нека македонската общественост да види с какъв мъж има работа. Заев говореше едно, а донесе на Македония споразумение за капитулация. Думите му не струват. За няколко месеца той промени поведението си, нанасяйки щети на Република Македония. Този път залозите не са струмишките фирми, този път цената на неговата капитулация ще бъде платена от гражданите на Република Македония. Това е абсолютно поражение на македонската дипломация и не може да бъде показано като победа. Това е предателство на надеждите на гражданите\", подчерта Мицковски.\r\nСъщевременно лидерът на опозиционната партия заяви, че министърът на външните работи Никола Димитров е съучастник в тази капитулация, като го призова да подаде незабавно оставка. Тереза Герова", "date": "2018.06.13", "title": "„Макфакс“ (Македония): Лидерът на ВМРО-ДПМНЕ поиска спешни срещи с Георги Иванов и Зоран Заев"}
{"url": "http://www.focus-news.net/news/2018/06/13/2533472/burgas-uchenicheskite-otbori-ot-8-do-10-klas-zatvardiha-dobroto-si-predstavyane-vav-finalite-za-uchebnata-20172018-godina.html", "text": "Доброто представяне на бургаските ученически отбори 8 - 10 клас във финалите за учебната 2017/2018 година се затвърдиха. Това съобщиха от пресцентъра на Община Бургас. Преди два дни бяха раздадени и последните комплекти медали за учебната година, където отново присъстваха бургаски отбори. Пред своя публика ученическият отбор на е АЕГ „Гео Милев“ завоюва вице шампионската титла по волейбол за юноши 8 - 10 клас, а Виктор Василев от Aнглийската гимназия стана най-добрият реализатор на финалите.\r\nЛекоатлетите от Търговската гимназия, също се пребориха за вице шампионската титла за 8-10 клас юноши в Сливен. Там с индивидуални постижения са: на 100 м. гладко бягане – Матю Сотиров – второ място, 400 м. гл. бягане Константин Ташев – второ място, 800 м. гл. бягане Константин Ташев – трето място, висок скок Петър Димитров – трето място.\r\nКласиране на останалите представители на Бургас:\r\nШахмат – ППМГ „Акад. Н. Обрешков“ – четвърто място отборно, юноши и девойки индивидуално трето място;\r\nХандбал девойки – Търговска гимназия – шесто място;\r\nБадминтон юноши – АЕГ „Гео Милев“ – десето място.\r\nСъс завоюването на една шампионска, четири вице шампионски титли и едни бронзови медалисти можем да кажем, че това е най-успешното бургаско представяне във финалите на ученическите игри през последните 7 години.", "date": "2018.06.13", "title": "Бургас: Ученическите отбори от 8 до 10 клас затвърдиха доброто си представяне във финалите за учебната 2017/2018 година"}
{"url": "http://www.focus-news.net/news/2018/06/13/2533471/filip-popov-bsp-v-trite-si-mandata-boyko-borisov-pokaza-che-e-nesposoben-da-se-spravi-s-tezhkite-vatreshni-problemi-na-stranata-po-otnoshenie-na-sigurnostta.html", "text": "В трите си мандата Бойко Борисов показа, че е неспособен да се справи с тежките вътрешни проблеми на страната по отношение на сигурността. Това каза секретарят на ПГ на „БСП за България“ и член на Комисията по правни въпроси и тази за контрол над службите Филип Попов в интервю за Агенция „Фокус“ по повод искания от БСП вот на недоверие към кабинета „Борисов“ 3. \"В МВР трябва да има коренна промяна. В крайна сметка всичко идва до политиката и до смяна на политическото ръководство на МВР. Това минава през вот на недоверие и нов министър и нов Министерски съвет. Мисля, че е крайно време г-н Борисов да си върви от този пост\", каза Филип Попов. Попов припомни за показните разстрели по времето, когато Борисов е бил главен секретар на МВР и когато е министър-председател. \"Просто лавинообразно нарастват този род престъпления, организираната престъпност и корупцията се ширят в България. Всички изследвания показват, че България е най-корумпираната държава и в същото време няма никаква мисъл и политика за разрешаването на тези въпроси\", коментира Попов. Той поясни, че с потупване по рамото на външни фактори, от представители на други държави и на ЕС, тези проблеми няма да се решат в България. \"В същото време  с едно титанично спокойствие г-н Борисов като че ли гледа на тези проблеми, които ние понасяме ежедневно. Под ние имайте предвид всеки един български гражданин. Никой не е спокоен, че неговите майка или баща, баба или дядо няма да бъдат обрани от алоизмамници, пребити заради 5 лв. от пенсията. Никой не е спокоен да пусне детето си да се прибере само от училище без да се притеснява, че то е застрашено от посегателство. Това е в цяла България и това е една нестабилна обстановка\", допълни депутатът. \r\nДеница КИТАНОВА", "date": "2018.06.13", "title": "Филип Попов, БСП: В трите си мандата Бойко Борисов показа, че е неспособен да се справи с тежките вътрешни проблеми на страната по отношение на сигурността"}
{"url": "http://www.focus-news.net/news/2018/06/13/2533475/aleksandar-vulin-na-izlozhenie-za-voenna-tehnika-v-parizh-sarbiya-ima-s-kakvo-da-se-pohvali.html", "text": "Министърът на отбраната на Сърбия Александър Вулин посети изложение за военна техника във френската столица Париж. На щанд в основната изложбена зала бе представена продукция от сръбската отбранителна промишленост и в тази връзка Вулин бе категоричен, че Белград определено има с какво да се похвали, що се отнася за военно производство, предава сръбският телевизионен канал Pink.\r\nВулин подчерта важността на участието на Сърбия в престижното френско изложение. „Имаме с какво да се гордеем, можем да се конкурираме с много други страни – не само в производството на боеприпаси, с което сме световно известни, но също така и за сложните бойни системи. Изложението е начин за това Сърбия да се представи пред света и да му покаже своите резултати като такива, които допринасят за развитието на нашата индустрия“, отбеляза Вулин. \r\nСъгласно думите му, през миналата година приходите на сръбската отбранителна индустрия са били в размер на 580 милиона долара, а тази година се очаква значително увеличение до около 680 милиона долара..Тереза Герова", "date": "2018.06.13", "title": "Александър Вулин на изложение за военна техника в Париж: Сърбия има с какво да се похвали"}
{"url": "http://www.focus-news.net/news/2018/06/13/2533462/filip-popov-bsp-upravlyavashtite-mozhe-da-preodoleyat-vota-na-nedoverie-na-bsp-no-nyama-da-preodoleyat-tozi-koyto-im-davat-veche-balgarite.html", "text": "Управляващите може да преодолеят вота на недоверие на БСП, но няма да преодолеят този, който им дават вече българите. Това каза секретарят на ПГ на „БСП за България“ и член на Комисията по правни въпроси и тази за контрол над службите Филип Попов в интервю за Агенция „Фокус“ по повод искания от БСП вот на недоверие към кабинета „Борисов“ 3. „Очакваме от представителите на управляващото мнозинство да бранят своите позиции и по-точно липсата на политики в тема „Сигурност“. Те абсолютно нищо не правят и вече избива на показ това нищо не правене от тяхна страна. Ние ще изложим нашите доводи. Важно е българските граждани да чуят и видят, че в българския парламент, част от народните представители имат мисъл за защита на техните законни права и интереси, за тяхната сигурност. Ние ще го изразим в деня, в който се дебатира и се гласува след това вотът на недоверие“, каза Попов. Той обърна внимание, че е възможно  управляващото мнозинство да бъде подкрепено от „Воля“ и да преодолее този вот на недоверие. „Те няма да преодолеят вота на недоверие, който им дават вече българските граждани. Това е точката на кипене, „черешката на тортата“, вече „чашата преля“ за българските граждани“, каза Попов.\r\nДеница КИТАНОВА", "date": "2018.06.13", "title": "Филип Попов, БСП: Управляващите може да преодолеят вота на недоверие на БСП, но няма да преодолеят този, който им дават вече българите"}
{"url": "http://www.focus-news.net/news/2018/06/13/2533476/veliko-tarnovo-blizo-6-kg-konop-sa-izzeti-ot-chasten-imot-v-selo-lesicheri.html", "text": "Близо 6 кг коноп са иззети от частен имот в село Лесичери, съобщиха от ОДМВР – Велико Търново. При специализирана полицейска операция за противодействие разпространението на наркотични вещества, проведена на територията на РУ – Павликени вчера е извършена проверка в дома на 73-годишна жена от село Лесичери. Полицейските служители се натъкнали на 102 растения от рода на конопа, засадени в двора на възрастната жена. Обраната листна маса възлиза на 5,500 кг. Същата е иззета. По случая е започнато досъдебно производство.", "date": "2018.06.13", "title": "Велико Търново: Близо 6 кг коноп са иззети от частен имот в село Лесичери"}
{"url": "http://www.focus-news.net/news/2018/06/13/2533477/kyustendil-8-godishno-momche-e-postradalo-sled-kato-varhu-nego-e-padnala-futbolna-vrata.html", "text": "8-годишно момче е получило нараняване на главата, след като върху него е паднала футболна врата. Това съобщиха за Радио „Фокус” – Кюстендил от болницата в града. Инцидентът се е случил на открита спортна площадка в района на улица „Георги Тертер”. Детето е прегледно, раната е зашита и то се е прибрало в дома си. По първоначална информация детето се е качило върху футболната врата, което е станало причина тя да се обърне. Детето е от София, но е на гости при баба си в Кюстендил, която също е станала свидетел на инцидента.\r\nВенцеслав ИЛЧЕВ", "date": "2018.06.13", "title": "Кюстендил: 8-годишно момче е пострадало, след като върху него е паднала футболна врата"}
{"url": "http://www.focus-news.net/news/2018/06/13/2533478/ministar-nikolina-angelkova-shte-otkrie-sreshtata-na-ministrite-s-resor-turizam-ot-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "Министърът на туризма Николина Ангелкова ще открие срещата на министрите с ресор туризъм на страните-членки на Организацията за Черноморско икономическо сътрудничество (ОЧИС) на 14 юни във Варна. Това съобщиха от пресцентъра на Министерство на туризма. Събитието е от най-високия клас „А“, включено в календара на Българското председателство на Съвета на ЕС. На среща ще бъдат представени резултатите от председателството на България на работната група „Сътрудничество в туризма“ към организацията. \r\nВъв форума ще участват също Майкъл Христидис, генерален секретар на ОЧИС, Братислав Джорджевич, изпълнителен мениджър на ОЧИС и Асаф Хаджиев, генерален секретар на ПАЧИС, както и представители на държави-членки на ОЧИС.  \r\nСъбитието ще се проведе на 14 юни от 10.00 часа в Археологическия музей град Варна. В 12.30 часа се предвижда брифинг.", "date": "2018.06.13", "title": "Министър Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество"}
{"url": "http://www.focus-news.net/news/2018/06/13/2533481/d-r-sibila-marinova-nyamame-realizirana-donorska-situatsiya-vav-veliko-tarnovo-ot-nachaloto-na-godinata-dokazanite-sluchai-na-mozachna-smart-sa-tri.html", "text": "Нито една донорска ситуация не е реализирана в града от началото на годината. Случаите на мозъчна смърт от януари са общо седем, като три от тях са доказани. Това каза за Радио „Фокус“ – Велико Търново д-р Сибила Маринова, началник на отделението по „Анестезиология и интензивно лечение“ в МОБАЛ „Д-р Стефан Черкезов“ и координатор по донорство към Изпълнителната Агенция по трансплантации. Двама от пациентите с доказана мозъчна смърт са предложени за донори. „Единият имаше единствени роднини в Испания и докато оформим документите много се влоши и не можахме да реализираме донорска ситуация, защото когато донорът стане много нестабилен, в един момент органите му стават неподходящи за трансплантация. За другия ни донор  нямаше подходящи реципиенти, така че до момента нямаме реализирана донорска ситуация“, каза още тя. Останалите пациенти с констатирана мозъчна смърт са били с абсолютни противопоказания за донорство. За миналата година са реализирани 9 донорски ситуации, при 12 случая на мозъчна смърт. Отказът е бил само един.\r\nПо думи на д-р Маринова целта на информационните кампании за донорството не е да се убеждават хората да станат донори. Те на първо място трябва да разберат какво представлява мозъчната смърт и как донорството спасява човешки животи. Тя уточни, че по време на срещите се представя закона, както и възможностите, които той дава. Целта, по думите й, е хората сами да вземат своето информирано решение.  „Другото важно нещо, което целим с тези кампании, е да провокираме хората да коментират темата в семействата си, защото според българския закон, близките са тези, които взимат решения за донорството.  В момента, според сега действащия закон, човек може да декларира само своя отказ приживе, тоест ако той не желае да бъде донор, иначе всичко зависи от близките“, допълни Сибила Маринова. Тя подчерта и, че основни партньори във всички кампании са ученици от клуба на БЧК в СУ „Вичо Грънчаров“ в Горна Оряховица. Информационните срещи сред ученици и студенти ще продължат през есента.\r\nЛуиза ТРАНЧЕВА", "date": "2018.06.13", "title": "Д-р Сибила Маринова: Нямаме реализирана донорска ситуация във Велико Търново от началото на годината, доказаните случаи на мозъчна смърт са три"}
{"url": "http://www.focus-news.net/news/2018/06/13/2533482/kyustendil-komisiya-ot-eksperti-izgotvya-spisak-s-ulitsite-za-remont-v-dupnitsa.html", "text": "Комисия от експерти изготвя списък с улиците за ремонт в Дупница. Това съобщи за Радио „Фокус” – Кюстендил Христо Апостолов, пресаташе на Община Дупница. Комисия от строителния отдел на Община Дупница изготвя окончателен опис по улици за кърпене на дупки. След това ще бъде изготвен работен график с фирмата-изпълнител и ще започнат самите дейности. Предвижда се и цялостно асфалтиране на две улици в града. По селата също ще се ремонтират улици, но там кметовете ще определят къде ще се извършват дейностите. 188 300 лева без ДДС са отпуснати за ремонт на градската улична мрежа. За изкърпване на улиците в селата са заделени 74 173 лева. 82 200 лева са предвидени за ремонт на общинската пътна мрежа между отделните населени места в Дупница.\r\nВенцеслав ИЛЧЕВ", "date": "2018.06.13", "title": "Кюстендил: Комисия от експерти изготвя списък с улиците за ремонт в Дупница"}
{"url": "http://www.focus-news.net/news/2018/06/13/2533484/vidin-yuristat-lachezar-popivanov-e-naznachen-za-zamestnik-oblasten-upravitel-na-vidin.html", "text": "Юристът Лъчезар Попиванов е назначен за заместник областен управител на Видин, предаде репортер на Радио „Фокус“ – Видин. Той бе представен на пресконференция от областния управител Албена Георгиева. Лъчезар Попиванов е работил като юрисконсулт в Община Видин. Новият заместник областен управител ще отговаря в областната администрация за образование и наука, култура, околна среда и води, спорт, туризъм и младежки дейности. Лъчезар Попиванов е на 27 години, на пресконференцията бе посочено, че средната възраст на служителите в областната администрация е 40 години.\r\nАнна ЛОЗАНОВА", "date": "2018.06.13", "title": "Видин: Юристът Лъчезар Попиванов е назначен за заместник областен управител на Видин"}
{"url": "http://www.focus-news.net/news/2018/06/13/2533480/sofiya-108-dvorni-kucheta-sa-kastrirani-do-momenta-v-kampaniya-na-obshtinsko-predpriyatie-ekoravnovesie-za-namalyavane-na-populatsiyata.html", "text": "108 дворни кучета са кастрирани до момента в кампания на Общинско предприятие (ОП) „Екоравновесие“ за намаляване на популацията. Това съобщиха от пресцентъра на Столична община. Кампанията стартира през месец април от район „Нови Искър, а през месец май екипите работиха в населените места на район „Кремиковци“. „През тази година имаме увеличение на кастрираните дворни кучета като само за месеците април и май броят им е нараснал на  108 кучета“, каза директорът  на ОП „Екоравновесие“  Веселин Асенов при представяне на отчета за дейността на предприятието за месец май.   \r\nСпоред Веселин Асенов това показва, че все повече стопани постъпват отговорно  и припомни, че процедурата по кастриране , обезпаразитяване и поставяне на чип на дворните кучета е безплатно за стопаните им. От 18 юни екипите на „Екоравновесие“ ще кастрират кучета и в район Овча купел.   \r\nПрез месец май 31 от кучетата настанени в приютите на „Екоравновесие” намериха своя нов дом. Заловените безстопанствени кучета от екипи на предприятието са общо 242, като 209 от тях са кастрирани , а  198 са върнати по местата на залавянето им. Доброволно от собственици, поради невъзможност да се грижат за домашните си любимци, през същия месец, за настаняване в приют е предадено 1 куче.\r\nВ общинската ветеринарна клиника „Връбница“ за лечение са постъпили 25 кучета. \r\n„На 30 юни в парк „Заимов” ще проведем поредната инициатива от кампанията за осиновяване на кучета от приютите на предприятието“, каза още Асенов. Кампанията е с мото „Осиновявай, не купувай” и през тази пролет стартира в столичен мол. През лятото ще продължи със събития на открито в парковете на София.  Посетителите на парк „Заимов” ще могат да се запознаят с кучетата от общинския приют в с. Горни Богров. Всеки желаещ ще може да разходи куче, да му се порадва и дори да го осинови още на място. Процедурата е облекчена и се реализира с попълване на документи на място единствено срещу данните от личната карта на новия собственик. Служители на „Екоравновесие” и доброволци ще разкажат на присъстващите за общинските приюти, за възможностите за разходки и осиновявания. В рамките на събитието ще бъде обърнато внимание и на културата на отглеждане и отговорността на собствениците на домашни любимци.\r\nВеселин Асенов представи и финансов отчет за дейността на пердприятието. За изминалия месец изразходваните финансови средства за дейността  на предприятието са 149 251 лв., като в тях влизат разходи за ветеринарно медицински консумативи и лекарства, храна за животните в приютите и ветеринарната клиника, за външни услуги - поддръжка на трафопост за приют „Горни Богров“, сметоизвозване, техническо поддържане на компютърна техника и системи за видеонаблюдение, абонамент автоматична телефонна централа, почистване на изгребните ями, сервизно обслужване на автобомилите, заплати и осигуровки на работниците и служителите.", "date": "2018.06.13", "title": "София: 108 дворни кучета са кастрирани до момента в кампания на Общинско предприятие „Екоравновесие“ за намаляване на популацията"}
{"url": "http://www.focus-news.net/news/2018/06/13/2533485/varna-v-ramkite-na-mesets-grazhdani-sa-podali-15-signala-za-martvi-delfini-v-rayona.html", "text": "15 сигнала за намерени край морския бряг мъртви делфини са подали граждани на Зеления телефон в Регионалната инспекция по околната среда и водите (РИОСВ) във Варна само за един месец, предаде репортер на Радио „Фокус“ – Варна. След проверки на екоинспекторите на място се е оказало, че четири от сигналите са били неоснователни. През май граждани са се обадили за трупове на мъртви морски бозайници близо до Офицерския плаж, в района на бившите кални бани на Южния плаж, срещу луксозен комплекс край село Топола, близо до хотел в „Златни пясъци“, както и до сърф базата на Рибарския плаж във Варна, пред ресторант в курорта „Св. св. Константин и Елена“, до буната на плажа в квартал „Аспарухово“, до Втора буна на Алея първа и във Варненското езеро край предприятието „Терем Флотски арсенал“. Най-много сигнали са подадени за намерени мъртви делфини по плажната ивица в „Кабакум“. Едно от обажданията е било за мъртво бебе делфинче, намерено на плажа в квартал „Аспарухово“. На основание чл. 39 от Закона за биоразнообразието мъртвите екземпляри трябва да се оставят на местата, на които са намерени, съобщават от РИОСВ в месечната си справка. През периода в екоинспекцията е постъпил и един сигнал за унищожаване на защитен вид растение, вписано в Червената книга на дюните в квартал „Аспарухово“. По време на последвалата проверка е установено, че той е неоснователен.\r\nДиана СТОЕВА", "date": "2018.06.13", "title": "Варна: В рамките на месец граждани са подали 15 сигнала за мъртви делфини в района"}
{"url": "http://www.focus-news.net/news/2018/06/13/2533483/premierat-boyko-borisov-izrael-e-priyatel-na-koyto-mozhem-da-razchitame.html", "text": "Вярвам, че всеки един гражданин на Израел дълбоко в себе си знае, че сме спасили българските евреи от депортация. Поклон пред подвига на българския народ. Това заяви министър-председателят на България Бойко Борисов по време на срещата си с президента на Държавата Израел Реувен Ривлин, съобщиха от правителствената информационна служба. Премиерът Борисов посочи, че геройството на българския народ в онези години е отворило вратата към отличното сътрудничество между двете страни, което наблюдаваме днес. „За нас Държавата Израел е приятел, на който можем да разчитаме“, подчерта българският министър-председател. Бойко Борисов поздрави Реувен Ривлин и министър-председателя Бенямин Нетаняху за мъдростта и твърдостта, с която ръководят държавата и сподели, че е впечатлен от технологичния прогрес на Израел. Премиерът Бойко Борисов коментира, че днес светът започва да решава конфликтите си много лично. „Мога да съдя по реакциите на колегите си в Европейския съюз. Въпреки всичко обаче, ние сме демократична общност и трябва винаги търсим диалог“, каза премиерът.\r\nПрезидентът на Израел Реувен Ривлин акцентира върху дълбокото уважение, което гражданите на Израел изпитват към българите. „Това приятелство между двата народа допринася и за добрия политически диалог между Израел и България. Заедно с България развиваме съвместна дейност в множество сфери, като ние вярваме, че има още сектори, в които можем да работим успешно заедно“, съобщи Реувен Ривлин. По думите му, Държавата Израел цени високо поведението и позицията на България като председател на Съвета на Европейския съюз по темите, касаещи взаимоотношенията между Съюза и Израел. Президентът Ривлин бе категоричен, че фашизмът и неофашизмът съществуват и в днешни дни. Той изрази мнение, че обща отговорност на всички страни е да се борят срещу тези явления, защото те са олицетворение на злото. „Израел е демократична държава и демокрацията е за всички граждани, които живеят в тук“, подчерта Ривлин.", "date": "2018.06.13", "title": "Премиерът Бойко Борисов: Израел е приятел, на който можем да разчитаме"}
{"url": "http://www.focus-news.net/news/2018/06/13/2533453/parvi-raport-za-pensionirane-v-mvr-zaradi-sluchaya-pelov.html", "text": "Директорът на Областната дирекция на МВР – София – комисар Георги Григоров е подал рапорт за пенсиониране, предаде БНР.\r\nОфициално мотивите не се посочват, но се предполага, че решението на Григоров да напусне системата е свързано със случая на избягалия затворник Владимир Пелов, който беше застрелян при престрелка в Ботевград. Именно на ОДМВР – София е и Районното полицейско управление в Ботевград, което понесе критики за несправяне със случая.\r\nВчера Георги Григоров призна, че Марио Панчев, който уби Владимир Пелов, но после също почина от раните си от престрелката, е сигнализирал в полицията, че се чувства застрашен след бягството на Пелов от затвора.", "date": "2018.06.13", "title": "Първи рапорт за пенсиониране в МВР заради случая „Пелов“"}
{"url": "http://www.focus-news.net/news/2018/06/13/2533487/mateo-salvini-ministar-na-vatreshnite-raboti-na-italiya-bez-ofitsialno-izvinenie-ot-frantsiya-sreshtata-konte-makron-tryabva-da-bade-otmenena.html", "text": "Министърът на вътрешните работи на Италия Матео Салвини заяви, че без „официално извинение“ от Париж планираната за петък среща между лидера на кабинета в Рим Джузепе Конте и президента на Франция Еманюел Макрон трябва да бъде отменена, предава AFP.\r\n„Ако не получим официално извинение, министър-председателят (Джузепе) Конте ще има пълното право да не отиде във Франция“, заяви Салвини пред репортери. \r\nПо-рано днес новият министър-председател на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище. В реч пред Сената Салвини заяви, че Франция е приела само 640 от повече от 9 000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище. \r\nВъв вторник лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти. В отговор Министерството на външните работи на Италия привика френския посланик в Рим за обяснение.Тереза Герова", "date": "2018.06.13", "title": "Матео Салвини, министър на вътрешните работи на Италия: Без официално извинение от Франция срещата Конте-Макрон трябва да бъде отменена"}
{"url": "http://www.focus-news.net/news/2018/06/13/2533486/izdatelstvo-panorama-gostuva-v-izdatelski-vecheri-na-stolichnata-biblioteka.html", "text": "Издателството, съхранило и развиващо традициите на легендарното списание \"Панорама\", променило читателските навици през 80-те години на миналия век, гостува в поредицата \"Издателски вечери\" на Литературния клуб към Столичната библиотека на 14 юни (четвъртък) 2018 г., от 18.30 ч. Това съобщиха от пресцентъра на Столична община.\r\nПрисъстващите ще могат да се срещнат с редактори на списанието и издателството, преводачи, негови съмишленици. Инициативата ще се проведе със специалното участие на доц. Иво Панов, който ще прочете свои добре познати преводи на Омар Хаям, както и непубликувани досега (от предстоящо ново издание). \r\nПо време на събитието ще се продават с намаление книги на издателството.", "date": "2018.06.13", "title": "Издателство \"Панорама\" гостува в \"Издателски вечери\" на Столичната библиотека"}
{"url": "http://www.focus-news.net/news/2018/06/13/2533488/atanas-stoyanov-obedineni-patrioti-saglasni-sme-s-nemalka-chast-ot-dovodite-na-prevozvachite-po-zakona-za-avtomobilnata-kamara.html", "text": "Съгласни сме с немалка част от доводите на превозвачите по Закона за автомобилната камара. Това каза народният представител от ПГ на „Обединени патриоти“ Атанас Стоянов пред журналисти след срещата си с представители на транспортния бранш за Закона за автомобилната камара, предаде репортер на  Агенция „Фокус“.  \"Сериозни опасения имат една немалка част от превозвачите. Най-вече е свързано с това,  че държавата чрез принципала на този сектор Министерство на транспорта се освобождава от този ангажимент по отношение контрола на този вид сектор, който всъщност дава една голяма част от брутния вътрешен продукт на страната, изключително важен за всички. Изслушахме техните доводи. С една немалка част от тях сме съгласие“, каза Стоянов. По думите му Министерство на транспорта като принципал трябва да вземе своята ключова и контролна роля в транспортния бранш. Според него преди да има единомислие, този законопроект да бъде изтеглен, е разумно, но това ще бъде обсъдено на заседание на ПГ на „Обединени патриоти“. Попитан дали фактът, че Миролюб Столарски е запазил тази камара на свое име е проблем, Стоянов заяви, че може би не е проблем, но показва, че „има нещо гнило в Дания“.\r\nДеница КИТАНОВА", "date": "2018.06.13", "title": "Атанас Стоянов, „Обединени патриоти“: Съгласни сме с немалка част от доводите на превозвачите по Закона за автомобилната камара"}
{"url": "http://www.focus-news.net/news/2018/06/13/2533490/sotir-ivanov-istoricheski-muzey-petrich-tors-na-bog-apolon-ili-dionis-otkrihme-prez-mesets-may-na-herakleya-sintika.html", "text": "През месец май тази година, когато провеждахме първият археологически сезон на Хераклея Синтика открихме торс на божество. Това каза за Радио „Фокус“ – Пирин Сотир Иванов, директор на Исторически музей – Петрич. „Това беше интересно откритие и между другото този торс е поредния, който разкриваме. Точно в този район, в рамките на тази християнска базилика бе открит подобен торс, който е малко по-голям. Това е вторият“, каза още Сотир Иванов. Той добави, че вероятно става дума за торс на Бог Аполон или Дионис. „Интересното е, че посетителите се впечатляват от такъв тип пластика и не случайно ние ги експонираме на обекта. Нашият реставратор дори извърши почистване и реставрация на торса пред публика“, добави Иванов. Той подчерта, че за целият екип на Исторически музей – Петрич, но и за хората, които проучват обекта е важно да има много пряка и прозрачна комуникация между екипа, който извършва проучванията, реставрацията и консервацията и туристите, за да може те самите да имат усещане, че не са обект, а субект в разкриването на културно-историческото наследство, но и в неговото опазване.\r\nЛивия НИНОВА", "date": "2018.06.13", "title": "Сотир Иванов, Исторически музей – Петрич: Торс на Бог Аполон или Дионис открихме през месец май на Хераклея Синтика"}
{"url": "http://www.focus-news.net/news/2018/06/13/2533489/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще Ви срещнем със заместник-председателят на сдружение „Хора и традиции“ – Брежани Снежана Стоименова, която както Ви съобщихме миналата седмица представи своята втора книга „Пендари“. В изданието са поместени над 20 интересни разказа, а отпечатването му е станало факт благодарение на кметът на Община Симитли Апостол Апостолов. Очаквайте и репортаж във връзка с празника Рамазан Байрям, който ще бъде отбелязан в симитлийското село Долно Осеново този петък.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор.\r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.06.13", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/06/13/2533494/dobrich-regionalna-biblioteka-dora-gabe-predstavya-patuvashtata-izlozhba-knigi-posoki-publiki-na-natsionalna-biblioteka-sv-sv-kiril-i-metodiy.html", "text": "Пътуваща изложба „Книги, посоки, публики” на Национална библиотека “Св. св. Кирил и Методий” (НБКМ) гостува в Регионална библиотека (РБ) „Дора Габе” Добрич. Това съобщи Галя Маринова, главен библиотекар в отдел „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. Юбилейната изложба е създадена по повод 140 години от основаването на Националната библиотека и по повод Българското председателство на Съвета на ЕС‘ 2018 г. Осъществява се в рамките на проект „Анализ на нагласите на потребителите и популяризиране на архивните колекции на Националната библиотека”, реализиран с финансовата подкрепа на Национален фонд „Култура”. Читателите и гостите на РБ „Дора Габе“ имат възможност да се запознаят с едни от най-ценните ръкописи, книги и документи от колекциите на отделите „Ръкописи и старопечатни книги”, „Български исторически архив” и „Ориенталски сбирки” на Националната библиотека. Експозицията е разположена във фоайето на библиотеката,  може да бъде разгледана от днес до 29 юни 2018 г. Отдел „Ръкописи и старопечатни книги” представя някои от най-известните и богато орнаментирани ръкописи. Сред тях са страници от Енинския апостол (Х-ХІ в.), Добрейшовото четириевангелие (ХІІІ в.), първият Софрониев препис на История славянобългарска от Паисий Хилендарски, изписан в Котел през 1765 г.\r\nОтдел „Български исторически архив” е подбрал малко известни на широката публика\r\nдокументи, които не са участвали в експозиции през изминалите години. Вниманието\r\nпривличат документи, свързани със завещанието на Васил Априлов и с Габровската\r\nгимназия. Сред тях са свидетелството на видния библиограф акад. Никола Михов, издадено от Априловската гимназия в Габрово, както и един от най-значимите документи за българското образование – завещанието на Евлоги Георгиев, с което дарява средства за построяване и издръжка на висше учебно заведение. Представени са свидетелства за участието на България във войните – манифест на цар Фердинанд І за обявяване на Балканската война, документални снимки от Първата световна и Балканската война и др. Отдел „Ориенталски сбирки“ е подбрал експонати, които дават представа за видовото разнообразие и богатството на съхраняваните там документи, ръкописни и старопечатни книги на османотурски, арабски и персийски език. Изложбата представя преписи на творби от ранни арабски и персийски автори, художествено изработени ръкописи и ценни печатни издания. Изложените сиджили (описи на съдебни решения) са образци на съхранените у нас регистри на шериатските съдилища на София и Видин. Към тях са включени и сиджили от шериатските съдилища на Русе, Силистра, Шумен и Добрич.\r\nЖулиета НИКОЛОВА", "date": "2018.06.13", "title": "Добрич: Регионална библиотека „Дора Габе” представя пътуващата изложба „Книги, посоки, публики” на Национална библиотека “Св. св. Кирил и Методий”"}
{"url": "http://www.focus-news.net/news/2018/06/13/2533493/plovdiv-initsiativata-zabavno-lyato-2018-za-detsa-ot-7-do-12-godini-se-provezhda-v-karlovo.html", "text": "„Забавно лято 2018“ за деца от 7 до 12 години се провежда в Карлово.  Това съобщи за Радио „Фокус“ – Пловдив Иванка Балтова от Народно читалище „Васил Левски - 1861 г“. инициативата се провежда в рамките на три месеца и е съвместна с Общинска библиотека „Д-р Иван Богоров“. В „Забавно лято“ са включени занимания по актьорско майсторство, творческо ателие, изобразително изкуство, занимания по музика, забавни игри, модерни и народни танци. \r\n„Ще има занимания и в библиотеката. Всички инициативи ще продължат до 10 август. На финала ние правим една изложба с творби на децата, които са гостували в заниманията по изобразително изкуство и предметите, които са изработени по творческо ателие. Децата, които са включени в останалите форми изнасят концерт“, каза Иванка Балтова. Тя коментира, че има и предвидена плажна фиеста за децата. Организаторите ги водят в град Баня на басейн и там се провеждат забавни игри. В програмата има включена и рубрика „Опознай родния край“, в която се посещават музеи в Карлово. Около 100 деца ще вземат участие в тазгодишната инициатива „Забавно лято“. Заниманията се провеждат всеки ден от 9.00 до 12.00 часа. През това време се провеждат три различни занимания. Много рядко има дете, което да не е включено в трите форми на деня. Повечето от тях участват във всичките занимания. Програмата е направена по разнообразен начин за да може децата да посещават почти всички занимания. „Родителите споделят, че е много удобно за тях, а децата не стоят непрекъснато пред компютрите вкъщи по този начин. При нас те са сред своите приятели и прекарват добре времето си със забавни игри. Още в края на месец април започват да постъпват запитвания от страна на родители дали ще се провежда „Забавно лято” и ние започваме да ги записваме.”, каза Иванка Балтова. Тя коментира, че хонорарите на специалистите са символични, те се осигуряват от таксите, които децата плащат и са по 2 лв. на ден. По думите на Балтова програмата е направена така, че не е задължително абсолютно през всички месеци децата да посещават заниманията.\r\nВесела КРЪСТЕВА", "date": "2018.06.13", "title": "Пловдив: Инициативата „Забавно лято 2018“ за деца от 7 до 12 години се провежда в Карлово"}
{"url": "http://www.focus-news.net/news/2018/06/13/2533491/plovdiv-apelativniyat-sad-izmeni-dozhivotnata-prisada-na-obvinen-za-ubiystvoto-na-mitnicheskiya-sluzhitel.html", "text": "Апелативният съд измени доживотната присъда, с която подсъдимия Божидар А. е признат за виновен в това, че на 13 юни 1999 г. в гр. Пловдив, пред вход „Г“ на блок 131 в жк. “Тракия“ е извършил убийството на митническия служител Георги Д. и му наложи наказание от  20 години затвор. Това съобщиха от пресцентъра на Съда. Негов подбудител е бил Евгений М., но той е починал на 3 февруари 2012 г.  Съдът намали и присъдата на втория съучастник и подбудител Иван. К. от петнадесет години и шест месеца затвор на 7 години.\r\nМотивите на съдиите за намаляване на присъдата на Божидар А. са, че извършеното от него убийство е тежко деяние по смисъла на Наказателния кодекс, но не се отличава с изключителна опасност за обществото.\r\nАпелативните магистрати са преценили, че в случая начинът на осъществяване на престъплението не завишава обществената опасност на деянието. Това е така, тъй като убийството е извършено с един изстрел в тялото на пострадалия, след което подсъдимия Божидар А. без да се интересува дали и доколко този изстрел е бил достатъчен за причиняване на смъртта на Георги Д., изплашен и притеснен напуснал местопрестъплението. Тези обстоятелства не могат да характеризират деянието като брутално и жестоко, както е приел в мотивите си Окръжния съд, още повече, че липсва и обвинение убийството да е извършено с особена жестокост. Не без значение е и изминалия изключително дълъг период от извършване на престъплението до реализиране на наказателната отговорност, който не може да не бъде отчетен в полза на подсъдимия.\r\nВ мотивите за намаляване присъдата на вторият подсъдим Иван К. съдът приема, че това се прави заради съдействието, което  е оказал на разследващите органи. Благодарение на неговите обяснения е доказано престъплението извършено от Божидар А.\r\nАпелативният съд потвърди присъдените от Окръжния съд обезщетения за неимуществени вреди, а именно, подсъдимите да заплатят по 100 000 лв. на двамата граждански ищци и частни обвинители.\r\nПрисъдата подлежи на  протест и обжалване пред Върховния касационен съд в петнадесетдневен срок. \r\nБожидар А. има втора доживотна присъда за убийство, която обжалва пред Апелативен съд-Пловдив. Делото е насрочено за 13 септември 2018 г., когато ще продължи с разпит на свидетели.", "date": "2018.06.13", "title": "Пловдив: Апелативният съд измени доживотната присъда на обвинен за убийството на митническия служител"}
{"url": "http://www.focus-news.net/news/2018/06/13/2533492/zamestnik-ministar-stefan-balabanov-uchastva-v-mezhdunaroden-forum-po-vaprosite-na-protivodeystvieto-na-terorizma-v-izrael.html", "text": "Заместник-министърът на вътрешните работи Стефан Балабанов участва в Международен форум по въпросите на противодействието на тероризма в Израел. Това съобщиха от пресцентъра на МВР. Международният форум се провежда от 12 до 14 юни 2018 г. в Йерусалим. Целта е обединяване на усилията на различни държави в противодействието и превенцията на терористични заплахи, повишаване на киберсигурността, борбата с радикализацията и други актуални предизвикателства за международната сигурност. Предстои да бъде подписана и съвместна декларация на държавите, участващи в срещата, с цел подобряване и засилване на взаимодействието им в посочените области. \r\nВ рамките на форума заместник-министър Балабанов проведе двустранни разговори с Гилад Ердан, министър на обществената сигурност на Израел, и Кирстен Нилсен, държавен секретар за вътрешната сигурност на САЩ.", "date": "2018.06.13", "title": "Заместник-министър Стефан Балабанов участва в Международен форум по въпросите на противодействието на тероризма в Израел"}
{"url": "http://www.focus-news.net/news/2018/06/13/2533497/haskovo-predotvratena-e-telefonna-izmama-na-80-godishna-zhena-ot-svilengrad-s-27-000-leva-i-zlatni-nakiti.html", "text": "С активното съдействие на банкови служители, свиленградските полицаи са предотвратили измама за 27 000 лева и златни накити. Това съобщиха от пресцентъра на МВР. На 11 юни по обяд, на стационарния телефон на 80-годишна жена от града позвънил мъж, представил се за следовател и по схемата „съдействие на полицията“, мнимият разследващ убедил жената да изтегли наличните си в банката авоари. Същия ден тя отишла в клона на местна банка и заявила тегленето на крупната сума. Вчера тя получила второ обаждане за потвърждение и тутакси се отправила към офиса, за да получи парите си. Докато извършвал операцията, банковият служител се усъмнил, че възрастната жена е попаднала в измамна схема и веднага сигнализирал в полицейското управление. Пристигналите на място полицейски екипи изискали служителят по сигурността да изпрати свиленградчанката с парите до дома й на улица „Ст. Стамболов“, веднага обезпечили телефона и адреса й, но до този момент подобно обаждане от измамниците не е последвало. Работата по образуваното досъдебно производство продължава.", "date": "2018.06.13", "title": "Хасково: Предотвратена е телефонна измама на 80-годишна жена от Свиленград с 27 000 лева и златни накити"}
{"url": "http://www.focus-news.net/news/2018/06/13/2533498/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "Днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще посветим на типично летни теми – заниманията на децата от общината през ваканцията, работата на плувните басейни и спортните комплекси, и историята на туризма в община Белово. Готова е лятната програма за работа с деца на Центъра за подкрепа за личностна развитие в Белово. Какво включва тя ще чуете от директора на Центъра Катя Ванчева. Вече е отворен за посетители и Минералния комплекс „Топлата вода“, където има басейн с минерална вода и различни възможности за развлечения през лятото. За тях ще разговаряме със Стефка Кехайова, представител на комплекса. Във втората част на предаването ще ви върнем назад във времето на създаването на първото туристическо дружество в Белово и ще ви разкажем интересни факти за неговата история. По темата наш събеседник ще бъде Севдалина Попова, старши специалист „Музейно дело“ в община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.06.13", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/06/13/2533496/plovdiv-v-doma-na-kulturata-shte-bade-otkrita-izlozhba-ot-40-fotografii-ozaglavena-21-avgust-1968-krayat-na-prazhkata-prolet.html", "text": "В Дома на културата „Борис Христов“ в Пловдив ще бъде открита изложба от 40 фотографии, озаглавена „21 август 1968: Краят на Пражката пролет“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Изложбата ще бъде официално открита в 11.00 часа на 18 юни във фоайето на Дома на културата, със съдействието на Почетното консулство на Чешката република в Пловдив и Чешкия център. Експозицията представя подбор на снимки от август 1968 година от общо пет архива и 19 фотографи – Густав Аулехла, Ян Бартушек, Яромир Чейка, Бохумил Доброволски, Иржи Егерт, Йозеф Хник, Дагмар Хохова, Мирослав Хуцек, Мирослав Кхол, Либуше Киндрова, Владимир Ламер, Мирослав Мартиновски, Милон Новотни, Антонин Нови, Ян Рейх, Иржи Стивин, Даниела Сикорова, Иржи Вшетечка и Вацлав Тоужимски, който заснема драматичните моменти в Либерец. Има кадри от архива на Чехословашката телеграфна агенция, Северночешкия музей в Либерец. Всички фотографии са разпечатани от сканирани копия, направени от оригиналните негативи и благодарение на тази техника качеството им е много добро, добавиха организаторите на събитието.", "date": "2018.06.13", "title": "Пловдив: В Дома на културата ще бъде открита изложба от 40 фотографии, озаглавена „21 август 1968: Краят на Пражката пролет“"}
{"url": "http://www.focus-news.net/news/2018/06/13/2533495/sport-ispaniya-ostana-bez-selektsioner-na-mondial-2018.html", "text": "Хулен Лопетеги вече не е селекционер на Испания. Новината бе оповестена официално ден преди старта на Мондиал 2018 от президента на иберийската футболна федерация Луис Рубиалес.  \r\nХулен Лопетеги вече не е селекционер на Испания. Новината бе оповестена официално ден преди старта на Мондиал 2018 от президента на иберийската футболна федерация Луис Рубиалес.  \r\nСпоред „Радио Марка“ Серхио Рамос и Андрес Иниеста са водили делегация на среща с Рубиалес, за да настояват Лопетеги до остане, но той е бил непреклонен.\r\nИспанските медии твърдят, че Рубиалес след пристигането си в Русия и малко преди началото на световното първенство е научил, че Лопетеги е водил преговори с Реал (Мадрид) и ще поеме поста след Мондиал 2018. Самият Лопетеги го е информирал едва пет минути преди официалното съобщение от \"Сантяго Бернабеу\".\r\nВенцислав ДРАГОМАНОВ", "date": "2018.06.13", "title": "Спорт: Испания остана без селекционер на Мондиал 2018"}
{"url": "http://www.focus-news.net/news/2018/06/13/2533500/stara-zagora-20-000-kasa-tsigari-bez-aktsizen-banderol-sa-otkriti-pri-proverka-na-leka-kola-na-patya-ot-oblastniya-tsentar-kam-kazanlak.html", "text": "Около 20.15 часа снощи, на пътя от Стара Загора към Казанлък, на около 500 м преди разклона за с. Ягода, полицаи спрели лека кола, управлявана 22-годишен мъж от Мъглиж. Това съобщиха от пресцентъра на МВР. При извършената проверка в автомобила са намерени 100 стека с по 10 кутии или общо 20 000 къса цигари без акцизен бандерол. Образувано е бързо производство за престъпление по чл.234, ал.1 от НК. Младежът е задържан за срок до 24 часа.", "date": "2018.06.13", "title": "Стара Загора: 20 000 къса цигари без акцизен бандерол са открити при проверка на лека кола на пътя от областния център към Казанлък"}
{"url": "http://www.focus-news.net/news/2018/06/13/2533501/gazeta-express-albaniya-poiska-ot-kitay-da-priznae-kosovo-kato-nezavisima-darzhava.html", "text": "Социалистическа партия на Албания поиска от представители на Китайска комунистическа партия (КПП) да признаят Косово като независима държава и да подкрепят членството й в международни организации, съобщава електронното издание Gazeta Express.\r\nКосовският въпрос е била една от главните теми в рамките на срещата на генералния секретар на Социалистическа партия на Албания Таулант Бала с делегация на КПП, водена от Шен Беили, заместник-министър в отдел „Международни отношения\" на Централния комитет на Комунистическата партия на Китай. \r\nСрещата между двете делегации се е провела в Тирана. В рамките й Бала е подчертал, че признаването на Косово и подкрепата за членството му в международни организации ще допринесе за диалога между Белград и Прищина за нормализиране на двустранните отношения.Тереза Герова", "date": "2018.06.13", "title": "Gazeta Express: Албания поиска от Китай да признае Косово като независима държава"}
{"url": "http://www.focus-news.net/news/2018/06/13/2533502/kardzhali-dvama-dushi-sa-zadarzhani-za-huliganski-deystviya-i-poboy-nad-23-godishen-mazh-v-rayona-na-grobishteto-v-grada.html", "text": "Двама души са задържани в Районно управление на МВР-Кърджали за хулигански действия и нанесен побой на 23-годишен мъж. Това съобщиха от пресцентъра на МВР. Инцидентът станал на 11 юни около 12.30 часа в района на гробищния парк. Двама братя, на 20 и 25 години, отправили заплахи и нанесли удари на мъж, с когото имали и предишни спорове. Служители на сектор „Охранителна полиция“ продължава работата по случая по чл.325, ал.1 от Наказателния кодекс за хулиганство.", "date": "2018.06.13", "title": "Кърджали: Двама души са задържани за хулигански действия и побой над 23-годишен мъж в района на гробището в града"}
{"url": "http://www.focus-news.net/news/2018/06/13/2533505/parizh-otgovori-na-prizivite-na-rim-za-shtedrost-kam-migrantite-frantsiya-e-nayasno-za-natiska-varhu-italiya.html", "text": "Франция е „напълно информирана\" за натиска, под който е поставена Италия от притока на мигранти от Африка. Така Париж отговори на призива на Рим за повече „щедрост“ от страна на Франция при справянето с кризата, предава AFP.\r\nГоворител на френското външното министерство увери, че страната е „ангажирана със сътрудничеството и диалога\" за справяне с мигрантския наплив по границите в Европа. \r\nКоментарът се появи на фона на ескалиращото напрежение между двете страни, след като Франция разкритикува решението на Италия през уикенда да не допусне в пристанищата си кораб с повече от 600 мигранти на борда.  \r\nПо-рано днес новият министър-председател на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище. В реч пред Сената Салвини заяви, че Франция е приела само 640 от повече от 9 000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище. Тереза Герова", "date": "2018.06.13", "title": "Париж отговори на призивите на Рим за „щедрост“ към мигрантите: Франция е наясно за натиска върху Италия"}
{"url": "http://www.focus-news.net/news/2018/06/13/2533504/veliko-tarnovo-obshtina-svishtov-poluchi-plaket-za-prinos-v-balgaro-ungarskoto-satrudnichestvo-v-sferata-na-obrazovanieto.html", "text": "Плакет за принос в българо-унгарското сътрудничество в сферата на образованието получи община Свищов, съобщиха от пресцентъра на Общината. Наградата бе връчена на заместник-кмета, с ресор образование, Анелия Димитрова, по време на провелия се в курортен комплекс Слънчев бряг форум „Съвременна визия на училищното и предучилищното образование“. Събитието се организира от Асоциацията на дунавските общини „Дунав“ и се проведе под патронажа на Министерството на образованието и науката, и Посолството на Унгария в Р България, в рамките на инициативата “Морска академия 2020“. Плакет бе връчен за принос в реализирането на проект „Морска академия 2020“ за българо-унгарско сътрудничество в сферата на образованието и културата.\r\nМорската академия се провежда за 8-ми пореден път и в нея взимат участие представители на общини, общински съвети, РУО, училища, детски градини и други образователни институции от двете страни, за обучение и обмяна на добри практики.", "date": "2018.06.13", "title": "Велико Търново: Община Свищов получи плакет за принос в българо-унгарското сътрудничество в сферата на образованието"}
{"url": "http://www.focus-news.net/news/2018/06/13/2533506/burgas-legendarniyat-ansambal-na-ruskata-armiya-aleksandrov-shte-iznese-kontsert-v-grada-na-27-yuni.html", "text": "Легендарният ансамбъл на Руската армия ще гостува на Бургас на 27 юни в Летния театър. Това съобщиха от пресцентъра на Община Бургас. Концертът е част от европейското турне на хора, с което той отбелязва 90 години от създаването си.\r\nВ края на 2016 г. при самолетна катастрофа край Сочи загива елитът на ансамбъла – 64 души музиканти, солисти, хореографи, сред тях и главният художествен ръководител. Трупата, обаче, бързо се съвзема от огромната трагедията, която потриса целия свят. След кастинги за по-кратко от месец съставът му е възроден, новите хористи обучени в традициите на „Александров“ и започват отново концертна дейност. Всеки концерт от турнето започва с минута мълчание в памет на загиналите в самолетната катастрофа музиканти.\r\nПрез юни в България пристига именно обновеният състав на Александровци – 120 певци, танцьори и музиканти. Те ще представят най-популярния репертоар от руски народни и военни песни и ефектни народни танци –  от „Катюша“ и „Смуглянка“ до „Очи черние“ и „Вдоль по Питерской“. Включени са и български песни, споделят от екипа.\r\nСъздаден през 1928 година досега ансамбъл „Александров“ се превръща в една от „марките“ на Русия. Емблематичен е колкото Кремъл, Ермитажа или Третяковската галерия. Приеман е от крале, президенти, министър-председатели. През 2004 г. дори изнася концерт във Ватикана по случай рождения ден на папа Йоан Павел II.\r\nХорът на Ансамбъл „Александров“ е признат за един от най-добрите мъжки хорове в света. Репертоарът му става огромен и включва повече от 2 000 произведения – народни песни и танци, духова музика, класически произведения, шедьоври на световната рок и поп музика. Солистите в униформи много често провокират сълзи в очите на зрителите. Красивите девойки от балета и танцьорите играят танц със саби или увличат зрителите в ритъма на казачока.\r\nУспехът на хора зависи и от уникалния по своето естество оркестър. Той изкусно съчетава руски народни инструменти – балалайки, байяни, хармоники с дървени и месингови инструменти.\r\nБилети за концерта на 27 юни в Бургас се продават на касата на Летния театър и в системата на Eventim.", "date": "2018.06.13", "title": "Бургас: Легендарният ансамбъл на Руската армия „Александров“ ще изнесе концерт в града на 27 юни"}
{"url": "http://www.focus-news.net/news/2018/06/13/2533508/sotsialisti-ot-sofiya-shte-pochetat-dimitar-blagoev-v-denya-na-162-ta-godishnina-ot-rozhdenieto-mu.html", "text": "Социалисти от столичните районите \"Красно село\" и \"Триадица\" ще почетат Димитър Благоев в деня на 162-та годишнина от рождението му. Това съобщиха от пресцентъра на ГС на БСП - София.\r\nСъбитието ще се състои на 14 юни, от 11.00 часа в къщата-музей на Дядото в София на улица \"Лайош Кошут\" №34.\r\nВ честването ще вземат участие и лидерът на БСП – София Калоян Паргов, народни представители и общински съветници.", "date": "2018.06.13", "title": "Социалисти от София ще почетат Димитър Благоев в деня на 162-та годишнина от рождението му"}
{"url": "http://www.focus-news.net/news/2018/06/13/2533507/unss-organizira-kragla-masa-s-natsionalni-i-mezhdunarodni-eksperti-po-vaprosite-za-kontrabandata-na-tyutyunevi-izdeliya-i-svarzanite-prestapleniya.html", "text": "От 11 до 15 юни 2018 г. в Университета за национално и световно стопанство се провежда кръгла маса-дискусия по проект „Идентифициране на риска от контрабанда и фалшифициране (анализ на бизнес процесите и пространствения аспект)”. Това съобщиха от на Катедра \"Национална и регионална сигурност\" към УНСС. В нея взеха участие заместник-министърът на вътрешните работи г-н Милко Бернер, заместник-министърът на Земеделието, храните и горите, д-р Цветан Димитров, експерти от Агенция „Митници“, председателят на Националната асоциация на тютюнопроизводителите и Европейската асоциация на тютюнопроизводителите г-н Цветан Филев, представители на международни инициативи, борещи се срещу незаконната търговия с тютюневи изделия, изследователи от Италия, Холандия, Австрия, Сърбия и Швейцария, както и експертите по проекта от Катедра „Национална и регионална сигурност“ в УНСС.\r\nЦелта на кръглата маса е да събере на едно място експерти от национални и международни институции, представители на частния и академичния сектор, които се занимават с проблемите с незаконната търговия с тютюневи изделия и свързаните с нея престъпления. В рамките на кръглата маса се презентират различни изследователски методи, а участниците ще бъдат запознати с предварителните резултати от проведените изследвания. В рамките на събитието се дискутират и предложения за подобрения в методиката на изследванията.\r\nСъбитието бе открито от доц.д-р Миланка Славова, заместник-ректор на Университета за национално и световно стопанство. Тя приветства гостите от името на ректора проф.д.ик.н. Стати Статев. В първия ден на събитието участие взе заместник-министърът на вътрешните работи г-н Милко  Бернер. Той поздрави екипа за амбициозния и навременен проект, като подчерта, че проблемът с незаконната търговия на тютюн е актуален не само в България и на европейско ниво, но и в глобален аспект. Заместник-министър Бернер изрази мнение, че едно по-задълбочено сътрудничество между академичното общество и администрацията в тази област би било от изключителна полза в борбата с проблема, който незаконната търговия представлява. Той благодари на изследователския екип за интереса в тази сфера и пожела успех в по-нататъшното развитие на проекта, след което се включи активно в последвалите дискусии. \r\nВъв втория ден на събитието участие взе и заместник-министърът на Земеделието, храните и горите, д-р Цветан Димитров, който представи Контролните законови механизми при производството и търговията със суров тютюн в България. \r\nРъководителят на проекта, проф. Димитър Димитров, ръководител на Катедра „Национална и регионална сигурност“ и декан на факултета „Икономика на инфраструктурата“ запозна аудиторията с целите на проекта. \r\nИзследователите от Катедра „Национална и регионална сигурност“ представиха методите „Анализ на бизнес процесите“ и „Моделиране на структурни уравнения“ и как те се прилагат по отношение на изследванията, свързани с контрабандата на цигари, връзките с други престъпления и тяхното противодействие. Изследванията на екипа се базират на идеята, че случаите на незаконната търговия и фалшификация могат да се представят като бизнес процеси. В резултат от техния анализ може да се осигури достатъчно надеждна информация за взаимовръзката между незаконната търговия и фалшификация и други престъпления (например корупция, организирана престъпност, сива икономика, трафик на хора и др.) от една страна, и за начините за ефективно противодействие от друга страна.\r\nПравният екип на проекта запозна  аудиторията с международната правна рамка срещу незаконната търговия с тютюневи изделия. На база на анализа на шестте международни инструменти в сферата, екипът предложи създаването на международна работна група. Идеята е в нея да участват експерти от различните международни организации, под чиято егида са били приети международните договори, с цел да се осигури форум за плодотворни дискусии относно създаването на адекватни и ефективни национални правни рамки.\r\nВ рамките на конференцията, презентации изнесоха водещи международни експерти като директорът на италианския изследователски център „Transcrime“ и професор по криминология г-н Ернесто Савона, проф. Фридрих Шнайдер от Университета в Линц и анализаторът от Глобалната инициатива срещу организираната престъпност в Женева, г-жа Симон Хейсъм, които споделиха опит и разказаха за техни проекти и инициативи.", "date": "2018.06.13", "title": "УНСС организира кръгла маса с национални и международни експерти по въпросите за контрабандата на тютюневи изделия и свързаните престъпления"}
{"url": "http://www.focus-news.net/news/2018/06/13/2533499/vitsepremierat-valeri-simeonov-predlagame-sanktsiite-za-shuma-da-se-uvelichat-dvoyno-a-kontrolat-na-obektite-da-se-izvarshva-samo-i-edinstveno-ot-mvr.html", "text": "Предлагаме санкциите за шума да се увеличат двойно, а контролът на обектите да се извършва само и единствено от МВР. Това каза вицепремиерът Валери Симеонов по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда, предаде репортер на Агенция „Фокус“.\r\n„Подчертавам въпроса за съществуващите вече заведения – за тях не въвеждаме нов режим, който да утежнява тяхната дейност“, каза Симеонов и посочи, че за тях се предвижда режим на проверка и замерване само в случай на подаване на сигнал.\r\n„Въвеждат се конкретни забрани за шумозамърсяване в периода 23.00 и 8.00 часа, а сега действащият закон е до 7.00 часа. С други думи, в този период се предвижда забрана на каквото и да е озвучаване от обекти и транспортни средства. Като всички тези ограничения не се отнасят за обществени мероприятия. Много се спекулира, че едва ли не рок фестивалът нямало да може да бъде проведен. Нищо такова, това става със заповед на кмета“, посочи вицепремиерът.\r\nКато трета група промени Симеонов посочи тези, които са свързани с контрола върху спазването на закона. „Контролът е разделен на две – по един начин е той за периода 23.00 и 8.00 часа и по друг за часовете, в които озвучаването е разрешено. За втората група нямаме никакви промени. По първата група – часовете, когато е забранено озвучаването, контролът е само и единствено от МВР“, каза още той и припомни, че сега са с контрола са ангажирани и представители на Регионалната здравна инспекция.\r\n„Четвъртата група промени е свързана със санкциите – те се увеличават близо два пъти, тъй като практиката показва, че санкция от 100-200 лева няма никакъв ефект“, коментира вицепремиерът.\r\nЦветилена СИМЕОНОВА", "date": "2018.06.13", "title": "Вицепремиерът Валери Симеонов: Предлагаме санкциите за шума да се увеличат двойно, а контролът на обектите да се извършва само и единствено от МВР"}
{"url": "http://www.focus-news.net/news/2018/06/13/2533503/premierat-borisov-se-sreshtna-s-lidera-na-izraelskata-parlamentarna-opozitsiya-isaak-hertsog.html", "text": "Премиерът Борисов разговаря в Ерусалим с лидера на парламентарната опозиция Исаак Херцог. Това съобщиха от правителствената информационна служба. Двамата обсъдиха двустранните отношения по време на работен обяд. Бойко Борисов отбеляза, че имаме отлично сътрудничество в областта на парламентарните отношения и благодари на Кнесета на Израел за помощта при изработването и общественото обсъждане на Антитерористичния закон на България.\r\nИсаак Херцог подчерта значението на двустранното парламентарно сътрудничество. По национално значимите теми парламентарно представените партии трябва да се обединяват, за да защитават националния интерес, подчерта още Исаак Херцог.", "date": "2018.06.13", "title": "Премиерът Борисов се срещна с лидера на израелската парламентарна опозиция Исаак Херцог"}
{"url": "http://www.focus-news.net/news/2018/06/13/2533512/sport-kandidaturata-na-darzhavite-ot-severna-amerika-specheli-domakinstvoto-na-mondial-2026.html", "text": "Съединените щати, Канада и Мексико, ще бъдат домакин на световното първенство по футбол през 2026 година. Това стана ясно след проведеното днес гласуване сред членовете на ФИФА в Москва.\r\nКандидатурата на американските държави спечели, след като получи 134 гласа. Единственият друг желаещ беше Мароко, който остана втори с 65 вота. Три от членките на ФИФА се въздържаха, а един не гласува.\r\nТака Северна Америка за четвърти път ще приеме световно първенство, след като домакинства през 1970 (Мексико), 1986 (Мексико) и 1994 (САЩ). Както е известно, именно през 1994 година българският национален отбор постигна най-големия си успех - четвърто място на планетарен шампионат.\r\nБългария не е участвала на Мондиал от 1998 година във Франция.\r\nВенцислав ДРАГОМАНОВ", "date": "2018.06.13", "title": "Спорт: Кандидатурата на държавите от Северна Америка спечели домакинството на Мондиал 2026"}
{"url": "http://www.focus-news.net/news/2018/06/13/2533510/burgas-v-grada-shte-se-provede-mezhdunarodniyat-turnir-po-vodna-topka-aleksandar-pangovski-shunata.html", "text": "В края на седмицата Бургас за трети път ще е домакин на Международния турнир по водна топка \"Александър Панговски - Шуната\". Това съобщиха от пресцентъра на Община Бургас. В него ще участват местният \"Черноморец\", както и силни отбори от Русия, Гърция, Молдова и Украйна. Двубоите ще се играят на басейн \"Флора\" в Морската градина. Програмата вижте в плаката на събитието.\r\nНа 15 и 16 юни в \"Меден рудник\" ще се проведат и две отделни състезания за хора с увреждания - Държавен турнир по плуване и Индивидуален турнир по вдигане на тежести ,,Купа Бургас''. Главен организатор е спортен клуб \"Джавелин\". Състезанията ще се проведат със съдействието на Община Бургас и Българска параолимпийска асоциация. Участие ще вземат 50 параспортисти от цялата страна.", "date": "2018.06.13", "title": "Бургас: В града ще се проведе Международният турнир по водна топка \"Александър Панговски - Шуната\""}
{"url": "http://www.focus-news.net/news/2018/06/13/2533509/kathimerini-nova-demokratsiya-obmislya-vnasyaneto-na-vot-na-nedoverie-sreshtu-pravitelstvoto-na-aleksis-tsipras.html", "text": "Най-голямата опозиционна партия в Гърция – „Нова демокрация“, обмисля внасянето на вот на недоверие срещу правителството на премиера Алексис Ципрас (СИРИЗА), след като бе обявено постигането на пробив в преговорите за името на Македония, съобщава електронното издание на гръцкия вестник Kathimerini.\r\nПредседателят на „Нова демокрация“ Кириакос Мицотакис заяви, че партията ще внесе предложението, ако правителството не успее да докаже, че има необходимото парламентарно мнозинство за прокарване на сделката, преди премиерите на двете страни да подпишат официалния договор. Член на партията поясни, че „Нова демокрация“ очаква отговор от правителството до края на деня. \r\nПо-рано Мицотакис описа сделката за името на Македония като „дълбоко проблематична\". Той призова президента Прокопис Павлопулос да се намеси, за да може споразумението да бъде обсъдено в парламента, преди да бъде подписано. Тереза Герова", "date": "2018.06.13", "title": "Kathimerini: „Нова демокрация“ обмисля внасянето на вот на недоверие срещу правителството на Алексис Ципрас"}
{"url": "http://www.focus-news.net/news/2018/06/13/2533511/hristo-prodanov-bsp-podkrepyame-promenite-v-zakona-za-shuma-no-iskame-da-udovletvorim-iskaniyata-i-na-horata-koito-sa-investirali-v-shumoizolatsiya.html", "text": "Подкрепяме промените в закона за шума, но искаме да удовлетворим исканията и на хората, които са инвестирали в шумоизолация. Това каза депутатът от БСП Христо Проданов по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда, предаде репортер на Агенция „Фокус“.\r\n„Съгласни сме със засиленото участие на МВР в проверките. Основният проблем за нас е между два отрасъла в туристическия бизнес – тези с ресторантите и дискотеките и тези с хотелите. Безспорно при прилагане на закона ще претърпят някои финансови загуби ресторантьорите и собствениците на дискотеки. В същото време сега загуби търпят хотелиерите за това, че туристите са подали оплаквания за шума. Ние от БСП подкрепяме измененията, като се надяваме да удовлетворим малко исканията и на хората, които са инвестирали в шумоизолация“, каза още Проданов и посочи, че БСП ще направи предложение през летните месеци, когато денят е голям и хората са настроени за почивка и разходки, пълната забрана за шум да бъде от 00.00 ч. до 08.00 ч., а не както се предлага в законопроекта – от 23.00 до 08.00 ч.\r\n„Ние смятаме за разумно и ще направим това предложение. А относно това дали предложението ще бъде само за националните курорти или по принцип – смятаме, че не трябва да се правят изключения от един закон за каквото и да било“, коментира Проданов.\r\nЦветилена СИМЕОНОВА", "date": "2018.06.13", "title": "Христо Проданов, БСП: Подкрепяме промените в закона за шума, но искаме да удовлетворим исканията и на хората, които са инвестирали в шумоизолация"}
{"url": "http://www.focus-news.net/news/2018/06/13/2533515/dimitar-boychev-gerb-zatvaryaneto-na-zavedeniya-zaradi-shuma-e-dosta-krayno-zashtoto-tazi-sanktsiya-predpolaga-otvaryane-na-koruptsionna-nisha.html", "text": "Затварянето на заведения заради шума е доста крайно, защото тази санкция предполага отваряне на корупционна ниша. Това каза депутатът от ГЕРБ Димитър Бойчев по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда, предаде репортер на Агенция „Фокус“. „Подкрепям вдигането на финансовата санкция, защото трябва да се спазва закона и това е начинът. Това, което малко ме притеснява, е това, което е предвидено за затваряне на заведенията – при първо нарушение за 7 дни, а при второ – за 30 дни. Това е доста крайно, защото всяка една такава крайна санкция предполага отваряне на корупционна ниша. А това може да се използва и един вид като разчистване на сметки, защото нашият летен сезон не е толкова дълъг“, каза още Бойчев и посочи, че ако се затвори заведението, то сезонът за този обект е приключил. \r\n„И същевременно това е съпътствано с изземане на техническите средства, които предполагат, че са довели за това нарушение. С тази голяма санкция може да се получи субективизъм. Трябва да намерим компромис така че да дадем възможност и на бизнеса да работи“, коментира Бойчев.\r\nЦветилена СИМЕОНОВА", "date": "2018.06.13", "title": "Димитър Бойчев, ГЕРБ: Затварянето на заведения заради шума е доста крайно, защото тази санкция предполага отваряне на корупционна ниша"}
{"url": "http://www.focus-news.net/news/2018/06/13/2533516/biser-mihaylov-oblasten-upravitel-vazstanoveno-e-elektrichestvoto-v-tunel-kriviya-na-glaven-pat-e-79.html", "text": "Възстановено е електричеството в тунел \"Кривия\" на главен път Е-79. Това каза за Радио „Фокус“-Пирин Бисер Михайлов, областен управител на Благоевград.„Фокус“ припомня, че заради пожар, възникнал в района на Кресненското дефиле, в тунела имаше проблем с електричеството от вечерта на 12 юни. Екипи на ЧЕЗ работиха по отстраняването на проблема.\r\nНатали СТЕФАНОВА", "date": "2018.06.13", "title": "Бисер Михайлов, областен управител: Възстановено е електричеството в тунел \"Кривия\" на главен път Е-79"}
{"url": "http://www.focus-news.net/news/2018/06/13/2533514/premierat-boyko-borisov-se-sreshtna-s-prezidenta-na-svetovniya-evreyski-komitet-ronald-lauder.html", "text": "„Евреите по света винаги ще гледат на България като светлина, която прониза тъмнината по време на ужасяващите години на Холокоста, който отне живота на толкова много евреи в цяла Европа. България е една от малкото страни, които действаха с огромен морален кураж и затова евреите по цял свят ще бъдат вечно благодарни“. Това се казва в посланието на президента на Световния еврейски конгрес (СЕК) Роналд Лаудер, което бе връчено на българския министър-председател Бойко Борисов, съобщиха от правителствената информационна служба. Двамата се срещнаха в Йерусалим в рамките на официалната визита на българския премиер в Държавата Израел. \r\n„Особено сме благодарни за усилията Ви да предотвратите София да бъде използвана от неонацистки групи за проява на послания на омраза и ксенофобия, което е в пълен разрез с дългата и вдъхновяваща традиция на религиозна толерантност и уважение на България“, се посочва още в посланието на Световния еврейски конгрес.\r\nПо време на срещата президентът на СЕК Роналд Лаудер подчерта още веднъж личния си ангажимент да засили историческите връзки, които свързват евреите и българите. „Малката, но динамична, еврейска общност в България, представлявана от организацията Шалом, е особено ценен мост между нашите два народа, с особен принос към разцвета на българската и еврейска култура“, заяви още Лаудер.\r\nНа церемонията по връчването на посланието на СЕК присъстваха също вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор за борба с антисемитизма Георг Георгиев, кметът на София Йорданка Фандъкова и други официални лица.", "date": "2018.06.13", "title": "Премиерът Бойко Борисов се срещна с президента на Световния еврейски комитет Роналд Лаудер"}
{"url": "http://www.focus-news.net/news/2018/06/13/2533519/pochisteno-e-zamarsyavane-ot-fermentatsionen-produkt-v-dereto-preminavashto-prez-botanicheskata-gradina-balchik.html", "text": "Сигнално писмо за шум от плаваща сонда в морето подадоха жители на местността „Ракитника“ във Варна. Информацията е изпратена по електронната поща до Регионалната инспекция по околната среда и водите (РИОСВ), предаде репортер на „Радио „Фокус“ – Варна. Сигналът е от началото на май. От учреждението са препратили сигнала по компетентност до Морска администрация. През изминалия месец граждани на няколко пъти са сигнализирали РИОСВ за неприятна миризма, носеща се от водопада в Двореца в Балчик. При извършената проверка на място екоинспекторите са установили, че вследствие на проливните дъждове в дерето, преминаващо през Ботаническата градина е постъпил ферментационен продукт. Замърсяването е почистено.\r\nДиана СТОЕВА", "date": "2018.06.13", "title": "Почистено е замърсяване от ферментационен продукт в дерето, преминаващо през Ботаническата градина Балчик"}
{"url": "http://www.focus-news.net/news/2018/06/13/2533523/blagoevgrad-vazstanoveno-e-osvetlenieto-v-tunel-kriviya-po-pat-i-1-e-79-blagoevgrad-kresna-v-kresnenskoto-defile.html", "text": "Възстановено е осветлението в тунел \"Кривия\" по път I-1 /E-79/ Благоевград - Кресна в Кресненското дефиле. Това съобщиха от пресцентъра на Агенция \"Пътна инфраструктура\".", "date": "2018.06.13", "title": "Благоевград: Възстановено е осветлението в тунел \"Кривия\" по път I-1 /E-79/ Благоевград - Кресна в Кресненското дефиле"}
{"url": "http://www.focus-news.net/news/2018/06/13/2533517/fokus-makedoniya-na-pametnitsite-ot-proekta-skopie-2014-shte-badat-postaveni-poyasnitelni-tabeli.html", "text": "На паметниците, изградени в рамките на проекта „Скопие 2014“, ще бъдат поставени пояснителни табели, от които ще става ясно, че изобразяват историческото и цивилизационно наследство на древните елини. Това поясни говорителят на правителството на югозападната ни съседка Миле Бошняковски, предава македонският „Фокус“. \r\n„Воинът на кон“ ше бъде преименуван на този, който изобразява – Александър Македонски, и ще обясним с табела, че става въпрос за „Александър Македонски като част от елинистическия античен период и като световно културно населдство“, обясни Бошняковски, като допълни, че паметникът ще се превърне в символ на приятелството между Македония и Гърция. \r\n„Същото ще се случи и с паметниците на Филип II и на Олимпиа“, допълни Бошняковски. Тереза Герова", "date": "2018.06.13", "title": "„Фокус“ (Македония): На паметниците от проекта „Скопие 2014“ ще бъдат поставени пояснителни табели"}
{"url": "http://www.focus-news.net/news/2018/06/13/2533521/komisiyata-po-ikonomicheska-politika-i-turizam-prie-na-parvo-chetene-zakonoproekta-za-izmenenie-i-dopalnenie-na-zakona-za-zashtita-ot-shuma-v-okolnata-sreda.html", "text": "Комисията по икономическа политика и туризъм в Народното събрание прие на първо четене Законопроекта за изменение и допълнение на Закона за защита от шума в околната среда, предложен от Министерски съвет, предаде репортер на Агенция „Фокус“. 13 от членовете на комисията гласуваха „за“, нито един не беше против, а един се въздържа. В законопроекта се предвижда забрана за озвучаването на открити площи в зони и територии, предназначени за жилищно строителство, рекреационни зони и територии и зони със смесено предназначение за времето между 14.00 и 16.00 ч. и между 23.00 и 8.00 часа с изключение на териториите на железопътни гари, автогари, аерогари и др.\r\nПредвижда се и контролът върху спазването на закона да бъде разделен на две за двата периода, като за този през светлата част на денонощието промени няма да има. А за периода между 23.00 и 8.00 часа, когато озвучаването е забранено, контролът да се извършва само от служители на МВР, а не и на Регионалната здравна инспекция, както е в момента.\r\nПредлагат се промени и в санкциите за нарушителите на закона, които ще се увеличат двойно. Законът предвижда и затваряне на обектите, при които бъдат открити нарушение, като при първо нарушение обектът за затваря за 7 дни, а при последващо - за 30 дни.\r\nЦветилена СИМЕОНОВА", "date": "2018.06.13", "title": "Комисията по икономическа политика и туризъм прие на първо четене Законопроекта за изменение и допълнение на Закона за защита от шума в околната среда"}
{"url": "http://www.focus-news.net/news/2018/06/13/2533524/ministar-ekaterina-zaharieva-postignahme-saglasie-po-akta-za-izbirane-na-chlenove-na-ep-koyto-opredelya-pravila-za-sledvashtite-izbori.html", "text": "Постигнахме съгласие по акта за избиране на членове на ЕП, който определя правила за следващите избори. Това каза вицепремиерът и министър на външните работи Екатерина Захариева в отговор на въпрос на председателя на Комисията по външна политика и депутат от ГЕРБ Джема Грозданова за бъдещето на ЕС по време на заседанието на комисията, предаде репортер на Агенция „Фокус“. По думите на Захариева това е положително, тъй като трябва 27 държави членки на ЕС да променят и законодателството си, така че следващите европейски избори да се проведат по новите правила. Захариева отчете и напредък по новата европейска инициатива, който е важен инструмент за участие на гражданите в процеса на взимане на решения. „Идеята е да се улеснят гражданите, като се подкрепят гражданите, които искат да участват в процеса на взимане на решение чрез издаване на онлайн платформа“, допълни министърът. Тя поясни, че така гражданите ще получат предварителен съвет, дали предложенията им попада в компетенциите на ЕС. Вицепремиерът посочи, че темата за бъдещето на Европа заема централно място в дневния ред на ЕС и е част от постоянните дебати в неформален порядък. „Неслучайно и първият ни приоритет в председателството е бъдещето на Европа е младите хора. По този начин ние искахме да изтъкнем възможността за укрепване на демократичната активност на ЕС и да подчертаем необходимостта от участието на младите хора в дебата за бъдещето“, заяви Захариева. Тя отчете, че е имало две дискусии по време на българското председателство по тази тема.\r\nДеница КИТАНОВА", "date": "2018.06.13", "title": "Министър Екатерина Захариева: Постигнахме съгласие по акта за избиране на членове на ЕП, който определя правила за следващите избори"}
{"url": "http://www.focus-news.net/news/2018/06/13/2533520/blagoevgrad-dostapat-na-litsa-pod-18-godini-po-vreme-na-festivala-francofolies-shte-bade-vazmozhen-sled-predostavyane-na-deklaratsiya.html", "text": "По време на четвъртото издание на фестивала “Francofolies. Благоевград“, достъпът до парк „Македония“ за всички малолетни и непълнолетни лица ще бъде позволен след предоставяне на попълнена декларация за придружител по чл. 8, ал. 3 и 4 от Закона за закрила на детето. Това съобщиха от пресцентъра на Община Благевград.\r\nДекларацията може да бъде изтеглена .\r\nЕкземпляр от декларацията може да бъде получен и на входа на парк „Македония“ в дните на фестивала. Те ще трябва да бъдат на място, което ще забави влизането в парка. Деклараторът заявява, че носи пълна отговорност за малолетното/непълнолетно лице по време на концертните вечери. Личните данни, които се попълват в декларацията се използват единствено и само за нуждите на въпросната декларация.", "date": "2018.06.13", "title": "Благоевград: Достъпът на лица под 18 години по време на фестивала “Francofolies“ ще бъде възможен след предоставяне на декларация"}
{"url": "http://www.focus-news.net/news/2018/06/13/2533525/veliko-tarnovo-provezhdat-se-zadalzhitelniya-izsledvaniya-na-detsata-v-detskite-gradini-i-yaslite.html", "text": "Задължителни изследвания на децата, посещаващи детските градини и яслите, стартираха във Велико Търново. Това съобщиха от пресцентъра на Община Велико Търново. Кампанията е на Регионалната здравна инспекция, в партньорство с Общината, и е с цел диагностика, профилактика и контрол на местните паразитози. \r\nИзследванията за чревни паразити, необходимите материали и консумативи за извършването им са напълно безплатни. Процедурите са извършвани при стриктно спазване на всички медицински и санитарни изисквания и се провеждат по предварително определен график, който е изпратен до директорите на всички детски градини и ясли. \r\nРъководителите на учебните заведения за малчуганите имат задължението да запознаят родителите с кампанията. Взетите секрети трябва да бъдат доставени от детските заведения в лабораторията по паразитология в РЗИ. Резултатите от микробиологията постъпват обратно в детските градини и яслите.\r\nРегионалната здравна инспекция ежегодно проверява около 5000 проби на територията на област Велико Търново, като част от мерките за превенция и профилактика на този тип паразитози.", "date": "2018.06.13", "title": "Велико Търново: Провеждат се задължителния изследвания на децата в детските градини и яслите"}
{"url": "http://www.focus-news.net/news/2018/06/13/2533518/ministar-ekaterina-zaharieva-darzhim-na-garantsii-che-s-imeto-republika-severna-makedoniya-nyama-da-ima-teritorialni-pretentsii-i-dogovorat-za-priyatelstvo-dobrosasedstvo-i-satrudnichestvo-gi-dava.html", "text": "Държим на гаранции, че с името Република Северна Македония няма да има териториални претенции и договорът за приятелство, добросъседство и сътрудничество ги дава. Това каза пред журналисти преди заседанието на Комисията по външна политика вицепремиерът и министър на външните работи Екатерина Захариева във връзка с името Република Северна Македония, предаде репортер на Агенция \"Фокус\". По думите ѝ българският интерес определя Македония по европейския път. \r\nТя поздрави Гърция и Македония, че са постигнали споразумение по толкова дългогодишен спор, което дава възможност за европейския и евроатлантическия път за Република Македония. \"Припомням, че България първа е признала Република Македония с цялостното име. Обозначавайки, че Македония е географски район, който се намира в три държави, даже в четири, се потвърждава и нашето становище, че това е такъв регион. Ние държим да имаме гаранции, такива имаме в договора, че по никакъв начин няма да води до териториални или претенции за идентичност. В нашия договор за приятелство, добросъседство и сътрудничество има достатъчно такива гаранции\", каза Захариева. Тя призова да се изчака пълния текста проекта за споразумение. \r\nДеница КИТАНОВА", "date": "2018.06.13", "title": "Министър Екатерина Захариева: Държим на гаранции, че с името Република Северна Македония няма да има териториални претенции и договорът за приятелство, добросъседство и сътрудничество ги дава"}
{"url": "http://www.focus-news.net/news/2018/06/13/2533529/v-sofiya-teh-park-shte-se-provede-inovativna-sedmitsa-na-predpriemachestvoto-finansovi-instrumenti-za-stimulirane-na-nauchnite-izsledvaniya-i-inovatsiite.html", "text": "На 14 юни 2018 г. от 9,00 часа в София Тех Парк ще се проведе „Иновативна седмица на предприемачеството – Финансови инструменти за стимулиране на научните изследвания и иновациите“. Това съобщиха от пресцентъра на Министерството на образованието и науката.\r\nСъбитието е в календара на Българското председателство и е популярна инициатива на Европейската комисия в рамките на Работната програма \"Хоризонт 2020\" за периода 2018-2020 г. То се провежда със съдействието на Европейската инвестиционна банка, Европейския инвестиционен фонд и Министерството на образованието и науката. Целта на конференцията е подобряване на достъпа до финансиране за научни изследвания и иновации.", "date": "2018.06.13", "title": "В София Тех Парк ще се проведе „Иновативна седмица на предприемачеството – Финансови инструменти за стимулиране на научните изследвания и иновациите“"}
{"url": "http://www.focus-news.net/news/2018/06/13/2533522/zoran-zaev-i-nikola-dimitrov-kam-makedonskiya-prezident-nikoy-nyama-pravo-da-prechi-na-badeshteto-na-stranata.html", "text": "Премиерът Зоран Заев и министърът на външните работи Николай Димитров проведоха бурна среща с президента на Република Македония Георги Иванов, на която се опитаха да представят договора за решение на спора за името на страната, припомня скопското електронно издание  „Нова Македония“.\r\nОт правителствената пресслужба съобщават: Премиерът Заев и министър Димитров са предприели конструктивен опит за представяне и обсъждане на съдържанието на договора, но президентът Иванов ги е прекъснал и е напуснал заседанието, като е отказал да говори за ползите от този исторически договор за македонското бъдеще.\r\nПравителството на Република Македония призовава всички политически фактори да се присъединят към националните приоритети и да подкрепят просперитета на гражданите и влизането на Македония в НАТО и ЕС, се казва още в изявлението. \r\n„Гражданите получиха шанс да напишат нова глава в историята на нашата страна и никой няма право да им пречи да вземат правилното решение за македонското бъдеще“, се подчертава в изявлението от пресслужбата на правителството в Скопие. Тереза Герова", "date": "2018.06.13", "title": "Зоран Заев и Никола Димитров към македонския президент: Никой няма право да пречи на бъдещето на страната"}
{"url": "http://www.focus-news.net/news/2018/06/13/2533527/makedonskiyat-vanshen-ministar-vav-feysbuk-nikoy-nyama-pravo-da-reshava-ot-imeto-na-grazhdanite-tova-nyama-da-go-bade-vapreki-ivanov.html", "text": "След скандала, при който държавният глава на Македония Георги Иванов напусна заседанието с премиера Зоран Заев и министъра на външните работи Никола Димитров няколко минути след началото му, първият дипломат на Скопие сподели мнението си за случилото се в социалната мрежа „Фейсбук“.\r\n„В ключови моменти за държавата всички носим историческа отговорност. Направихме всичко по силите си, за да създадем възможност на гражданите да получат правото да избират. Независимо от политическата цена, ние сме готови да поемем отговорност. Никой няма право да възпрепятства този избор. Никой няма право да решава от името на гражданите. Това няма да го бъде ... въпреки Иванов“, написа Никола Димитров след опита за среща с македонския президент в резиденцията му във Водно. Тереза Герова", "date": "2018.06.13", "title": "Македонският външен министър във „Фейсбук“: Никой няма право да решава от името на гражданите, това няма да го бъде…. въпреки Иванов"}
{"url": "http://www.focus-news.net/news/2018/06/13/2533530/stadion-yunak-se-prevrashta-v-moderna-fenzona-za-machovete-ot-svetovnoto-parvenstvo-po-futbol.html", "text": "Министерството на младежта и спорта (ММС), Национална спортна база ЕАД и компанията „Файв пойнт“ ще превърнат стадион \"Юнак\" в специална и изцяло модернизирана фензона за предстоящите мачове от Световното първенство по футбол от 14 юни до 15 юли в Русия. Това съобщиха от пресцентъра на ММС. \r\nБългарските фенове ще имат възможност да наблюдават срещите от  Мондиал 2018 на огромен LED екран от 100 квадратни метра. Фензоната разполага с трибуни с 1600 седящи места. Българските запалянковци ще могат да използват столове, маси и шезлонги непосредствено пред огромния екран, а за още по-добро настроение са осигурени зони за храна и напитки.  Удоволствието ще се подсилва  и от естествената зеленина на Борисовата градина. \r\nВходът за фензоната е безплатен. Работното време е от 12:00 до 00:30 часа. Желаещите да посетят фензоната ще могат да използват местата за паркиране около националния стадион „Васил Левски“, както и метрото, което се намира в непосредствена близост. Има и специален паркинг за велосипеди. В зоната ще има и безплатен Wi-Fi.\r\nСтадион \"Юнак“ е първата в България фензона по европейски стандарти, която предлага на феновете на футбола да изживеят невероятни емоции и да се забавляват, докато гледат любимата си игра на голям екран. След незабравимите моменти, които българските запалянковци преживяха във футболния парк по време на Евро 2016, тази година фензоната е като за световно. След модернизирането на стадион „Юнак“, освен с фензоната, от тази година паркът разполага и със зона за плаж, детска площадка и зона за релакс. Локацията е подходяща за фенове на спорта от всякакви възрасти – младежи, семейства с деца и възрастни. Във фензоната са организирани редица развлекателни футболни игри и ще бъдат раздадени множество награди.\r\nТова е първата от поредица инициативи на Министерството на младежта и спорта, Национална спортна база ЕАД и „Файв пойнт“ на стадион „Юнак“. Предвижда се там да се правят също концерти, летни кина, а през зимата ще бъде монтирана и закупената от НСБ ледена пързалка. \r\nОфициалното откриване на фензоната ще бъде в 17.00 часа утре, 14 юни, когато е и откриването на Световното първенство в Русия.", "date": "2018.06.13", "title": "Стадион „Юнак“ се превръща в модерна фензона  за мачовете от Световното първенство по футбол"}
{"url": "http://www.focus-news.net/news/2018/06/13/2533526/vitsepremierat-valeri-simeonov-ne-e-problem-promenite-v-zakona-za-shuma-da-vlyazat-v-sila-v-sredata-na-turisticheskiya-sezon.html", "text": "Не е проблем промените в закона за шума да влязат в сила в средата на туристическия сезон. Това каза вицепремиерът Валери Симеонов пред журналисти в Народното събрание след заседание на Комисията по икономическа политика и туризъм, на което на първо четене беше приет Законопроектът за изменение и допълнение на Закона за защита от шума в околната среда, предаде репортер на Агенция „Фокус“. „Не е проблем, ако законът се приеме сега, той да влезе в средата на туристическия сезон. Няма как да е проблем, защото той и сега действа в по-голямата си част. Законът само ще промени механизма на контрол, ще прехвърли функциите от Министерството на здравеопазването на Министерството на вътрешните работи и ще увеличи санкциите. Нищо същностно не променяме. Така че всички, занимаващи се с туристически бизнес, го знаят това и вече започнаха да го спазват. Който не вярва, да заповяда в Слънчев бряг“, каза вицепремиерът.\r\nНа въпрос дали този закон няма да бъде приложим само за едно лято, Симеонов отговори: „Не съм баба Ванга да гледам в бъдещето. Може и да не съм на този пост, така че нищо не мога да кажа“.\r\nНа въпрос дали има диалог с министъра на туризма Николина Ангелкова, той отговори: „Това са вътрешни неща, от семейната кухня. Не ме карайте да издавам семейни тайни“.\r\nЦветилена СИМЕОНОВА", "date": "2018.06.13", "title": "Вицепремиерът Валери Симеонов: Не е проблем промените в закона за шума да влязат в сила в средата на туристическия сезон"}
{"url": "http://www.focus-news.net/news/2018/06/13/2533531/zam-ministar-irena-georgieva-predlagame-natsionalnite-kurorti-da-ne-popadat-v-obsega-na-zakona-za-shuma-zashtoto-temata-za-statuta-im-tryabva-da-bade-razgledana-po-detaylno.html", "text": "Предлагаме националните курорти да не попадат в обсега на закона за шума, защото темата за статута им трябва да бъде разгледана по-детайлно. Това каза заместник-министърът на туризма Ирена Георгиева по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда, предаде репортер на Агенция „Фокус“. „Министерството на туризма е внесло своето становище по законопроекта във водещата комисия по здравеопазване и в него сме изразили конкретни предложения по три члена от закона. Искам само да обоснова нашето предложение защо националните курорти да не попадат в обсега на закона за шума - не защото не искаме да има ред в това отношение, а защото считаме, че темата национални курорти трябва да бъде разгледана по-обстойно и по-детайлно“, каза още тя и посочи, че откакто съществува Министерството на туризма работна група работи по т.нар. статут на националните курорти. „Поради което в подложения на обществено обсъждане Закон за изменение и допълнение на Закона за туризма, сме предложили в чл. 56б Министерския съвет да приеме наредба за националните курорти, с която да се уреди организацията и управлението на туристическите дейности на територията на националните курорти. В това число, да се регламентират и всички тези правила, засягащи околната и жизнената среда в тях. Мисля, че до Комисията по икономическа политика и туризъм има депозирани становища на тур оператори, в това число и чуждестранни, и на туристически организации и сдружения, които считат, че едно по-детайлно разписване на това къде и кога в националните курорти следва да се съблюдава шумовата хигиена. Предвиждаме това да се случи. Предлагаме представителите на туристически организации и собствениците на обекти по време на консултативните съвети да имат мнозинство от 50% плюс един глас“, каза още Георгиева и посочи, че Министерството на туризма предлага това с цел да се намери балансирано решение и да се съдейства за развитието на различен вид туризъм.\r\nЦветилена СИМЕОНОВА", "date": "2018.06.13", "title": "Зам.-министър Ирена Георгиева: Предлагаме националните курорти да не попадат в обсега на закона за шума, защото темата за статута им трябва да бъде разгледана по-детайлно"}
{"url": "http://www.focus-news.net/news/2018/06/13/2533533/plovdiv-konferentsiya-na-tema-hrani-2030-izsledvaniya-i-inovatsii-za-prodovolstvena-sigurnost-i-povishavane-na-kachestvoto-i-sigurnostta-na-hranite-i-hranitelnite-sistemi-shte-se-provede-v-grada.html", "text": "На 14 и 15 юни от 9.00 часа в Аграрен университет – Пловдив, ще се проведе знакова конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“. Това съобщиха от пресцентъра на Министерството на образованието и науката.\r\nКонференцията е посветена на научните изследвания и иновациите като двигател на трансформацията на хранителните системи, така че те да бъдат едновременно устойчиви, приобщаващи, отговорни, разнообразни и конкурентоспособни. Тя е едно от знаковите събития за Българското председателство на Съвета на ЕС и се организира от Министерството на образованието и науката с подкрепата на Европейската комисия и Община Пловдив.", "date": "2018.06.13", "title": "Пловдив: Конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“ ще се проведе в града"}
{"url": "http://www.focus-news.net/news/2018/06/13/2533532/obshtina-pernik-se-prisaedini-kam-obshtinite-s-koito-nkiz-si-satrudnichi-za-privlichane-na-investitsii-i-za-izgrazhdane-na-industrialni-parkove-v-tsyalata-strana.html", "text": "Община Перник се присъедини към групата български общини, с които „Национална компания индустриални зони“ (НКИЗ) ЕАД си сътрудничи за привличането на инвестиции и за изграждането на индустриални паркове в цялата страна. Това съобщиха от НКИЗ. \r\nВ Перник изпълнителният директор на НКИЗ Антоанета Барес и кметът на Община Перник Вяра Церовска подписаха меморандум за сътрудничество, според който двете страни ще работят  за обособяване на икономическа зона в града при конкретен интерес от инвеститори.\r\nИзпълнителният директор на националната компания благодари на кмета на Община Перник за това, че предоставя на НКИЗ възможност да разшири портфолиото си от терени като прибави имоти и на нейна  територия. „Така ние ще можем да предлагаме на инвеститорите много повече терени и индустриални зони, а вие ще можете да се възползвате от нашата помощ, за да направим Перник един по-добър град за живеене“, заяви Антоанета Барес.\r\nКметът на Перник Вяра Церовска посочи, че общината се намира на удобно и комуникативно място и има обявени терени с площ от 346 261 кв. м  за индустриална зона. Имотите, които ще бъдат апортирани в капитала на НКИЗ,  са бивши промишлени зони в пернишкия кв. Караманица и са отредени към настоящия момент за индустриална зона по регулационния план на града.\r\nДо момента НКИЗ ЕАД има подписани меморандуми за сътрудничество с общините в Бургас, Божурище, Враца, Сандански, Кюстендил, Варна, Видин, Дупница, Стара Загора, Горна Оряховица, както и с Областна администрация - Кърджали.", "date": "2018.06.13", "title": "Община Перник се присъедини към общините, с които НКИЗ си сътрудничи за привличане на инвестиции и за изграждане на индустриални паркове в цялата страна"}
{"url": "http://www.focus-news.net/news/2018/06/13/2533534/v-sofiya-shte-badat-nagradeni-dalgogodishni-kravodariteli-ot-tsyalata-strana.html", "text": "В София ще бъдат наградени дългогодишни кръводарители от цялата страна в международния ден на кръводарителя - 14 юни, в който световната общественост изразява своята признателност, почит и уважение към доброволните и безвъзмездни кръводарители. Това съобщиха от пресцентъра на Българския Червен кръст (БЧК). Събитието ще се проведе от 10.00 ч. в Зала „Сердика“ на х-л „Балкан“ – София, (бивш „Шератон“).\r\nНа специална церемония с почетен плакет ще бъдат удостоени десет дългогодишни доброволни кръводарители, чиято кръв е спасила живота на много хора, и три институции с принос в популяризирането на доброволното и безвъзмездно кръводаряване сред служителите си. Отличените са избрани от комисия, в която участват представители на Българския Червен кръст и Националния център по трансфузионна хематология (НЦТХ), въз основа на изпратени предложения от цялата страна.\r\nСъбитието ще се състои по време на 58-та Национална конференция по трансфузионна хематология (с начало0 9.30 ч.), която се провежда под патронажа на Министерството на здравеопазването и ще премине под знака на Световния ден на доброволния и безвъзмезден кръводарител, 10 годишнината от създаването на НЦТХ и 200-та годишнина от първото успешно кръвопреливане от човек на човек.", "date": "2018.06.13", "title": "В София ще бъдат наградени дългогодишни кръводарители от цялата страна"}
{"url": "http://www.focus-news.net/news/2018/06/13/2533479/afp-propravitelstvenite-sili-na-yemen-startiraha-operatsiya-za-prevzemane-na-pristanishtniya-grad-hodeyda.html", "text": "Проправителствените сили на Йемен започнаха офанзива за превземането на пристанищния град Ходейда, който е под контрола на шиитските бунтовници, съобщиха за AFP полеви командири. \r\nЛоялистките войски са започнали да се придвижват към летище „Ходейда\", разположено на юг от стратегическия град на Червено море, поясниха командирите, пожелали анонимност.\r\nНа офанзивата е даден старт около 13.15 часа местно време, след като йеменските проправителствени сили са получили „зелена светлина\" регионалната коалицията, водена от Саудитска Арабия..Тереза Герова", "date": "2018.06.13", "title": "AFP: Проправителствените сили на Йемен стартираха операция за превземане на пристанищния град Ходейда"}
{"url": "http://www.focus-news.net/news/2018/06/13/2533513/ministar-valentin-radev-zasilvame-politseyskoto-prisastvie-v-botevgrad.html", "text": "Засилваме полицейското присъствие в Ботевград и няма да вземаме сили от там. Това каза министърът на вътрешните работи Валентин Радев в отговор на въпрос на депутата от ГЕРБ Пламен Нунев във връзка с работното му посещение в Ботевград и с хода на проверката по повод инцидента с престрелка в центъра на града, предаде репортер на Агенция „Фокус“. По думите му има 40 места недокомплект в районното управление. Относно случая с престрелката в града, при която загинаха Владимир Пелов и Марио Панчев, Радев заяви поясни, че МВР няма да може да приеме втори път подобни пропуски. Министърът изрази надежда издирваното лице Радослав Колев да бъде намерено. Министър Радев поясни, че са набелязани мерки в районното управление, сред които засилване на полицейското присъствие. \r\nДеница КИТАНОВА", "date": "2018.06.13", "title": "Министър Валентин Радев: Засилваме полицейското присъствие в Ботевград"}
{"url": "http://www.focus-news.net/news/2018/06/13/2533537/prof-antoniy-todorov-1968-g-e-bunt-sreshtu-yerarhiyata.html", "text": "Във Франция беше запален фитилът, поводът за случилото се след това по света. Много младежи се почувстваха ентусиазирани от случващото се там и решиха да направят същото или да изразят своя бунт в своите страни. Това бе бунт срещу йерархиите, а не толкова политическа революция, заяви проф Антоний Тодоров по време на конференцията „1968 – ГОДИНАТА, КОЯТО ПРОМЕНИ СВЕТА\", организирана от Центъра за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център. Това съобщиха от пресцентъра на БСП.\r\nТой обясни, че Париж е бил разбунтуван - строели са се барикади, обръщали са се коли, а лидерът на студентското движение Даниел Кон Бендит е държал речи. \"Той обаче е немски студент и бива екстрадиран заради участието му в бунта, което допълнително разпалва настроенията сред студентите\", обясни проф. Тодоров. Той подчерта, че правителството е било блокирано и страната е изглеждала пред революция, а от този период е й фразата \"Властта се търкаля по улицата, но никой не я иска.\" Политологът обясни, че синдикалните движения също се включват на страната на студентите, както и феминистките. Той направи кратка ретроспекция на събитията - май и юни месец минават в нощи на барикадите, обща стачка и в крайна сметка- декрет за разпускане на левичарските организации, в края на юни парламентарни избори, на които управляващата голистка партия печели мнозинство, каквото до тогава не е имала. \"Става ясно, че тези събития са предизвикали реакция у онези, които са се страхували от хаоса\", коментира той. \r\nПроф. Тодоров обясни, че има дълбоко разделение на обществото, но до гражданска война не се стига, което не може да се каже за Мексико и особено за Гърция, където през 1971 г. студентите окупират атинската политехника, а хунтата изпраща танкове срещу тях. Културата на ненасилието върви заедно с идеята за революцията, което е новото на 1968г\", заключи проф. Антоний Тодоров.\r\n\"Случилото се 1968 г. предопредели много от събитията, взаимоотношения, поведения и начин на живот след това\", заяви в началото на дискусията директорът на Националния политически институт \"Димитър Благоев\" Ивелин Николов. Той изтъкна  една от характеристиките на концепцията от 1968г. - случва се в един от най-острите периоди на противопоставяне в Студената война и уж се случва от двете страни на \"желязната завеса\".  \"Но дали това, което се случва от едната и от другата страна, и те са свързани като цивилизационно развитие, като интелект, нрави, развитие на духа, е важен въпрос\", попита той.\r\nНиколов обясни, че по тази причина и дискусията беше разделена в панели- за Западна Европа, САЩ, Япония, Латинска Америка и от друга страна на Изток от \"желязната завеса\" и накрая да се видят последствията в България.  \"Има ли връзка между тези събития- че точно през 1968г. се появяват всички младежки домове. Дали това е отделен процес или тенденция в обществото\", коментира Николов. \r\nВ края на дискусията участниците в нея се обединиха около мненията, че: 1968г. е бунт на родените след края на Втората световна, срещу нравите и нежеланието им да живеят с мислещите в контрекста на военните години; през 2018г. политиците, които живеят в контекста на Студената война, не могат да очакват подкрепа от поколението на тези, които са родени след нейния край през 1990г.", "date": "2018.06.13", "title": "Проф. Антоний Тодоров: 1968 г.  е бунт срещу йерархията"}
{"url": "http://www.focus-news.net/news/2018/06/13/2533536/sport-albert-selades-shte-vodi-ispaniya-sreshtu-portugaliya.html", "text": "Селекционерът на националния отбор на Испания до 21 години Алберт Селадес ще води представителния тим на страната по време на Мондиал 2018 след внезапното уволнение на Хулен Лопетеги, само два дни преди първия мач от Група „В“ срещу Португалия.\r\nСпоред радио „Кадена Сер“ назначението на 42-годишния каталунец е временно, до края на световното първенство. Предполага се, че ще работи заедно със спортния директор на Испанската футболна федерация Фернандо Йеро.\r\nВенцислав ДРАГОМАНОВ", "date": "2018.06.13", "title": "Спорт: Алберт Селадес ще води Испания срещу Португалия"}
{"url": "http://www.focus-news.net/news/2018/06/13/2533539/focus-grupa-ot-osem-balgarski-mladezhi-sa-nasili-seksualno-13-godishno-germansko-momiche.html", "text": "Германия е разтърсена от брутално посегателство срещу малолетно момиче, в което се оказа замесена група младежи от България, пише изданието Focus.\r\nСъгласно разпространената информация, 13-годишно момиче е било насилено сексуално от осем тийндейджъри от България. Престъплението е извършено на 21 април в градчето Велберт в близост до Дюселдорф, провинция Северен Рейн-Вестфалия, но за него стана известно едва във вторник, а полицията разкри детайли по-рано днес. \r\nОт Прокуратурата поясниха, че първоначално жертвата е била подложена на вербален тормоз. Нещата обаче се променят: след посещение в плувна база, момичето се отправя към дома си, когато бива нападнато и завлечено в близка гора, където е изнасилено от няколко от българските младежи. Насилниците дори заснемат деянието с мобилните си телефони. Според властите групата от насилници е действала по предварителен план. \r\nСлучаен минувач – при това жена - помага на жертвата и успява да прогони нападетелите, след което подава сигнал в полицията. Шестима от младежите вече са идентифицирани, самоличността на останалите двама се проверява.Тереза Герова", "date": "2018.06.13", "title": "Focus: Група от осем български младежи са насили сексуално 13-годишно германско момиче"}
{"url": "http://www.focus-news.net/news/2018/06/13/2533538/afp-donald-tramp-obvini-opek-che-zavishava-izkustveno-tsenite-na-petrola.html", "text": "Президентът на САЩ Доналд Тръмп в сряда обвини Организацията на страните износителки на петрол (ОПЕК), че завишават изкуствено цените на петрола, което е поредната му атака срещу споразумението между организацията и Русия за ограничаване на добивите, предава AFP.\r\n„Цените на петрола са твърде високи, ОПЕК стои зад това отново. Не е добре!“ – написа Тръмп в „Туитър“.\r\nВ края на май цените на нефта достигнаха рекордни нива от години, преминавайки границата от 80$ за барел.  Френската агенция коментира, че светът е затаил дъх преди срещата на министрите от ОПЕК на 22 юни във Виена.\r\n„Франс прес“ припомня, че през април министърът на енергетиката на Саудитска Арабия Халид ал Фалех заяви, че световният пазар има капацитета да поеме по-високи цени на петрола – коментар, който предизвика светкавичната реакция на Доналд Тръмп.\r\n„С рекордните количества нефт навсякъде, включително заредените до горе танкери в морето, цените на петрола са изкуствено завишени изключително много! Не е добре и няма да бъде прието! – написа американският държавен глава на същия ден.\r\nПрез 2016 година страните производителки на петрол от ОПЕК и извън ОПЕК постигнаха споразумение да ограничат добивите си до 1,8 млн. барела на ден, за да увеличат цената на суровината.\r\nБлагодарение на сделката, от $30 долара в началото на 2016 година, цената на барел достигна до над $70 в момента.\r\nПревод и редакция:", "date": "2018.06.13", "title": "AFP: Доналд Тръмп обвини ОПЕК+, че завишава изкуствено цените на петрола"}
{"url": "http://www.focus-news.net/news/2018/06/13/2533540/evrokomisar-karlosh-moedash-shte-uchastva-v-sabitiya-posveteni-na-inovatsiite-v-sofiya-i-plovdiv.html", "text": "На 14 юни (четвъртък), от 17.10 ч. в София Тех Парк еврокомисарят, отговарящ за изследвания, наука и иновации, Карлош Моедаш ще произнесе реч при закриването на събитието \"Иновативна седмица на предприемачеството – Финансови инструменти за насърчаване на научните изследвания и иновациите\", съобщиха от Представителството на ЕК в България. Това е популярна инициатива на Европейската комисия в рамките на Работната програма \"Хоризонт 2020\", която има за цел подобряване достъпа до финансиране за научни изследвания и иновации, и в която участват високопоставени представители на Европейската инвестиционна банка, Европейския инвестиционен фонд, изследователски организации и университети, частни инвестиционни компании, центрове за корпоративни иновации, национални и регионални промоционални банки. \r\nОт 17.30 ч. е предвидена пресконференция с комисар Моедаш и министъра на образованието и науката Красимир Велчев. \r\nНа 15 юни (петък) от 12:15ч. в  Аграрния университет в Пловдив Карлош Моедаш ще се включи в заключителната сесия на конференцията на тема \"Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи\". Той ще посети също откритата изложба \"Наука и иновации в сферата на храните\" в рамките на конференцията. Повече информация можете да намерите на сайта на събитието.", "date": "2018.06.13", "title": "Еврокомисар Карлош Моедаш ще участва в събития, посветени на иновациите, в София и Пловдив"}
{"url": "http://www.focus-news.net/news/2018/06/13/2533544/darzhavniyat-glava-na-republika-makedoniya-george-ivanov-shte-bade-na-ofitsialno-poseshtenie-v-balgariya.html", "text": "На 14 и 15 юни на официално посещение в България ще бъде президентът на Република Македония Георге Иванов. Визитата е по покана на българския държавен глава Румен Радев. На 14 юни на площад „Св. Александър Невски“ в столицата от 11.00 часа ще се състои церемонията по официалното посрещане на македонския президент. Това съобщиха от прессекретариата на държавния глава. Георге Иванов ще положи венец пред паметника на Незнайния войн.  \r\nОт 11.25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Георге Иванов ще дадат съвместна пресконференция от 12.35 часа.  \r\nПо време на посещението си президентът Георге Иванов ще бъде придружаван от своята съпруга.", "date": "2018.06.13", "title": "Държавният глава на Република Македония Георге Иванов ще бъде на официално посещение в България"}
{"url": "http://www.focus-news.net/news/2018/06/13/2533546/yambol-okrazhnata-prokuratura-predade-na-sad-obvinyaem-za-prichinyavane-na-smart-po-nepredpazlivost-na-mazh-pri-katastrofa.html", "text": "Окръжна прокуратура – Ямбол предаде на съд Венцислав П. Това съобщиха от Апелативна прокуратура-Бургас. Той е подсъдим за това, че на 9 август 2017 г., около 07:38 ч., на автомагистрала „Тракия“,  (в частта от магистралния път, преминаваща през територията на общ.Тунджа, обл. Ямбол), при управление на лек автомобил марка „Мерцедес”, в посока на движение от гр. Бургас към гр. София и със скорост на движение от 156 км./ч. е нарушил правилата за движение по пътищата и по непредпазливост причинил смъртта на мъж – престъпление по чл. 343, ал. 1, б. „в”, вр.чл. 342, ал.1 от НК.\r\nПострадалият мъж е бил спътник на Венцислав П. Подсъдимият, в следствие на превишената скорост, загубил контрол върху превозното средство и допуснал самостоятелна катастрофа, при която пострадалият загинал на място.\r\nОкръжен съд – Ямбол е насрочил заседанието си за 14 юни 2018 г.", "date": "2018.06.13", "title": "Ямбол: Окръжната прокуратура предаде на съд обвиняем за причиняване на смърт по непредпазливост на мъж при катастрофа"}
{"url": "http://www.focus-news.net/news/2018/06/13/2533528/ministar-valentin-radev-reshihme-da-osvobodim-direktora-na-odmvr-sofiya-i-negoviya-zamestnik.html", "text": "Решихме да освободим директора на ОДМВР - София и неговия заместник. Това каза министърът на вътрешните работи Валентин Радев пред журналисти във връзка с престрелката в Ботевград, предаде репортер на Агенция \"Фокус\". \"В Ботевград направихме на място анализ. Чухме всички, чухме кметовете. Реших, че трябва да освободя ръководството на областната дирекция. Те не се справиха\", каза вътрешният министър.  \"Има някакъв дисбаланс, има нещо, което не е направено в цялата област и отговорност за това носят областните дирекции\", каза той. По думите му решението на професионалното ръководство на МВР е да освободи ръководството на областната дирекция. Министър Радев поясни, че ръководството се състои от директора на областната дирекция София - област и неговия заместник. \r\nТой заяви, че няма рапорт за пенсиониране от страна на директора на ОДМВР – София Георги Григоров. \r\nДеница КИТАНОВА", "date": "2018.06.13", "title": "Министър Валентин Радев: Решихме да освободим директора на ОДМВР - София и неговия заместник"}
{"url": "http://www.focus-news.net/news/2018/06/13/2533545/smolyan-proliven-dazhd-pridruzhen-s-gradushka-vali-v-grada.html", "text": "Проливен дъжд, придружен с градушка и гръмотевици, вали в Смолян, предаде репортер на Радио „Фокус“ – Смолян. Пътните настилки са мокри и хлъзгави, а по улиците в града само за 20 минути потекоха реки и движението е затруднено.\r\nЖълт код за обилни валежи с гръмотевици е в сила днес за Смолян и още 11 области от страната. Метеоролозите предупреждават, че следобед и през нощта срещу четвъртък се очаква развитие на мощна купесто-дъждовна облачност. Ще има краткотрайни, временно интензивни валежи, придружени от гръмотевични бури. Има условия за градушки. Очакваните количества на валежите са около 20 л/кв. м.\r\nНели ГЕРГЬОВСКА", "date": "2018.06.13", "title": "Смолян: Проливен дъжд, придружен с градушка, вали в града"}
{"url": "http://www.focus-news.net/news/2018/06/13/2533548/ministar-valentin-radev-edno-ot-slabite-mesta-e-izdirvatelnata-deynost.html", "text": "Едно от слабите места е издирвателната дейност. Това каза министърът на вътрешните работи Валентин Радев пред журналисти във връзка с шесторното убийство в Нови Искър и с проверката на това защо убиецът Росен Ангелов не е бил открит години наред, предаде репортер на Агенция \"Фокус\".   Според него очевидно старите кадри не са предавали опит. „Един колега ми каза да върнем пенсионерите“, заяви Радев. По думите му отговорността за тази пукнатина е на професионалното ръководство. \r\nДеница КИТАНОВА", "date": "2018.06.13", "title": "Министър Валентин Радев: Едно от слабите места е издирвателната дейност"}
{"url": "http://www.focus-news.net/news/2018/06/13/2533547/ria-novosti-sevastopol-i-chasti-ot-simferopol-ostanaha-bez-tok.html", "text": "Центърът на Севастопол остана без ток, предаде кореспондент на РИА Новости.\r\nВ градът не работят банките, терминалите, няма електричество в търговските центрове и частните домове.\r\nБензиностанциите са пуснали дизел-генератори, в частните домове също се чува как работят генератори с малка мощност. Освен това, се наблюдават прекъсвания на мобилната връзка. Не е възможно човек да се свърже с местната електрическа компания, тъй като е прекъсната телефонната връзка.\r\nЗасега агенцията не може да получи други коментари от Севастопол, докато друг сътрудник на РИА е съобщил, че няколко района на Симферопол също са останали без електричество.\r\nСпециалисти от руското Министерство на енергетиката се опитват да изяснят причините за прекъсването на електроснабдяването.\r\nПревод и редакция:", "date": "2018.06.13", "title": "РИА Новости: Севастопол и части от Симферопол останаха без ток"}
{"url": "http://www.focus-news.net/news/2018/06/13/2533550/mvnr-balgarsko-momichentse-e-pochinalo-v-turskiya-kurorten-grad-didim-balgarskiyat-konsul-momchil-rusinov-patuva-natam-za-da-izyasni-na-myasto-obstoyatelstvata.html", "text": "Министерството на външните работи на Република България бе запознато в подробности със случай с починало в турския курортен град Дидим българско момиченце. Това съобщиха от пресцентъра на Министерството на външните работи (МВнР). По указания на министър Екатерина Захариева незабавно е осъществен контакт със семейството с молба да предоставят документите, с които разполагат. Документите са получени на турски език и вече са предоставени на Генералното консулство на Република България в Истанбул с указания да се запознае с тях и да изпрати консулско лице, което да установи контакт с местните власти. Българският консул Момчил Русинов вече пътува с цялата събрана информация, за да изясни на място обстоятелствата около смъртния случай на 8 юни 2018 г. Той ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията. Отделно Генералното консулство ще поиска от Прокуратурата на Република Турция информация за водените процесуално-следствени действия.", "date": "2018.06.13", "title": "МВнР: Българско момиченце е починало в турския курортен град Дидим, българският консул Момчил Русинов пътува натам, за да изясни на място обстоятелствата"}
{"url": "http://www.focus-news.net/news/2018/06/13/2533551/ministerstvo-na-energetikata-balgariya-sarbiya-i-ungariya-shte-razviyat-satrudnichestvoto-si-v-oblastta-na-prirodeniya-gaz.html", "text": "България, Сърбия и Унгария ще работят за гарантиране на енергийната сигурност в региона като развият сътрудничеството си в областта на природения газ. Това стана ясно по време на среща на българския енергиен министър Теменужка Петкова, сръбския министър на енергетиката и минното дело на Република Сърбия Александър Антич и министъра на външните работи и търговията на Унгария Петер Сиярто, съобщиха от пресцентъра на Министерство на енергетиката. \r\nОсновна тема по време на разговорите бе реализацията на проекта за изграждане на междусистемната газова връзка България-Сърбия. На 17-ти май, в рамките на срещата на върха ЕС - Западни Балкани бе подписана съвместна декларация за ускоряване изграждането на междусистемна газова връзка България-Сърбия. С цел интегриране на проекта в съществуващата газопреносна мрежа на Република България, българската страна декларира намерението си да определи, със съгласието на ЕК, оператора на преносна система „Булгартрансгаз“ ЕАД за организатор на проекта и оператор на бъдещия газопровод на българска територия. През месец май т.г. стартира изпълнението на проекта „Техническа помощ за подготвителни дейности до началото на строителството на междусистемна газова връзка България–Сърбия“ по оперативна програма „Иновации и конкурентоспособност”. Крайният резултат от проекта ще бъде издаването на разрешително за строеж като заложеният бюджет е в размер на 6 млн. евро. В тази връзка Министерството на енергетиката предлага „Булгартрансгаз“ да бъде включен като бенефициент по програмата. \r\nМинистрите Петкова и Антич подчертаха, че ще бъдат предприети всички необдходими мерки, така че проектът да се финализира и интерконекторът да се въведе в експлоатация до 2022 г.", "date": "2018.06.13", "title": "Министерство на енергетиката: България, Сърбия и Унгария ще развият сътрудничеството си в областта на природения газ"}
{"url": "http://www.focus-news.net/news/2018/06/13/2533542/sayuz-na-turisticheskiya-biznes-bansko-podkrepyame-iztsyalo-predlaganoto-ot-ministerstvo-na-turizma-opredelyane-na-spetsialen-statut-i-nachin-na-upravlenie-na-natsionalite-kurorti.html", "text": "Ние, Съюза на туристическия бизнес - Банско, подкрепяме изцяло предлаганото от Министерство на туризма определяне на специален статут и начин на управление на националите курорти. Това се посочва в декларация, изпратена от организацията.\r\n\"Фокус\" публикува пълния текст на декларацията без редакторска намеса:\r\n\"Съюза на туристическият бизнес - Банско, подкрепяме изцяло предлаганото от Министерството на туризма определяне на специален статут, начин на управление и възможности за шумово натоварване в националните курорти. Бизнесът от години настоява да има законова рамка за националните курорти съобразена с тяхната специфика на управление и заложените изменения отговарят на тази необходимост. \r\nНие, Съюза на туристическият бизнес - Банско считаме, че създаването на конкретна законова рамка за определянето на специалния статут на националните курорти трябва да бъде приложено и към Закона за изменение и допълнение на Закона за защита от шума в околната среда. Работата на бранша и пътуванията на туристите отново биха били изправени пред нови трудности, ако създаваната правна уредба не се съобрази със спецификата на националните курорти. Нашата позиция е, че предвидените нови норми не трябва да се отнасят за националните курорти.\r\nНационалните курорти са в основата на развитието на сектор туризъм и е нужна законова рамка, която да е предпоставка за доброто управление и напредък. Законопроектът дава конкретика по отношение на дейностите на територията на курортите, тяхното провеждане и отговорностите на лицата, които ги управляват. По този начин се създава предвидимост и се улеснява планирането на работата на бизнеса, от една страна и на почивката на туристите от друга. \r\nОт създаването си Министерството на туризма е балансьор между интересите на бизнеса, туристите и държавата и работи целенасочено в полза на развитието на туризма. Последните изменения на Закона за туризма са поредната стъпка в подкрепа на устойчивия напредък и ние подкрепяме предвидените промени. \r\nС уважение,\r\nСъюза на туристическият бизнес - Банско\".", "date": "2018.06.13", "title": "Съюз на туристическия бизнес - Банско: Подкрепяме изцяло предлаганото от Министерство на туризма определяне на специален статут и начин на управление на националите курорти"}
{"url": "http://www.focus-news.net/news/2018/06/13/2533554/vitsepremierat-ekaterina-zaharieva-zaminava-na-rabotno-poseshtenie-v-republika-makedoniya.html", "text": "Вицепремиерът и министър на външните работи Екатерина Захариева ще бъде на посещение в Република Македония от 15 до 16 юни. Това съобщиха от пресцентъра на Министерството на външните работи.\r\nНа 15 юни Захариева ще посети детска градина „Сонце” в община Ново село. От името на МВнР тя ще връчи дарение от компютърна техника за детското заведение. \r\nПо-късно същия ден първият ни дипломат ще отпътува за град Струмица. Там Захариева ще присъства на постановката „Железния светилник“ на Театър „Българска армия“.  \r\nОт 11-ти до 16-ти българският театър представя една от своите най-знакови постановки, по едноименния роман на Димитър Талев в няколко града на Република Македония, сред които е и Струмица. Турнето започна на 11 юни с представление в Скопие и ще завърши на 16 юни в Щип.  \r\nВ програмата на вицепремиера Захариева са включени и срещи с представители на местната власт в Ново село и Струмица. \r\nНа 16 юни външният ни министър ще бъде в Скопие за официалното откриване на фестивала „One Love Tour 2018”. Фестивалът представя традициите на двете страни, като в него участват едни от най-популярните български и македонски изпълнители на различни стилове музика.", "date": "2018.06.13", "title": "Вицепремиерът Екатерина Захариева заминава на работно посещение в Република Македония"}
{"url": "http://www.focus-news.net/news/2018/06/13/2533553/veliko-tarnovo-doktorant-i-magistar-ot-stopanska-akademiya-svishtov-zavoyuvaha-pobeda-i-treto-myasto-v-natsionalniya-konkurs-mlad-ikonomist-2018.html", "text": "Докторант и магистър от Стопанска академия „Димитър А. Ценов”-Свищов завоюваха победа и трето място в националния конкурс „Млад икономист-2018”, който се организира ежегодно от Съюза на икономистите в България. Докторант Силвия Заркова от катедра „Финанси и кредит” бе класирана на първо място в категория „Докторанти”. Това съобщиха от Стопанска академия-Свищов. Свищовската финансова школа получи поредно признание и в лицето на Беатрис  Любенова – редовен магистър по „Финансов мениджмънт”, която е класирана на трето място в категория „Студенти”.\r\nНационалният конкурс „Млад икономист” се провежда ежегодно под наслов „Гласът на младите за силна икономика” и стимулира ангажираността на младите хора в България за актуална оценка, осмисляне и търсене на полезни решения по актуални проблеми. Темата на тазгодишното издание на конкурса бе „Регионалните диспропорции в съвременна България: икономически, социални и демографски предизвикателства”. Председател на националното жури за провеждане на конкурса бе проф. д-р ик. н. Ненов Павлов, зам.-председател на УС на СИБ и ректор на СА „Д. А. Ценов” от 1999 до 2007 г. Официалната церемония по връчване на наградите се състоя в сградата на Федерацията на научно-техническите съюзи в София и бе посветена на Деня на икономиста.\r\nДокторант Силвия Заркова завършва с отличен успех бакалавърска степен специалност „Финанси” в Стопанска академия през 2015 г., а една година по-късно успешно се дипломира в магистърска програма „Финансов мениджмънт”. Първенецът на националния конкурс „Млад икономист-2018” (докторанти) е възпитаник на Професионална гимназия по лека промишленост и икономика „Атанас Буров” – гр. Горна Оряховица. През своето цялостно образование е активен участник и победител в редица локални, национални и международни форуми. Своята първа най-голяма награда получава още като ученичка – награда „Михаил Стоянов” за отличен успех и постижения в извънучилищни дейности на фондация „Атанас Буров”. През 2014 г. заема първо място в конкурса „Млад икономист-2014” в категория „Студенти” с разработка на тема „Зелената икономика – възможности и предизвикателства”. Двукратният вече носител на наградата „Млад икономист” – Силвия Заркова, е автор на публикации по различни икономически и финансови проблеми. Успява да докаже своите знания и умения и в практиката, в рамките на стаж в „Банка Пиреос”. Като докторант разработва дисертационен труд на тема „Проблеми и предизвикателства пред управлението на държавния дълг на еврозоната (по примера на Гърция и Италия)”, под научното ръководство на доц. д-р Стефан Симеонов към катедра „Финанси и кредит”.\r\n Беатрис Любенова завършва през 2017 г. с пълно отличие и златна значка на СА „Д. А. Ценов” своето бакалавърско образование в спец. „Финанси”. Тя също е носител на редица отличия в национални конкурси. През 2017 г. е победител в конкурса за именни стипендии на фондация „Еврика” в направление „Икономика” на името на акад. Евгени Матеев, а от Съюза на икономистите бе класирана на второ място в конкурса „Млад икономист-2017”, участвайки като студент в ОКС „бакалавър”.\r\nФондация „Проф. д-р Минко Русенов” (учредена от преподаватели към катедра „Финанси и кредит” при СА „Д. А. Ценов”, с ръководител проф. д-р Андрей Захариев) традиционно осигури награда и в тазгодишното издание на националния конкурс „Млад икономист”. Наградата от 200 лв., сувенири и издания на катедра „Финанси и кредит” бе присъдена на Лилиана Димитрова, ученичка в Националната финансово-стопанска гимназия, гр. София.", "date": "2018.06.13", "title": "Велико Търново: Докторант и магистър от Стопанска академия-Свищов завоюваха победа и трето място в националния конкурс „Млад икономист-2018”"}
{"url": "http://www.focus-news.net/news/2018/06/13/2533549/mkd-makedoniya-zoran-zaev-i-liderat-na-makedonskata-opozitsiya-sa-na-sreshta-v-parlamenta.html", "text": "Министър-председателят на Македония Зоран Заев и председателят на най-голямата опозиционна партия в страната ВМРО ДПМНЕ Християн Мицковски провеждат среща в парламента в Скопие във връзка с договора за решаване на спора за името, който беше обявен във вторник, предава скопското електронно издание „МКД“.\r\nНа пресконференцията си в сряда, Мицковски поиска срещи с президента на Македония Георги Иванов и с премиера Заев.\r\nПревод и редакция:", "date": "2018.06.13", "title": "„МКД“ (Македония): Зоран Заев и лидерът на македонската опозиция са на среща в парламента"}
{"url": "http://www.focus-news.net/news/2018/06/13/2533556/nfsb-zakonoproektat-na-valeri-simeonov-za-shuma-e-podkrepen-ot-dve-parlamentarni-komisii.html", "text": "Комисията по икономическа политика и туризъм одобри на първо четене на днешното си заседание Законопроекта за изменение и допълнение на Закона за защита от шума в околната среда, внесен от Министерски съвет и изготвен от вицепремиера Валери Симеонов. Това съобщиха от пресцентъра на НФСБ. Час по-късно и Комисията по вътрешна сигурност и обществен ред одобри единодушно внесените промени. \r\nЗаконопроектът предвижда забрана за шум за времето между 23 часа и 8, както и между 14 и 16 часа. През деня промени по отношение на контрола няма да има. През нощта контролът ще се извършва само от служители на МВР. Увеличават се двойно и санкциите. Законът предвижда и затваряне на обектите, при които бъдат открити нарушения, като при първо нарушение обектът се затваря за 7 дни, а при последващо - за 30 дни.\r\nВ отговор на журналистически въпрос дали промените ще попречат на сезона, ако бъдат приети сега, вицепремиерът Валери Симеонов отговори: „Законът и в момента действа. В по-голямата си част новият законопроект променя само механизма на контрол и превъзлага, прехвърля функциите от Министерството на здравеопазването на Министерството на вътрешните работи. И на второ място – увеличаваме санкциите. Но нищо същностно не се променя. И към момента след 23 ч. е забранено озвучаването. Така, че всички, занимаващи се с туристически бизнес  знаят това и вече започнаха да го спазват. Който не вярва - да заповяда в Слънчев бряг“.", "date": "2018.06.13", "title": "НФСБ: Законопроектът на Валери Симеонов за шума е подкрепен от две парламентарни комисии"}
{"url": "http://www.focus-news.net/news/2018/06/13/2533555/antonio-miloshoski-vmro-dpmne-vav-feysbuk-zoran-zaev-lazhe-dokato-disha.html", "text": "Бившият министър на външните работи на Република Македония в първото и второто правителство на Никола Груевски (ВМРО-ДПМНЕ) публикува съобщение в социалната мрежа „Фейсбук“, в което обвини премиера Зоран Заев в лъжа.\r\n„Докато диша, Заев лъже! Докато се кълне в дядо, баща, син и дъщеря, лъже! Докато Ви гледа в очите, той се смее и Ви лъже. И когато говори за Конституцията на Република Македония, лъже. Много неща се променят, но този човек няма да престане да лъже!“, написа Милошоски ден, след като Атина и Скопие обявиха постигането на пробив в преговорите за името.Тереза Герова", "date": "2018.06.13", "title": "Антонио Милошоски (ВМРО-ДПМНЕ) във „Фейсбук“: Зоран Заев лъже, докато диша"}
{"url": "http://www.focus-news.net/news/2018/06/13/2533535/ministar-valentin-radev-vazlozhil-sam-na-profesionalnoto-rakovodstvo-na-mvr-da-mi-predlozhat-rakovodotel-koyto-da-svarshi-v-odmvr-sofiya-tova-koeto-dosega-ne-e-svarsheno.html", "text": "Възложил съм на професионалното ръководство на МВР да ми предложат ръководител, който да свърши в ОДМВР – София това, което досега не е свършено. Това каза министърът на вътрешните работи Валентин Радев пред журналисти във връзка с престрелката в Ботевград, предаде репортер на Агенция \"Фокус\". По думите на министър Радев служителите в управлението трябва да се обединят. „Работата в София област е много тежка“, каза той. „Да се оправят. Има и друг такъв район. Сравняваха ми го професионалното ръководство с Бургас, затова пък трябва и по-компетентни хора или такива, които могат да се справят“, заяви Радев. Той поясни, че остава с респект към свършеното от  досегашния директор на ОДМВР – София Георги Григоров и към неговия заместник Веселин Георгиев. „Прочетох им лично досиетата. Обикновено тези, които освобождавам аз, ги каня лично на разговор. Искам да видя с очите кого освобождавам“, каза Радев. По думите му, когато има нарушение и неспазвяне, е длъжен да реагира като министър. „Искам да променя нещата, затова го направих“, допълни вътрешният министър. \r\nДеница КИТАНОВА", "date": "2018.06.13", "title": "Министър Валентин Радев: Възложил съм на професионалното ръководство на МВР да ми предложат ръководотел, който да свърши в ОДМВР – София това, което досега не е свършено"}
{"url": "http://www.focus-news.net/news/2018/06/13/2533558/stara-zagora-rayonna-prokuratura-kazanlak-predade-na-sad-nepalnoletna-rodilka-obvinena-za-prichinyavane-na-smart-na-novorodenoto-si-dete.html", "text": "Районна прокуратура-Казанлък внесе в съда обвинителен акт спрямо 16-годишна родилка с обвинение за това, че на 1.03.2018 г.,  в землището на село С., общ. Казанлък, обл. Стара Загора, като непълнолетна, но разбирайки  свойството и значението на извършеното и можейки да ръководи постъпките си, като рождена майка, умишлено е умъртвила новородената си рожба от мъжки пол, веднага след раждането й чрез удушаване – престъпление по чл. 120 предл. II вр. с чл. 63 ал.1 т.4 от Наказателния кодекс. Това съобщиха от Апелативна прокуратура-Пловдив.\r\nПо време на разследването и при предявяване на  обвинението обвиняемата е изразила съжаление за случилото се. Разследването е проведено в рамките на двумесечен срок, през който са събрани необходимите доказателства за предаване обвиняемата на съд - разпити на свидетели, изготвени са заключения на назначени експертизи, приложени фотоалбуми и др.  Предстои Районен съд-Казанлък да насрочи първото заседание по делото.", "date": "2018.06.13", "title": "Стара Загора: Районна прокуратура-Казанлък предаде на съд непълнолетна родилка, обвинена за причиняване на смърт на новороденото си дете"}
{"url": "http://www.focus-news.net/news/2018/06/13/2533559/pernik-na-kragovoto-krastovishte-v-grada-v-posoka-gkpp-kulata-pri-mosta-v-nay-lyavoto-platno-v-razstoyanie-ot-50-m-ima-nasabrala-se-voda.html", "text": "На кръговото кръстовище в Перник в посока ГКПП „Кулата“ при моста в най-лявото платно в разстояние от 50 м има насъбрала се вода, която явно не се оттича. Това съобщи слушател на Радио „Фокус“.", "date": "2018.06.13", "title": "Перник: На кръговото кръстовище в града в посока ГКПП „Кулата“ при моста в най-лявото платно в разстояние от 50 м има насъбрала се вода"}
{"url": "http://www.focus-news.net/news/2018/06/13/2533560/kaloyan-pargov-bsp-politikata-na-upravlyavashtite-v-stolichna-obshtina-e-pechalbarstvo-a-ne-reshavane-na-problemite-s-parkiraneto-v-sofiya.html", "text": "Очевидно политиката на управляващите в Столична община е насочена към печалбарство, а не към решаване на проблемите с паркирането в София. Това коментира заместник-председателят на Комисията по транспорт и туризъм в Столичния общински (СОС) съвет от БСП Калоян Паргов. Поводът беше първото разглеждане на предложения за изменение и допълнение на Наредба за организация на движението на територията на Столична община, внесено от директора на ЦГМ ЕАД Христиан Петров. Това съобщиха от пресцентъра на ГС на БСП - София.\r\n\"Центърът за градска мобилност предлага повторно увеличение на зелената зона за паркиране в София с 5500 места. Някак тихомълком става това, тъй като този път го прави чрез промени в Наредбата за организация на движението на територията на Столична община, коментира Калоян Паргов. - Очевидно е, че политиката на Столична община е насочена към печалбарство, а не към решаване на проблемите с паркирането в София. С колегите от БСП неведнъж сме настоявали за по-различна политика. Защото със сегашната политика на управляващите скоро зонирането в София с платено паркиране ще стигне до Околовръстното шосе. Това не е решение на проблема с паркирането в града ни. Цяла София не може да бъде превърната в синя и зелена зона. И от това да печели едно търговско дружество, за което винаги сме имали съмнение в прозрачността на работата му. Всъщност, работата му е далеч и от очите на гражданите, и от качествен контрол на СОС\".", "date": "2018.06.13", "title": "Калоян Паргов, БСП: Политиката на управляващите в Столична община е печалбарство, а не решаване на проблемите с паркирането в София"}
{"url": "http://www.focus-news.net/news/2018/06/13/2533561/kamerniyat-ansambal-yoan-kukuzel-angeloglasniyat-vdigna-na-kraka-publikata-v-katedralata-sv-stefan-vav-viena.html", "text": "За мен е огромна чест да бъда тук с Вас. Бях си подготвил реч, която няма да прочета. На това свещено място, с тези невероятни таланти, които ще чуем след малко, политиката няма място. Това заяви министърът на културата Боил Банов пред над 500 души публика, сред които десетки дипломати и представители на политическия елит в Австрия, дошли в катедралата „Св. Стефан“ да чуят концерта на Камерния ансамбъл „Йоан Кукузел – Ангелогласният“ късно във вторник, съобщиха от пресцентъра на министерството. \r\nСъбитието е организирано от Министерството на културата и Българския културен институт „Дом Витгенщайн“ – Виена и е част от културната програма на Българското председателство на Съвета на ЕС. \r\nИзпълненията на хор „Йоан Кукузел“ вдигнаха на крака публиката и бяха удостоени с нестихващи аплодисменти. За повече от век концентът на Ангелогласните бе първото събитие в катедралата „Св. Стефан“, организирано от друга държава.\r\nКамерният ансамбъл „Йоан Кукузел – Ангелогласният“ е част от не едно знаково за България събитие. Те участваха в тържествения концерт по повод подписването на договора за присъединяване на България към Европейския съюз, изнесен в Двореца на културата в Лисабон, Португалия, през пролетта на 2005 г., както и в тържествения концерт в навечерието на влизането на България в Европейския съюз, изнесен в Рим, Италия, на 30 ноември 2006 г. в известната базилика „Санта Мария Маджоре”. Техните изпълнения са звучали и в „Нотр Дам“ в Париж, както и в множество храмове по целия свят. Сред публиката им е била тази в двореца „Хофбург” и във Ватикана. Ансамбълът е първият, изнесъл на концертния подиум в България и чужбина старинните православни песнопения.", "date": "2018.06.13", "title": "Камерният ансамбъл „Йоан Кукузел – Ангелогласният“ вдигна на крака публиката в катедралата „Св. Стефан“ във Виена"}
{"url": "http://www.focus-news.net/news/2018/06/13/2533543/abv-imeto-severna-makedoniya-veroyatno-snema-teritorialnite-pretentsii-kam-gartsiya-no-dava-osnovanie-za-takiva-kam-balgariya.html", "text": "Името „Северна Македония” вероятно снема териториалните претенции към Гърция, но дава основание за такива към България. Това се посочва в позиция на ПП АБВ по повод споразумението между гръцкото и македонското правителство за името на Македония, съобщиха от пресцентъра на партията. От АБВ приветстват развитието в дългогодишния спор между гръцката и македонската страна за името на Република Македония. \"Ние винаги сме подкрепяли кандидатурата й за членство в ЕС и НАТО, но също така държим това да не трябва да става за сметка на България\", заявяват от АБВ. Те отбелязват още, че договореното име „Северна Македония” вероятно задоволява териториалните претенции на Гърция, но дава основание за такива към България, най-малко поради това, че част от Северна Македония е Пиринска Македония, която е на българска територия и с малки изключения представлява цялата Благоевградска област.\r\n\"В тази насока е и изказването на премиера Бойко Борисов през 2012 г., който заяви, че „варианта Северна Македония е абсолютно неприемлив” и посочи, че „това име е предпоставка за териториални претенции към страната ни, Скопие може да поиска Благоевград”. Какво се е променило сега? Кои са новите аргументи да се приеме това наименование?\r\nДнес сме свидетели точно на обратното. МВнР безпринципно се съгласява и приветства всяко направено предложение, както с Илинденска, така и сега със Северна Македония. В декларацията на българското външно министерство се посочва, че: „Новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност”, също така и че „МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени\". Фактът, че в договора има предложение да се запише, че Споразумението няма да променя съществуващите граници и няма претенции към съседите относно език, култура, история и идентичност идва да покаже, че самото име дава основание и за двете. Не може да очакваме гаранции в бъдеще време, те трябва да се дадат сега. Не сме съгласни и с принципния подход, две страни да решават проблем, засягащ няколко държави без тяхно участие. В процеса на окончателното вземане на решение трябва да бъдат включени всички заинтересовани страни\", се посочва още в позицията на АБВ.\r\nТе отбелязват, че правителството, политическите партии в България, включително и парламентарно представените, нямат адекватна позиция по този въпрос. \"Единствено ПП АБВ излязохме с такава и сме удовлетворени, че тя бе чута. Предишното предложение - Илинденска Македония - беше посегателство към българската история, това дава основания за териториални претенции към България. Ние сме против географско име на Македония, защото може да предизвика недоволство у българските граждани.\r\nНемаловажен е фактът, че Гърция години наред води спор за името и спира членството на Македония в ЕС и НАТО докато не постигна желаното, което още един път доказва изключителното значение на този въпрос. В изказването на гръцкия министър-председател Алексис Ципрас, че „споразумението за името Република Северна Македония позволява да се направи ясно разграничаване между гръцката провинция Македония и страната”, самият той подчертава, че това споразумение няма връзка с гръцкото културно наследство.\r\nВярваме, че своевременното становище на Мултидисциплинарната комисия по договора за добросъседство с Република Македония ще бъде важно за изготвяне на официалната българска позиция\", заявяват още от АБВ.", "date": "2018.06.13", "title": "АБВ: Името „Северна Македония” вероятно снема териториалните претенции към Гърция, но дава основание за такива към България"}
{"url": "http://www.focus-news.net/news/2018/06/13/2533562/evropeyskiyat-parlament-broyat-na-evrodeputatite-shte-bade-namalen-sled-izborite-prez-2019-g.html", "text": "–   Броят на евродепутатите ще намалее от 751 на 705 след Брекзит; \r\n–   46  от 73-те депутатски места на Обединеното кралство ще бъдат освободени след Брекзит и ще се използват при евентуално разширяване на ЕС; \r\n–   27 от британските местата ще бъдат разпределени между 14 държави членки, които в момента са по-слабо представени. \r\nБроят на членовете на ЕП ще намалее от 751 на 705,  когато Обединеното кралство напусне ЕС, освобождавайки място за възможни нови държави в ЕС, съобщи пресслужбата на Европейския парламент.\r\nОсвен намаляването на числеността на Парламента от 751 на 705 избрани представители предложеното ново разпределение на местата, одобрено от Парламента в сряда, ще остави 46 от 73-те освободени от Обединеното кралство места в резерв след Брекзит. \r\nЕдна част от тези 46 места в резерв или всички те може да бъдат разпределяни между нови държави, присъединяващи се към ЕС, или да бъдат запазени свободни, за да остане институцията по-малка. \r\nПредложение за разпределение на места (таблица) \r\nОсвен това евродепутатите подчертават, че разпределението ще се осъществи само ако Обединеното кралство излезе от ЕС. В противен случай ще се запази настоящото положение. \r\nПроектът за решение на Европейския съвет беше приет с 566 гласа „за“ срещу 94 „против“ и 31 „въздържал се“. \r\nЦитати \r\nСъдокладчикът Данута Хюбнер (ЕНП, Полша) заяви: „Съставът на ЕП е основното изражение на волята на европейския народ. Представителството на европейските граждани поради тази причина трябва да бъде справедливо и обективно и да съответства на законодателството на ЕС. След дълги и тежки преговори се радвам, че ЕП даде окончателното си съгласие за нашето предложение. Ангажирането на гражданите в демократичния процес е изключително важно и аз вярвам, че новият състав на нашия Парламент ще мотивира граждани да станат по-активни участници в европейския демократичен процес \". \r\nПедру Силва Перейра (С&Д, Португалия) коментира: „Финалното одобрение на новия състав на ЕП е щастлив край на един много труден процес. Имаме основания за задоволство от финалния резултат: справедливо разпределение на депутатските места; без загуба на места за държавите членки и намаляване на размера на Парламента, позволявайки освободените места да бъдат разпределяни между нови държави членки. Новият Европейки парламент ще гарантира по-справедливо  представителство на гражданите, които представлява.“ \r\nСледващи стъпки \r\nНовият състав на ЕП следва да бъде одобрен от лидерите на ЕС по време на Европейския съвет в Брюксел на 28 - 29 юни. Решението влиза в сила, след като бъде публикувано в Официалния вестник на Европейския съюз. \r\nБързи факти \r\nСпоред Член 14(2) от Договора за Европейския съюз броят на евродепутатите в Парламента не може да надвишава 750, плюс председателя. Също така представителството на гражданите е „регресивно пропорционално“ с минимален праг от шест представители за държава членка. Нито една държава членка не може да получи повече от деветдесет и шест места. \r\nКазано по-просто, „регресивно пропорционалното“ представителство трябва да отговаря на две изисквания: \r\n     1. по-малка държава не бива да получава повече места от по-голяма; и \r\n     2. съотношението население/места трябва да се увеличава с нарастването на населението, преди да се закръгли до цяло число. \r\nТова означава, че разпределението на места в ЕП трябва да отговаря на демографските развития в държавите членки.", "date": "2018.06.13", "title": "Европейският парламент: Броят на евродепутатите ще бъде намален след изборите през 2019 г."}
{"url": "http://www.focus-news.net/news/2018/06/13/2533563/rakovodstvata-na-abv-i-balgarski-sotsialdemokrati-provedoha-parvi-predvaritelen-razgovor-za-politichesko-satrudnichestvo.html", "text": "Ръководствата на ПП АБВ и ПП „Български социалдемократи“ проведоха първи предварителен разговор за партньорство по редица ключови за страната теми и въпроси. Това съобщиха от пресцентъра на ПП АБВ. Представителите на двете политически сили уточниха формат за взаимно сътрудничество и съвместна работа, включително и по важни външнополитически теми, както и по подготовката за предстоящите избори. \r\nДвете партии поддържат традиционно добри взаимоотношения и заедно със своите коалиционни партньори постигнаха силен резултат от близо 6 процента на кметските избори в София през 2015 година. В столичния общински съвет те разполагат с двама съветници.", "date": "2018.06.13", "title": "Ръководствата на АБВ и „Български социалдемократи“ проведоха първи предварителен разговор за политическо сътрудничество"}
{"url": "http://www.focus-news.net/news/2018/06/13/2533565/evropeyska-komisiya-63-miliona-evro-shte-badat-otpusnati-za-izvezhdane-ot-eksploatatsiya-na-yadreni-saorazheniya-v-aets-kozloduy.html", "text": "Двойно повече европейски средства за вътрешната сигурност в бюджета на ЕС след 2020 г. Европейската комисия (ЕК) представи подробно предложение за следващия дългосрочен бюджет на ЕС за периода 2021—2027 г. със значително увеличаване на текущото общо финансиране за сигурността — от 3,5 милиарда евро на 4,8 милиарда евро. Това съобщиха от Представителството на ЕК в България.\r\nКомисията предлага да удвои финансирането на фонд „Вътрешна сигурност“ (ФВС) — ключовият финансов инструмент за подкрепа на усилията на държавите членки в областта на сигурността, от 1 милиард евро на 2,5 милиарда евро. Новият фонд ще включва: нов набор от цели, по-голяма гъвкавост и по-добро реагиране при извънредни ситуации, по-добро координиране между политиките на ЕС, силно външно измерение, укрепване на агенциите на ЕС. \r\nПредвид все по-сложните заплахи в международен план фондовете на ЕС могат да спомогнат за изграждането на Съюз, който е устойчив на бъдещите предизвикателства в областта на сигурността и е по-добре подготвен за реакция при извънредни ситуации. \r\nЗа периода 2021—2027 г. Съюзът ще продължи да предоставя и строго целева финансова помощ за извеждане от експлоатация на ядрени съоръжения. За България и Словакия общо сумата е в размер на 118 милиона евро, като 63 милиона евро от тях са за дейностите в АЕЦ \"Козлодуй\". \r\n552 милиона евро са предвидени за ядрените обекти в Литва. Други 348 милиона евро ще бъдат отпуснати за извеждане от експлоатация и управление на радиоактивните отпадъци от съоръженията за ядрени научни изследвания на Европейската комисия, а със сума в размер на 160 милиона евро ще бъдат подпомогнати дейности, свързани с общата ядрена безопасност и ядрените гаранции.", "date": "2018.06.13", "title": "Европейска комисия: 63 милиона евро ще бъдат отпуснати за извеждане от експлоатация на ядрени съоръжения в АЕЦ \"Козлодуй\""}
{"url": "http://www.focus-news.net/news/2018/06/13/2533566/vratsa-mazh-napadnal-kmeta-na-s-bukovets-ostava-v-aresta.html", "text": "Под наблюдението на Районна прокуратура – Бяла Слатина се води досъдебно производство за извършени престъпления – причиняване на средна телесна повреда (по чл. 131, ал. 1, т. 1, вр. чл. 130, ал. 2 от НК) и употреба на сила или заплашване спрямо орган на властта с цел да пропусне нещо по служба или свързано с функцията му (по чл. 269, ал. 1 от НК). Това съобщиха от Апелативна прокуратура-София.\r\nКъм наказателна отговорност по случая е привлечен П.А., който на 08.06.2018 г. причинил средна телесна повреда на кмета на с. Буковец, при изпълнение на служебните му задължения. \r\nОбвиняемият нападнал пострадалата и я заплашил, с цел да я принуди да не съставя Акт за установяване на административно наказание. \r\nС постановление на наблюдаващия прокурор обвиняемият А. е бил задържан на следващия ден. \r\nПо искане на Районна прокуратура – Бяла Слатина съдът е определил мярка за неотклонение „задържане под стража“ спрямо П.А.", "date": "2018.06.13", "title": "Враца: Мъж, нападнал кмета на с. Буковец, остава в ареста"}
{"url": "http://www.focus-news.net/news/2018/06/13/2533552/probivat-v-pregovorite-za-imeto-na-makedoniya-zoran-zaev-i-aleksis-tsipras-ne-poluchiha-podkrepata-na-opozitsiyata-obzor.html", "text": "Реакцията на най-голямата опозиционна сила в Македония не закъсня. Зоран Заев премина червените линии, които досега защитаваха всички политици, на които гражданите гласува доверие да ръководят държавата, се казва в изявление на ВМРО-ДПМНЕ, разпространено в сутрешните часове на деня. \r\n„Зоран Заев не само призна, че се е съгласил да промени конституционното име, но и се е съгласил и към националността, която досега бе ясно определена, да се добави „граждани на Северна Македония\". Властите в Гърция празнуват съвсем очаквано, тъй като за първи път в продължилите две десетилетия преговори един политик от Македония се съгласи безотговорно да приеме всички техни условия и да им осигури най-добрата сделка досега. Република Македония, нейното минало, настояще и бъдеще вчера станаха жертва на навика на Зоран Заев да си кърши гръбнака за личен интерес“, се казва в партийното изявление.\r\nОт ВМРО-ДПМНЕ посочват, че Зоран Заев и престъпният картел, който той води, са представили споразумение, в което държавата търпи поражение.\r\n„Преговорите, водени от СДСМ, отразяват крайно аматьорство. Споразумението не е в съответствие с интересите на македонския народ. Зоран Заев премина всички червени линии, които политиците, независимо от политическата им принадлежност, са имали през последните 25 години. Заев подкопа македонските позиции. Първоначално той обеща, че Конституцията няма да бъде променяна. След това публично заяви, че приема промяна на Конституцията и решението erga omnes в пакет с името Република Илинденска Македония. Гражданите са излъгани и манипулирани. Зоран Заев напълно непрозрачно и без да запознае с опозицията и ВМРО-ДПМНЕ като най-голямата опозиционна партия взе решение, което ще бележи не само настоящите, но и бъдещите поколения. ВМРО-ДПМНЕ не е против членството в НАТО и в ЕС, напротив, много по-ангажирана е с това от всички останали. Но членството в тези организации не трябва да бъде на цената на предателство или договори за капитилация. Гражданите заслужават европейско бъдеще, но на базата на ценности и реален напредък“, подчертават от опозиционната партия. \r\n„ВМРО-ДПМНЕ е категорично, че Република Македония не трябва да продължава да пропада в бездната, към която СДСМ я тласка. Държавата и гражданите заслужават нещо по-добро. СДСМ не може да предложи нищо добро за Република Македония. Тази власт трябва да си отиде“, е заключението на партията.\r\nПо-късно Мицковски поиска спешна среща както с държавния глава Георги Иванов, така и с премиера Зоран Заев.\r\nРеакция имаше от Македонското дружество „Илинден\" със седалище в Тирана, което също се противопостави рязко на подписването на споразумение с Гърция за промяна на името на Република Македония.\r\n„Всяка промяна на името на държавата Македония и идентичността на македонската нация ще застраши идентичността на македонците в целия свят, в съседните страни на Република Македония и в Република Албания. За съжаление, преговорите ясно показаха, че Гърция търси промяна на македонската идентичност. В крайна сметка, властите и в Гърция, и в България недвусмислено казаха, че Македония може да влезе в Европейския съюз, но не и „македонизма\", се казва в изявлението на МД „Илинден“.\r\nИменно затова, се казва по-нататък в текста, изразявайки волята на македонците, живеещи в Албания, Дружеството отхвърля всякакви споразумения за името на Македония, като майка държава на македонския народ, защото името на държавата е идентичността на нацията, а националността автоматично се определя от името на държавата.\r\n„Македонците в съседните държави на Република Македония защитават правото на съществуване и призоват международната общност да защити най-основните човешки права, в съответствие с общоприети и ратифицирани конвенции за правата на човека“, се подчертава в изявлението.\r\n„Настояваме от името на всички македонци, които живеят в Албания - над 120 хиляди, да не се подписва споразумението с Гърция за промяна на името на държавата и идентичността на нацията. Нашето име е Република Македония и македонци от векове, и това трябва да се зачита“, категорични са от МД „Илинден\".\r\nВ Скопие напрежението се покачи и поради реакцията на държавния глава на Македония Георги Иванов. В сутрешните часове на деня той прие в резиденцията си във Водно премиера Зоран Заев и министъра на външните работи Никола Димитров. Двамата трябваше да информират президента за резултатите от преговорите и постигнатия договор с Атина. Но срещата във Водно продължи едва 120 секунди. \r\nОт правителствената пресслужба съобщават: премиерът Заев и министър Димитров са предприели конструктивен опит за представяне и обсъждане на съдържанието на договора, но президентът Иванов ги е прекъснал и е напуснал заседанието, като е отказал да говори за ползите от този исторически договор за македонското бъдеще. Според медийни доклади обаче двамата са били изгонени от резиденцията. Обявено бе, че държавният глава ще направи обръщение към гражданите на Македония. \r\n„В ключови моменти за държавата всички носим историческа отговорност. Направихме всичко по силите си, за да създадем възможност на гражданите да получат правото да избират. Независимо от политическата цена, ние сме готови да поемем отговорност. Никой няма право да възпрепятства този избор. Никой няма право да решава от името на гражданите. Това няма да го бъде ... въпреки Иванов“, написа Никола Димитров след опита за среща с македонския президент.\r\nВ Гърция настроението на опозицията бе не по-малко бурно. Председателят на националистическата партия „Независими гърци“ (АНЕЛ), младши партньор във воденото от СИРИЗА (Съюз на радикалното ляво) коалиционно правителство в Гърция, Панос Каменос, категорично отказа да подкрепи споразумението за спора за името на Македония. Лидерът на „Независими гърци“ отправи предупреждение към членовете на партията си, съгласно което „всеки, който не следва позицията й в спора за името, ще бъде автоматично изключен от редиците й“. Каменос, който е и министър на отбраната на Гърция, изрази увереност, че може да мине и година, преди премиерите на двете страни да успеят да получат подкрепата за сделката от парламентите в Скопие и Атина. \r\nДоговорът, постигнат от Алексис Ципрас и Зоран Заев „никога няма да бъде одобрен\" на референдума, който ще бъде организиран в Македония в края на септември. Поради тази причина Каменос изрази увереност, че преодоляването на десетилетния спор за името все още е далеч.\r\nКаменос призова и лидерът на основната опозиционна сила в Гърция – „Нова демокрация“ ясно да каже своята позиция за преговорите за спора за името, защото параметрите на постигната сделка са същите, за които е преговарял бившият гръцки премиер от Костас Краманлис през 2007 г. \r\nМинистър-председателят на Гърция Алексис Ципрас няма политическа легитимност да подпише споразумението за името на Македония, тъй като то не се ползва с одобрението на неговия младши партньор в коалицията – партията „Независими гърци“ (АНЕЛ). Това заяви лидерът на най-голямата опозиционна партия в южната ни съседка Кириакос Мицотакис в рамките на среща с президента Прокопис Павлопулос.\r\nЕдин ден след като Атина и Скопие обявиха, че са постигнали историческа сделка за преодоляване на десетилетия спор, лидерът на „Нова демокрация\" призова Павлопулос да гарантира, че споразумението ще бъде преразгледано от парламента преди да бъде подписано от правителството. „Нова демокрация“ разкритикува сделката, подчертавайки, че тя признава македонската етническа принадлежност и език.\r\nПо-късно стана ясно, че най-голямата опозиционна партия в Гърция обмисля внасянето на вот на недоверие срещу правителството на премиера Алексис Ципрас (СИРИЗА). Председателят на „Нова демокрация“ Кириакос Мицотакис заяви, че партията ще внесе предложението, ако правителството не успее да докаже, че има необходимото парламентарно мнозинство за прокарване на сделката, преди премиерите на двете страни да подпишат официалния договор. Член на партията поясни, че „Нова демокрация“ очаква отговор от правителството до края на деня. \r\nМицотакис описа сделката за името на Македония като „дълбоко проблематична\". Бившият консервативен премиер на Гърция Андонис Самарас също сподели мнението си, като разкритикува постигнатото споразумение между Атина и Скопие по въпроса за името и го описа като „ненужен и унизителен компромис\".\r\nВ изявление Самарас подчерта, че с подписването на споразумението лявото правителство на премиера Алексис Ципрас не само се отказва от името на Македония в полза Скопие, но им „подарява“ македонската етническа принадлежност, идентичност и език. Сделката ще окаже влияние върху сигурността в по-широкия регион, изрази увереност Самарис. \r\nГръцкото центристко „Движение за промяна“ на бившия лидер на ПАСОК Фофи Генимата се въздържа от оценка за постигнатото споразумение за името на Македония. От партията подчертаха, че ще представят позицията си едва тогава, когато се запознае с пълния текст на договора. \r\nВ изявление, публикувано след като премиерът Алексис Ципрас обяви постигането на пробив в преговорите за преодоляване на десетилетния спор за името на Македония, „Движение за промяна“ увери, че „подкрепя решение, но не каквото и да било. Съставното име за цялостна употреби, промяна в Конституцията на Македония и отстраняване на всякакви форми на иредентизъм са нашите твърди, патриотични позиции“. \r\n„Въз основа на тези позиции ще направим оценка на официалното проектоспоразумение, което правителството се е ангажирало да направи публично достояние, за да можем да определим дали то отговаря на предпоставките за защита на нашите национални интереси, дали насърчава стабилността в по-широкия регион и европейски ценности\", се казва в изявлението на партията.Тереза Герова", "date": "2018.06.13", "title": "Пробивът в преговорите за името на Македония: Зоран Заев и Алексис Ципрас не получиха подкрепата на опозицията (ОБЗОР)"}
{"url": "http://www.focus-news.net/news/2018/06/13/2533557/reuters-gratskiyat-premier-se-sblaska-s-vatreshna-saprotiva-za-dogovora-po-spora-za-imeto.html", "text": "Министър-председателят на Гърция Алексис Ципрас бе обвинен от опозицията и медиите в страната в сряда, че е предал националната идентичност на гърците, сключвайки сделка със съседна Македония за разрешаване на десетилетния спор, предава Reuters.\r\nСъгласно споразумението, обявено от Атина и Скопие във вторник, държавата, досега известна в ООН като БЮРМ (Бивша югославска република Македония), отсега нататък ще се нарича „Република Северна Македония“.\r\nReuters обяснява, че договорът отваря вратите на Скопие към евентуално членство в НАТО и Европейския съюз, което за дълго време бе блокирано от Гърция, която смята, че името „Македония“ представлява териториална претенция към северната провинция на страната със същото име.\r\nНо споразумението, продължава „Ройтерс“,  трябва да бъде одобрено от македонците на референдум и от двата парламента, в които консервативните опозиции вече се заканиха да го отхвърлят, а основната опозиционна партия в Гърция „Нова Демокрация“ дори обяви, че ще поиска вот на недоверие срещи правителството на Ципрас.\r\nЛидерът на консервативната партия Кириакос Мицотакис определи сделката като „дълбоко проблематична“, защото мнозинството от гърците са срещу нея и Ципрас няма достатъчна подкрепа, за да я подпише.\r\n„Ние сме в ситуацията, която е безпрецедентна в конституционната история на Гърция. Премиер, който очевидно няма мандат от парламента иска да обвърже страната с реалност, която не може да бъде променена“, подчерта Мицотакис.Пресата: „Капитулация“\r\nНа първата си страница, консервативния ежедневник „Елефтериос Типос“ излезе с материал, в който договорът се определя като „капитулация на македонската идентичност и език“, докато дясноцентристкият вестник „Катимерини“ говори за „сделка с пропуски и въпросителни“.\r\nПодобни тревоги за идентичността играят на струните на много обикновени гърци, които чувстват, че са загубили суверенитета си над страната след девет години на болезнен остеритет и три пакета финансови мерки, наложени от международните кредитори, обяснява „Ройтерс“.\r\n„Загубихме, избягахме“, заяви 40-годишната Стаматия Валтадору, служител в частния сектор. „Едно е да продадеш част от себе си за спасителен пакет, а съвсем друго да продадеш страната си – боли ни много“.\r\nНо, продължава американската агенция, Ципрас се надява споразумението да влезе в наследството му и да му помогне да подобри международния имидж на Гърция, като страна, разрешаваща проблемите, след годините, през които Гърция беше известна като „болния човек на Европа“.\r\nВъв вторник, в хода на телевизионното си обръщение към гърците, премиерът заяви, че превръща страната във „водеща сила на Балканите“ и „стълб на стабилността в дълбоко разстроения регион“.\r\nЗаместник-външния министър Гиоргиос Катругалос предизвика консерваторите да внесат вот на недоверие.\r\n„Ако вярват на това (че правителството няма легитимност), те имат инструментите... да проверят това чрез вот на недоверие. Защо не го правят?“ – попита дипломатът в интервю пред гръцкия телевизионен канал „Скай“.\r\nЛявоцентристкият вестник „Та Неа“ написа, че, докато историкът в бъдещето ще разполага с лукса на времето, за да оцени сделката, „дотогава всеки трябва да знае, че не могат да се правят компромиси без концесии“.\r\nГрупата „Комитет за гръцката идентичност на Македония“ обяви, че ще организира протести в Атина и Северна Гърция ако сделката започне да се прилага и призова народните представители да не я ратифицират.\r\n„Миролюбиво твърдим, че те нямат правото да подписват сделката срещу волята на гръцкия народ“, написаха от групата във „Фейсбук“.\r\nМикис Теодоракис, световноизвестният гръцки композитор, написал музиката към филма „Зорба гъркът“, заяви, че споразумението „ще ни стигматизира завинаги“, ако бъде приложено“.\r\nПревод и редакция:", "date": "2018.06.13", "title": "Reuters: Гръцкият премиер се сблъска с вътрешна съпротива за договора по спора за името"}
{"url": "http://www.focus-news.net/news/2018/06/13/2533568/mvr-amerikansko-darenie-za-otdel-kiberprestapnost-znachitelno-uvelichava-kapatsiteta-na-balgarskoto-razsledvane.html", "text": "Отдел „Киберпрестъпност“ при ГДБОП получи от Съединените щати модерно компютърно оборудване и устройства за съхранение на информация, които значително ще повишат капацитета на отдела при разследването на киберпрестъпността. Това съобщиха от пресцентъра на МВР. Новото оборудване ще даде възможност на  служителите в отдела да намира и съхранява доказателствен материал в процеса на своите разследвания. \r\nДжейсън Кликнър, аташе на Сикрет сървис за България, посочи, че предоставеното оборудване е важен компонент, с помощта на когото ще се повиши  незабавно капацитета на отдел ‚Киберпрестъпност‘ за провеждане на ефективно разследване на компютърните престъпления. Той подчерта, че „ГДБОП и американската Сикрет Сървис имат дълга история на съвместно партньорство при разследването на различни киберпрестъпления.  Сикрет сървис, посредством Държавния департамент, спонсорира Международна академия за правоохранители, която предоставя обучение при различните етапи на разследването на компютърните престъпления.“ Той изрази задоволство от възможността да връчи дарението, което „ще е от полза както за България, така и за Съединените щати в борбата им срещу транснационалната киберпрестъпност“. \r\n Директорът на ГДБОП главен комисар Ивайло Спиридонов благодари за дарителския жест и отбеляза, че „доброто сътрудничество между правоохранителните агенции на България и САЩ  става още по-силно.“ Тойизрази увереност, че новата техника ще бъде използвана целенасочено от служителите на отдел „Киберпрестъпност“ в  усилията на дирекцията по противодействие на киберпрестъпленията, както и необходимостта да се работи целенасочено за засилване на капацитета при разследване на този вид престъпления. \r\nПодобряването и модернизирането на техническия ресурс на отдел „Киберпрестъпност“ неминуемо ще допринесе за преодоляване на новите предизвикателства по линия противодействие и борба с киберпрестъпността и компютърносвързаните престъпления, предвид динамично развиващите се иновативни престъпления в съвременното модерно общество.", "date": "2018.06.13", "title": "МВР: Американско дарение за отдел „Киберпрестъпност“ значително увеличава капацитета на българското разследване"}
{"url": "http://www.focus-news.net/news/2018/06/13/2533541/ministar-valentin-radev-mozhe-da-bade-potarsena-otgovornost-za-sluchaya-v-botevgrad-i-na-drugi-niva-v-mvr-tselta-e-da-podobrim-rabotata.html", "text": "Може да бъде потърсена отговорност за случая в Ботевград и на други нива в МВР, целта е да подобрим работата. Това каза министърът на вътрешните работи Валентин Радев пред журналисти във връзка със случая в Ботевград и престрелката в центъра на града, предаде репортер на Агенция \"Фокус\". Министър Радев поясни, че МВР сменя ръководството на ОДМВР – София, за да могат новите ръководители да се справят с работата. „Ако не се справят и тях ще ги сменим“, заяви Радев. Попитан дали е имало грешка в професионалното ръководство на МВР и по веригата нагоре, министър Радев отговори:  „Със сигурност има грешки. Установените грешки в областната дирекция са  с тази реакция от моя страна“, каза Радев. По думите му ще бъде потърсена отговорност на други нива. „Целта е да подобрим работата“, заяви министърът. „Кой по веригата не си е свършил, включително и аз. Виждате, опозицията ми иска оставката. Сигурно са прави, в техните очи това така изглежда. Само внимавам какво ми казват и се опитвам да им разчета мотивите“, поясни Радев. По думите му всеки министър си мисли, че върши правилни неща, но може да не е така. Във връзка с твърденията на заместник-председателя на ПГ на „БСП за България“ Драгомир Стойнев, че никой него приема на сериозно като министър, Валентин Радев заяви: „Знам кой съм, знам защо съм там, знам колко съм квалифициран. Не съм човек без биография. Ако той не знае, да ме попита“, допълни министърът.   \r\nДеница КИТАНОВА", "date": "2018.06.13", "title": "Министър Валентин Радев: Може да бъде потърсена отговорност за случая в Ботевград и на други нива в МВР, целта е да подобрим работата"}
{"url": "http://www.focus-news.net/news/2018/06/13/2533571/smolyan-i-tazi-godina-shte-se-provede-velosipednoto-sastezanie-posveteno-na-18-yuni-praznik-na-obedineniya-smolyan.html", "text": "И тази година ще се проведе превърналото се в традиция велосипедно състезание „Обиколката на Смолян”, което е посветено на 18 юни – Празник на Обединения Смолян. Това съобщиха от пресцентъра на Община Смолян. В състезанието могат да вземат участие всички желаещи навършили 16 г. и над тази възраст . Определеният  маршрут е с дължина 18.5 километра и минава през целия град. Стартът ще бъде даден на 18 юни на площад „Свобода“, в 14.30 часа. Участниците ще  бъдат разделени в четири възрастови групи: I група 16 г. – 18 г.; II група 19 г. – 21 г.; III група 22 г. - 34 г.;IV група над 35 г. Победителите ще бъдат наградени по време на празничния концерт, който ще се проведе на Амфитеатъра – Нов център.\r\nОрганизатори на събитието са Община Смолян съвместно с  дирекция „Пътна полиция“ към ОДМВР-Смолян. Всички състезатели трябва да бъдат с каски и изправни велосипеди. Желаещите да се включат в надпреварата  трябва да се регистрират до 18 юни 2018 г., 13.00 часа. \"Ако има въпроси може да ги зададете на имейла: spor_smol@abv.bg.\", посочиха още от Общината", "date": "2018.06.13", "title": "Смолян: И тази година ще се проведе велосипедното състезание, посветено на 18 юни – Празник на Обединения Смолян"}
{"url": "http://www.focus-news.net/news/2018/06/13/2533570/frans-timermans-polsha-ne-izpalni-glavnite-iziskvaniya-na-ek-za-sadebnata-reforma.html", "text": "Полските власти, независимо от внесените редица законодателни изменения, както и по-рано не изпълнява ключовите изисквания на Европейската комисия по отношение на съдебната реформа, заяви в сряда вицепредседателят на ЕК Франс Тимерманс, цитиран от РИА Новости.\r\nПрез декември 2017 година ЕС започна процедура, която може да доведе до лишаването на Полша от право на глас в Съвета на ЕС, в рамките на глава 7 от говора за ЕС, в съответствие с който съществува реална заплаха Полша да наруши принципите на върховенството на закона, обяснява руската агенция. При това изпълнителната колегия на ЕС е готова да преразгледа решението, ако в течение на три месеца Полша реши проблемите около съдебната реформа.\r\n„Със съжаление ви информирам, че, като цяло, независимо от внесените законодателни изменения, посочените от Европейската комисия ключови безпокойства не бяха отчетени“, заяви Тимерманс в хода на изказването си на пленарната сесия на Европейския парламент в Страсбург.\r\nЕврокомисарят съобщи, че на 17 юни ще пристигне във Варшава за преговори с полските власти.\r\nРИА припомня, че изпълнителната колегия на ЕС смята, че 13 закона, приети от полските власти в рамките на съдебната реформа, нарушават принципите на върховенството на закона и предоставят на политическата власт контрол над съдебната. ЕК отправи четири препоръки на Варшава, призовавайки я да приведе законодателството си в рамките на действащите в ЕС норми.\r\nПревод и редакция:", "date": "2018.06.13", "title": "Франс Тимерманс: Полша не изпълни главните изисквания на ЕК за съдебната реформа"}
{"url": "http://www.focus-news.net/news/2018/06/13/2533569/vratsa-okrazhnata-prokuratura-vnese-v-sada-obvinitelen-akt-sreshtu-vodach-za-predizvikan-paten-intsident-sas-zaginal-velosipedist.html", "text": "По обвинителен акт на Окръжна прокуратура – Враца П.Г. е предаден на съд за извършено от него престъпление по чл. 343, ал. 1, б. „в“, вр. чл. 342, ал. 1 от Наказателния кодекс. Това съобщиха от Апелативна прокуратура-София.\r\nОколо 10 ч. на 15.07.2017 г. обвиняемият Г. управлявал лек автомобил „Ауди“, като се прибирал от с. Тишевица в посока гр. Враца. Участъкът от пътя бил прав, с нормална видимост, гладък асфалт. Водачът шофирал със скорост от 97,78 км/ч, при ограничение от 70 км/ч. \r\nВ дясната лента се движела колона леки и товарни автомобили, а в дясната била предприета маневра „изпреварване“ от два пътуващи един след друг автомобили, като вторият от тях бил на обвиняемия П.Г. В лявата част на пътя, в близост до банкета, попътно се движел велосипедист. Бил без светлоотразителна жилетка и леко криволичел. \r\nПървият автомобил намалил скоростта и се отклонил надясно, за да си осигури достатъчно странично разстояние при изпреварването на велосипедиста. В същото време обвиняемият Г., неспазвайки необходимата дистанция и с превишена скорост, с цел да не блъсне колата пред него, предприел аварийно спиране. Едновременно с това той завил наляво и блъснал велосипедиста, който вследствие на сблъсъка паднал върху предната част на колата на обвиняемия и накрая бил отхвърлен върху пътното платно. \r\nСвидетели на пътно-транспортното произшествие сигнализирали органите на МВР и Спешна медицинска помощ. Пристигналият на място лекарски екип констатирал смъртта на пострадалия велосипедист. \r\nОт изготвената в хода на досъдебното производство съдебно-химическа експертиза се установява, че в кръвта му е имало наличие на етилов алкохол 1,43 %. Смъртта му се дължи на съчетана травма – черепно-мозъчна, гръдна и коремна, довела до състояние, несъвместимо с живота. \r\nИзводът на тройната съдебно-автотехническа експертиза е, че при скорост от 97,78 км/ч т.нар. „опасна зона за спиране“ е 86,87 м, а при максимално разрешената от 70 км/ч съответно 52,25 м. Движейки се с превишена скорост и неспазвайки необходимата надлъжна дистанция, водачът сам се е поставил в невъзможността да предотврати ПТП. \r\nПредстои делото да продължи в съда.", "date": "2018.06.13", "title": "Враца: Окръжната прокуратура внесе в съда обвинителен акт срещу водач за предизвикан пътен инцидент със загинал велосипедист"}
{"url": "http://www.focus-news.net/news/2018/06/13/2533572/evropeyskiyat-parlament-parlamentat-odobri-1-miliard-evro-finansova-pomosht-za-ukrayna.html", "text": "‒         Заем на стойност 1 милиард евро, за да покрие част от недостига си на външно финансиране през 2018 – 2019 г; \r\n‒         Ще се изплати на две вноски в рамките на 2,5 години, при условие че Украйна предприеме редица мерки; \r\n‒         ЕП настоява Украйна да предприеме строги мерки в борбата срещу корупцията, включително създаването на специален съд за борба с корупцията, преди да получи помощта, съобщи пресслужбата на Европейския парламент.\r\nВ сряда ЕП одобри макрофинансов заем в размер от 1 млрд. евро, който трябва да помогне на Украйна да покрие част от недостига си на външно финансиране за периода 2018 – 2019 г. \r\nЕвродепутатите одобриха предложение от Европейската комисия за предоставяне на допълнителен пакет макрофинансова помощ за Киев, което представлява извънреден инструмент, насочен към преодоляването на сериозни финансови затруднения в държави извън ЕС. \r\nПоради опасения относно темпото на реформите и борбата срещу корупцията в страната евродепутатите настояха ЕП, Съветът и Комисията да излязат с общо изявление относно условията, които Украйна трябва да изпълни. \r\nВ изявлението, приложено към решението, се подчертава като предварително условие за отпускане на заема, че Украйна трябва да зачита ефективните демократични механизми включително многопартийната парламентарна система, правовата държава и човешките права. Помощите от ЕС трябва да помогнат за намаляването на бедността и създаването на работни места в Украйна. \r\nЕвродепутатите настояват заемът да бъде обвързан с напредъка в борбата срещу корупцията и най-вече с изграждането на специален съд, който да съответства на препоръките на Венецианската комисия на Съвета на Европа. \r\nКомисията и Европейската служба за външна дейност трябва да следят по време на целия процес за изпълнението на условията и да направят публични заключенията си. В случай, че тези условия не са изпълнени, Комисията следва временно да прекрати или отмени изплащането, отбелязват евродепутатите. \r\nРезолюцията беше подкрепена с 527 гласа „за“, 124 „против“ и 29 „въздържали се“. \r\nЦитати \r\nДокладчикът Ярослав Валенса (ЕНП,Полша), отбеляза: „Целта на тази помощ е да направи страната по-стабилна икономически. Има твърди условия, които гарантират, че парите ще послужат за тази цел. Страната трябва също така да предприеме драстични мерки за справяне с корупцията, преди да бъдат осигурени средствата. Приветствам с голямо удовлетворение приетия миналата седмица закон за основаването на Върховния антикорупционен съд в Украйна: това означава, че украинците приемат сериозно ангажимента си“. \r\nСледващи стъпки \r\nСлед гласуването в Парламента, се очаква Съветът да одобри финансовата помощ на 26 юни. \r\nПовече информация \r\nМакрофинансовата помощ на ЕС е извънреден инструмент, насочен към преодоляването на сериозни финансови затруднения в държави извън ЕС. \r\nТова е четвъртата поред подобна програма от началото на кризата в Украйна през 2014 г., в допълнение на други финансови помощи за страната. \r\nДосега чрез макрофинансови програми са били отпуснати 2,8 милиарда евро. През януари 2018 г. беше отменен допълнителният транш на стойност 600 милиона евро, тъй като Украйна не бе изпълнила необходимите условия за заема. Международният валутен фонд (МВФ) оценява финансовите нужди на Украйна през 2018 г. и началото на 2019 г. на стойност 4,5 млрд. долара (3,6 млрд. евро) \r\nЕС е най-големият търговски партньор на Украйна, докато търговията с Украйна представлява 0,8% от общата търговия на ЕС.", "date": "2018.06.13", "title": "Европейският парламент: Парламентът одобри 1 милиард евро финансова помощ за Украйна"}
{"url": "http://www.focus-news.net/news/2018/06/13/2533564/hristiyan-mitskovski-sled-sreshtata-sas-zoran-zaev-dogovorat-e-porazhenie-na-diplomatsiyata-shte-se-borim-s-vsichki-demokraticheski-sredstva.html", "text": "„Договорът е поражение на дипломацията“, категоричен е лидерът на основаната македонска опозиционна партия ВМРО-ДПМНЕ Християн Мицковски. Според неговите думи, поддръжката, получена от международната общност за договора, е логична, но македонците ще живеят с последиците от него, предава скопският телевизионен канал „Телма“.\r\nОпозицията увери, че ще се бори срещу договора с всички демократични средства.\r\nМицковски представи позицията на ВМРО-ДПМНЕ по-рано на президента на страната Георги Иванов, а преди малко завърши срещата му с премиера Зоран Заев.\r\nПревод и редакция:", "date": "2018.06.13", "title": "Християн Мицковски след срещата със Зоран Заев: Договорът е поражение на дипломацията, ще се борим с всички демократически средства"}
{"url": "http://www.focus-news.net/news/2018/06/13/2533573/obshtina-pernik-talantlivite-detsa-na-grada-spodeliha-postizheniyata-si-ot-natsionalni-i-mezhdunarodni-uchastiya.html", "text": "Десетки деца от Обединения детски комплекс изпълниха коридора пред кабинета на кмета на Община Перник Вяра Церовска, за да се похвалят и покажат постиженията си от национални и международни участия. Това съобщиха от Общината. Талантливите младежи бяха придружени от техните ръководители и директора на културната институция Таня Китанова. С много вълнение и усмивки на лицата те държаха в ръцете си купи, медали, грамоти и статуетки, спечелени с много труд, упоритост и постоянство. \r\nМалките победители бяха лично посрещнати и поздравени от кмета Вяра Церовска и нейния заместник Севделина Ковачева. \r\n„Това е най-вълнуващата ми среща, да видя толкова грейнали, красиви и талантливи деца на Перник. Вие сте всичко, което може да се каже - красота, вдъхновение и мечта, вие сте утрото на Перник, за вас си заслужава целия труд на всички. Заслужавате вниманието и подкрепата на всички институциите. Вие правите града ни по-красив, по-различен,  по-обичан с вашите постижения. Вярвам, че сте най-големия пример за вашите съученици, вярвам във вашите успехи и съм убедена, че сте тези , които ще преобърнете и ще промените Перник и България“, сподели с вълнение кмета Вяра Церовска. \r\n„Чувствам се изключително горда  като ви виждам с  тези медали и купи. Освен, че сте много талантливи, вие сте и големи щастливци, защото с вас работят най-добрите и най-можещите преподаватели. Пожелавам ви да се вдъхновявате взаимно и това да са малка част от огромните успехи, които занапред ще получите“, с тези думи се обърна зам.-кметът Севделина Ковачева. \r\nТалантливите момичета и момчета също споделиха с много радост за високите резултати, заедно с техните ръководители изказаха специална благодарност на местното ръководство за подкрепата и съдействието.", "date": "2018.06.13", "title": "Община Перник: Талантливите деца на града споделиха постиженията си от национални и международни участия"}
{"url": "http://www.focus-news.net/news/2018/06/13/2533575/veliko-tarnovo-avtomatizirana-mashina-prosvetlyava-obshtinskite-patishta-kray-grada.html", "text": "С автоматизирана машина общинското предприятие „Зелени системи“ осъществява дейностите по просветляване на общинските пътища от четвъртокласната мрежа край Велико Търново. Това съобщиха от пресцентъра на Общината. Новата техника оптимизира чистенето на растителността край шосетата и скъсява няколко пъти времето за обработка на пътните участъци. Ако преди ръчното просветляване на път между две села отнемаше около седмица, сега машината обработва същото разстояние за един ден. \r\nНовата придобивка в техническия парк на ОП „Зелени системи“ е мултифункционална – към нея могат да бъдат прикачвани както приспособления и съоръжения за чистене на треви, храсти и кастрене на клони, така също и гребло. Това позволи през последния зимен сезон машината да бъде използвана и като снегорин.", "date": "2018.06.13", "title": "Велико Търново: Автоматизирана машина просветлява общинските пътища край града"}
{"url": "http://www.focus-news.net/news/2018/06/13/2533567/nova-tv-makedoniya-obrashtenieto-na-makedonskiya-prezident-georgi-ivanov-shte-bade-v-1800-chasa.html", "text": "Президентът на Македония Георги Иванов ще се обърне към гражданите на страната във връзка с договора по спора за името с Гърция в 18:00 часа българско време, съобщиха от неговия кабинет, предава скопският телевизионен канал „Нова ТВ“.\r\nОбръщението на Иванов идва след срещите му в сряда сутринта с премиера на страната Зоран Заев и министъра на външните работи Никола Димитров във вилата Водно, която той напусна.\r\nПревод и редакция:", "date": "2018.06.13", "title": "„Нова ТВ“ (Македония): Обръщението на македонския президент Георги Иванов ще бъде в 18:00 часа"}
{"url": "http://www.focus-news.net/news/2018/06/13/2533576/vladimir-putin-voennite-provokatsii-na-ukrayna-po-vreme-na-svetovnoto-parvenstvo-shte-se-otrazyat-tezhko-na-neynata-darzhavnost.html", "text": "Президентът на Русия Владимир Путин предупреди Киев с тежки последствия за украинската държавност в случай на военни провокации по време на Световното първенство по футбол, предава ТАСС.\r\nТой заяви това по време на „Директната линия“, отговаряйки на въпрос на писателя Захар Прилепин.\r\n„Надявам се, че няма да се стигне до такива провокации, а ако това се случи, струва ми се, че това ще има много тежки последствия за украинската държавност, като цяло“, подчерта държавният глава.\r\n„Разчитам, че нищо такова няма да се случи“, заяви руският президент, отговаряйки на опасенията на Прилепин. Путин изрази увереност, че жителите на Донбас „не могат да бъдат уплашени“.\r\nПревод и редакция:", "date": "2018.06.13", "title": "Владимир Путин: Военните провокации на Украйна по време на Световното първенство ще се отразят тежко на нейната държавност"}
{"url": "http://www.focus-news.net/news/2018/06/13/2533577/vratsa-odmvr-nagradi-dve-uchenichki-predali-v-politsiyata-nameren-portfeyl-s-nad-900-leva.html", "text": "Директорът на ОДМВР-Враца старши комисар Янко  Янколов връчи папки с благодарствен адрес на две ученички от 10 клас в град Враца. Това съобщиха от ОДМВР-Враца. Днес, 13 юни 2018 г., при отиване  на  училище,  двете момичета намерили на улицата изгубен портфейл, в който имало повече от 900 лв.  и лични документи.  Без никакво колебание,  децата предали  портфейла на служители на МВР, които от своя страна издириха собственика и му върнаха   изгубеното.  \r\nСтарши комисар Янко Янколов и зам.-директорът на ОДМВР Враца, комисар Николай Григоров проведоха среща с двете  деца  и  изразиха   пред  тях възхищението си от доблестната  им постъпка.  От името на ръководството на областната дирекция, и от името на  полицейските служители,  на момичетата бяха връчени  папки  с благодарствен адрес и  сборници  с публицистика  и поезия. \r\nПоздравителен  адрес  е изпратен и към ръководството на училището, в което учат двете деца.", "date": "2018.06.13", "title": "Враца: ОДМВР награди две ученички, предали в полицията намерен портфейл с над 900 лева"}
{"url": "http://www.focus-news.net/news/2018/06/13/2533578/izpalnitelniyat-direktor-na-nkiz-antoaneta-bares-beshe-udostoena-s-priz-za-efektiven-menidzhmant.html", "text": "Изпълнителният директор на „Национална компания индустриални зони“(НКИЗ) Антоанета Барес бе удостоена с награда за Ефективен мениджмънт, привличане на чуждестранни инвестиции и успешно управление на индустриални проекти в категорията „Икономика и мениджмънт“ на Седмите годишни награди на списание Business Lady. Това съобщиха от пресцентъра на НКИЗ. Отличията бяха раздадени на официална церемония в хотел „Балкан“ във вторник вечерта. \r\nПри получаването на приза Барес благодари на екипа си и подчерта, че в голямата си част той се състои от жени. „Един силен женски екип може да преобърне света, ако реши“, каза тя на церемонията. \r\n„Доказателство за ефективната работа на „Национална компания индустриални зони“ е фактът, че все по-осезаемо инвеститорите припознават в наше лице своя стратегически партньор за проекти в България“, посочи Барес и допълни, че от създаването им досега, в държавните индустриални зони са привлечени инвестиционни проекти за над 400 милиона лева \r\nГодишните награди на Business Lady и Business Lady Club се връчиха за седми път. С тях се отличава приносът на българската делова жена в различни категории и се цели да се даде повече гласност на успешните управленски модели, ефективните бизнес практики и адекватното развитие на човешкия капитал. \r\nПризове в категории като „Телекомуникации“, „Здравеопазване“, „Фармация“, „Човешки ресурси“, „Строителство и архитектура“, „Земеделие“ и др. получиха над петнайсет дами, показали професионализъм и постоянство, постигане на високи резултати в различни сфери на дейност; постижения, които повишават доверието на клиенти и служители към тях и превръщащи ги в предпочитан партньор за бизнеса. \r\nАнтоанета Барес е част от екипа на „Национална компания индустриални зони“ от самото създаване на дружеството, а поста изпълнителен директор заема от март 2017 г. \r\nМисията на компанията, специализирана в изграждането и управлението на индустриални паркове, е насърчаване на инвестициите в българската икономика. В портфолиото на НКИЗ са действащи икономически паркове, свободни зони и проекти в процес на развитие в цялата страна. \r\nКато стратегически партньор на инвеститорите в България компанията предлага индустриални зони с модерна инфраструктура и стратегическа локация, както и подкрепа на всеки етап от инвестиционния проект. В услуга на инвеститорите НКИЗ работи в добро сътрудничество с Министерство на икономиката и другите държавни и общински институции. \r\nПредимствата на зоните и комплексните услуги, които НКИЗ предлага, са предпоставка за превръщането на индустриалните зони в предпочитано място за бизнес от българските и чуждестранни инвеститори.", "date": "2018.06.13", "title": "Изпълнителният директор на НКИЗ Антоанета Барес беше удостоена с приз за ефективен мениджмънт"}
{"url": "http://www.focus-news.net/news/2018/06/13/2533581/pazardzhik-natovaren-e-trafikat-v-rayona-na-kragovite-krastovishta-na-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на Радио „Фокус” – Пазарджик. В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града.\r\nВаня НИКОЛОВА", "date": "2018.06.13", "title": "Пазарджик: Натоварен е трафикът в района на кръговите кръстовища на моста на река Марица в града"}
{"url": "http://www.focus-news.net/news/2018/06/13/2533579/zamestnik-ministrite-na-regionalnoto-razvitie-i-blagoustroystvoto-denitsa-nikolova-i-malina-krumova-shte-uchastvat-v-godishna-sreshta-na-zainteresovanite-strani-po-jaspers.html", "text": "Заместник-министрите на регионалното развитие и благоустройството Деница Николова и Малина Крумова ще участват в Годишна среща на заинтересованите страни на програма JASPERS - „JASPERS STAKEHOLDERS 2018“, съобщиха от пресцентъра на министерството. Тя ще се проведе на 14 и 15 юни в хотел „Хилтън“. На нея ще бъдат отчетени напредъкът и приносът на  JASPERS като структура на Европейската инвестиционна банка за реализация на големи инфраструктурни проекти, финансирани от фондовете на ЕС. \r\nОт 13.00 часа на 14 юни заместник-министър Деница Николова ще открие Годишната среща. В петък, 15 юни, когато ще се разисква програмният период на ЕК след 2020 г., участие във форума ще вземе заместник-министър Малина Крумова. \r\nИнициативата има за цел да подпомага градовете и регионите при усвояването на европейските средства чрез проектите с най-голямо финансиране, за да се ускори усвояването на средствата, предназначени за постигане на по-голямо сближаване в Европа. JASPERS предоставя и консултации на властите за стратегическото планиране в широк кръг от сектори в помощ в подготовката на проекти, както и за подобряване на капацитета на администрациите.\r\nУчастие в срещата се очаква да вземат Вазил Худак – вицепрезидент на Европейската инвестиционна банка, Нормундс Попенс – заместник-генерален директор на Европейска комисия, Антонио Алмагро – директор на JASPERS и др.", "date": "2018.06.13", "title": "Заместник-министрите на регионалното развитие и благоустройството Деница Николова и Малина Крумова ще участват в Годишна среща на заинтересованите страни по JASPERS"}
{"url": "http://www.focus-news.net/news/2018/06/13/2533580/blagoevgrad-detsata-ot-tsentar-za-lichnostno-i-tvorchesko-razvitie-s-otlichno-predstavyane-na-godishen-kontsert-pod-naslov-zaedno-v-izkustvoto.html", "text": "Годишен концерт  в зала „Яворов“ представиха възпитаниците от Център за личностно и творческо развитие на децата на Благоевград пред своите семейства и приятели. Талантливите деца на Благоевград показаха всичко усвоено и научено през учебната година в школите на Центъра, съобщиха от пресцентъра на Общината.\r\nОфициално начало на концерта постави заместник-кметът на Община Благоевград Христина Шопова, която поздрави децата от името на кмета д-р Атанас Камбитов и от свое име за отличната работа през целия учебен период. \r\n„Идеята на Центъра е да предлага много и различни възможности за децата на Благоевград. Всеки може да открие себе си, запознавайки се с дейностите в различни школи.  Самите ние, които сме израснали в този град,  помним квартал „Вароша“. Помним колко събития се случваха. Човек трябва да опита много неща, за да може да открие себе си, да развие своя талант, под ръководството  на едни прекрасни преподаватели. Целенасочено работим в посока усъвършенстване и развиване  талантите  на Благоевград , а смея да твърдя, че  Благоевград може да се гордее с най-талантливите, най-креативните  и най-умните деца. Поздравявам целия екип,  преподавателите, които работят в този Център, с толкова много любов. Знаете, че ЦЛТРДБ бе създаден, в такава форма, преди около година и половина. Доказахме, че  когато човек има опита, мъдростта, желанието, като тези изключителни експерти успехът не закъснява. Благодаря и на родителите за подкрепата, затова че насърчават децата си  да бъдат в този Център. Сигурна съм, че  няма по-голяма награда  от това да видиш децата реализирани и усъвършенствани“ каза Христина Шопова в импровизираното радио студио на Кръжока по журналистика към ЦЛТРБ и поясни, че и тя е работила в радио студио и е участвала в различни кръжоци.\r\nЗа първи път жителите и гостите на Благоевград имаха възможност да видят на сцената, както децата така и  самите преподаватели и ръководители. На сцената се редуваха  изпълнения на пиано, цигулка, тамбури. Изкуството на учениците от школата по стъклопис, батик, керамика и приложно изкуство  допълниха цялостната атмосфера.\r\nВ края на програмата зам.-кметът Христина Шопова връчи благодарствени грамоти на възпитаници от различните школи към ЦЛТРБ, а Директорът на Центъра отправи своята благодарност към кмета и ръководството на Община Благоевград за подкрепата и възможността да се развиват децата в уютна и конструктивна атмосфера.\r\nГодишният концерт се превърна в традиционен и се организира в края на всяка учебна година, като в него взимат участие всички школи и състави от Центъра.\r\nВ последната година ЦЛТРДБ разкри нови школи. За кратко време от своето създаване те се подготвиха за своето представяне в „Заедно в изкуството”, концерт, който се превърна в празник за възпитаници, преподаватели, родители и зрители.", "date": "2018.06.13", "title": "Благоевград: Децата от Център за личностно и творческо развитие с отлично представяне на Годишен концерт под наслов „Заедно в изкуството“"}
{"url": "http://www.focus-news.net/news/2018/06/13/2533582/haskovo-rekorden-broy-tantsyori-sa-zayavili-uchastie-v-12-iyat-mezhdunaroden-tantsov-festival-valsheben-svyat.html", "text": "Рекорден брой танцьори (1444 души) са заявили участие в 12–ото издание на Международния танцов фестивал „ Вълшебен свят“ в Хасково, който започва на 15 юни, съобщи на пресконферениця днес директорът на фестивала Милена Налбантова. Това съобщиха от пресцентъра на Общината. В продължение на три дни на три сцени в града ще се изявят представители на 104 танцови колектива, за сравнение миналата година са били 52. В Хасково ще пристигнат танцьори от 13 държави сред които Русия, Швеция, Гърция, Румъния, Италия, Индия, Унгария. Те  ще бъдат оценявани от авторитетно международно жури. Освен медали и купи са предвидени стипендии, парични награди, а купата на кмета ще бъде връчена на най-атрактивния танцов колектив, като задължително условие е той да не бъде от Хасково. За първи път сцена на фестивала става и зала „Дружба“, до сега се използваха само сцените в Младежки център и читалище „Заря“. В Хасково ще бъдат представени повече от 30 танцови стила, като за първи път ще могат да бъдат видени карибски и бални танци, както и аржентинско танго.\r\nЗаедно с танцьорите са и техните придружители, хореографи, треньори, като според резервациите в хотелите в града и околните населени места това са над 4 хиляди души. Всички хотели в радиус от около 20 километра до Хасково са пълни. Откриването на фестивала е в петък и ще бъде предшествано от парад на участниците от площад „Свобода“ до читалище „Заря“. Мастър клас по съвременна хореография ще направи Марко Бати. Той ще направи кастинг за академията си в Италия.  \r\n“Вълшебен свят”, се организира с подкрепата на община Хасково. Той ще завърши с гала бест концерт на най-добрите в неделя от 18.30 часа в читалище “Заря”.\r\n„За нас престижно е признанието, което получихме като единствено събитие не само в България, но и в Източна Европа. Акредитирани сме да дадем стипендия от най-голямата световна танцова академия \"Бродуей денс център\" в Ню Йорк. Другата е от другата голяма световна компания - \"Степс\". Продължават и други стипендиантски програми за обучение в Италия, Гърция, Унгария, така че фестивалът изцяло оправдава своето име“, каза на пред журналисти директорът на фестивала Милена Налбантова. По думите ѝ събитието се превръща в отворен прозорец за хората, които искат да продължат да се развиват в сферата на танците.", "date": "2018.06.13", "title": "Хасково: Рекорден брой танцьори са заявили участие в 12-ият Международен танцов фестивал „Вълшебен свят“"}
{"url": "http://www.focus-news.net/news/2018/06/13/2533585/kyustendil-silna-gramotevichna-burya-se-razrazi-nad-grada.html", "text": "Силна гръмотевична буря се разрази над Кюстендил, предаде репортер на Радио „Фокус” – Кюстендил. Бурята е придружена и със силен валеж от дъжд, примесен с градушка. По улиците са образуват потоци от стичаща се дъждовна вода. В централната градска част има кратковременни прекъсвания на електрозахранването.\r\nВенцеслав ИЛЧЕВ", "date": "2018.06.13", "title": "Кюстендил: Силна гръмотевична буря се разрази над града"}
{"url": "http://www.focus-news.net/news/2018/06/13/2533583/kyustendil-kmetat-petar-paunov-prisastva-na-otkrivaneto-na-obnovenata-ekspozitsiya-v-kashta-muzey-vladimir-dimitrov-maystora.html", "text": "Кметът на Община Кюстендил Петър Паунов присъства на откриването на обновената експозиция в къща-музей „Владимир Димитров – Майстора” в село Шишковци, предаде репортер на Радио „Фокус” – Кюстендил. Обновената експозиция беше открита от директора на художествената галерия в Кюстендил Валентин Господинов и от кмета на село Шишковци – Климент Терзийски. Откриването съвпадна и с началото на петото издание на студентския пленер „В духа на Майстора”, който също се провежда в селото, в което близо 30 години е живял и творил големият български художник Владимир Димитров – Майстора. „Щастлив съм, както и хората в село Шишковци, благодарим на ръководството на Художествената галерия  в Кюстендил за положения труд и обновяването на къщата-музей. Беше време нещата тук да се променят. Тук сме заложили на живота и на дейността на Майстора в село Шишковци”, каза Климент Терзийски. „С тази експозиция всички трябва да се гордеем. Предната експозиция е била от 1972 година, а сега вече сме включили и нови изследвания за Майстора. Това е място, където са поставени архиви, в което са експонирани неща, свързани с Майстора и неговото пребиваване в село Шишковци”, каза Валентин Господинов.\r\nВенцеслав ИЛЧЕВ", "date": "2018.06.13", "title": "Кюстендил: Кметът Петър Паунов присъства на откриването на обновената експозиция в къща-музей „Владимир Димитров – Майстора”"}
{"url": "http://www.focus-news.net/news/2018/06/13/2533584/ivan-totev-kmet-na-plovdiv-prez-sledvashtata-sedmitsa-shte-bade-podpisan-dogovorat-za-rekonstruktsiyata-na-ploshtad-tsentralen.html", "text": "През следващата седмица се очаква да бъде подписан договорът с фирмата-изпълнител на реконструкцията на площад „Централен“. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. „Имаме готов проект за подлеза на „Гладстон” по цялата му дължина до бул.„Цар Борис Трети обединител”, каза кметът. Улицата ще бъде затворена за 3 месеца през лятото и по нея ще се изпълняват ремонтните дейности. Очаква се те да бъдат изпълнени до месец септември. Паралелно с това започва работа по проектирането на площадното пространство. Очаквам този проект да бъде готов и одобрен до края на годината. Реконструкцията на площада може да започне след официалното откриване на Европейска столица на културата на 12 януари. По думите на Иван Тотев все още вървят съдебни дела със собствениците на частния имот в рамките на площад „Централен”. От общината са убедени, че това е общински имот, но ако се окаже частен той ще бъде отчужден. „В момента работим по проекта за площада и не се отказваме от този имот, той е част от площадното пространство”, каза кметът. „Ние нямаме нищо против хората, но те доскоро нямаха никакви документи. Ще дойде момент, в който Община Пловдив ще придобие този имот”, добави Тотев.\r\nКметът обясни още, че е стартирала и процедура за кино „Космос”. Целта е и там да се приключи бързо, проектът за киното е готов.\r\nТой заяви също, че булевард „Руски“ трябва да бъде готов до средата на месец юли, според посочените от изпълнителя дати. „Трябва да бъде готов абсолютно целият булевард до 15-18 юли, включително и горния слой асфалт“, уточни кметът. Този срок важи и за бул „Шести септември“, добави Тотев. Очаква се за три месеца да бъде затворена и улица „Гладстон“.\r\nЦветана ТОНЧЕВА", "date": "2018.06.13", "title": "Иван Тотев, кмет на Пловдив: През следващата седмица ще бъде подписан договорът за реконструкцията на площад „Централен“"}
{"url": "http://www.focus-news.net/news/2018/06/13/2533574/nikolay-angelov-kmet-na-balchik-privetstvam-predlozhenieto-za-zonirane-na-kurortite.html", "text": "Приветствам предложението за зониране на курортите, защото местната власт е тази, която е най-близо до хората и тя най-лесно може да решава наболелите проблеми. Това каза за Радио \"Фокус\" кметът на Община Балчик Николай Ангелов по повод предложението на Министерството на туризма местните власти в националните курорти да имат право да определят зони за забавление или зони за семеен отдих. По думите му в България вече има зониране на туризма, така че предложението на Министерството на туризма е в правилната посока. „Всеки иска да знае какво го очаква, когато отиде на определено място. И самият туроператор, когато иска да привлича младите – да, тогава ще има дискотеки, ще има партита, но пак казвам – без да пречат на околните. Който иска да привлича семейните двойки и по-възрастните туристи, ще трябва да им осигури спокойствие. И тук наистина трябва да се влезе в една координация между съседните заведения, съседните хотели, съседните зони, съгласно закона“, коментира кметът.  \r\nНиколай Ангелов допълни, че ако предложението за определяне на зони бъде прието, общинските съвети ще въведат зоните на територията на курортните селища  в тясна връзка с представителите на туристическия бизнес.", "date": "2018.06.13", "title": "Николай Ангелов, кмет на Балчик: Приветствам предложението за зониране на курортите"}
{"url": "http://www.focus-news.net/news/2018/06/13/2533588/bistrishkite-babi-shte-uchastvat-v-otbelyazvaneto-na-10-godishninata-ot-vavezhdaneto-na-zhivi-choveshki-sakrovishta-balgariya.html", "text": "На 14 юни от 10.30 часа в галерия „Средец” на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища – България“, съобщиха от пресцентъра на Министерство на културата. По време на церемонията заместник-министърът на културата Румен Димитров ще отличи музеите и читалищата с вписан елемент в Националната представителна листа на нематериалното културно наследство с грамота на Министерството на културата за принос в опазването и популяризирането на нематериалното културно наследство и Европейската година на културното наследство.\r\nВ събитието ще участват „Бистришките баби“, признати за шедьовър  на устното и нематериалното културно наследство през 2005 г. и включени в Представителния списък на нематериалното културно наследство на човечеството, както и Група за автентично пеене, представяща двугласно пеене от гр. Неделино, вписано в Националната представителна листа на нематериалното културно наследство през 2008 г.\r\nНа церемонията са поканени институциите с вписан елемент в Националната представителна листа на нематериалното културно наследство, областните управители, членовете на Националния съвет по нематериално културно наследство, представители на Института за етнология и фолклористика с Етнографски музей към Българска академия на науките, Съюза на народните читалища, представители на Националната комисия за ЮНЕСКО, на  Регионалния център за опазване на нематериалното културно наследство в страните от Югоизточна Европа под егидата на ЮНЕСКО и др.\r\nНационалната система „Живи човешки съкровища – България“ цели съхраняване на знанията и уменията за културно изразяване, които имат важно културно, историческо и художествено значение за България и тяхното предаване на следващите поколения. Право да номинират имат народните читалища – като най-стари културни институции, представени и днес в почти всяко селище на страната, както и регионалните музеи. \r\nНационалната система „Живи човешки съкровища – България” беше въведена през 2008 г. и нейното попълване през изминалите пет издания беше осъществено с активното участие на местните общности, подкрепени от музеите и читалищата в страната. В резултат на попълването на системата беше изградена и  Националната представителна листа на нематериалното културно наследство. \r\nСъбитието е част от Европейската година на културното наследство и от Културната програма на Българското председателство на Съвета на ЕС.", "date": "2018.06.13", "title": "„Бистришките баби” ще участват в отбелязването на 10-годишнината от въвеждането на „Живи човешки съкровища- България“"}
{"url": "http://www.focus-news.net/news/2018/06/13/2533587/haskovo-obshtinata-zavarshi-uspeshno-proekt-za-rekonstruktsiya-na-8-sgradi-na-detski-gradini-i-dve-uchilishta.html", "text": "Заключителна пресконференция по проект „Подобряване на образователна инфраструктура чрез реконструкция/ремонт, обновяване и въвеждане на мерки за енергийна ефективност в училища и детски градини в град Хасково” се проведе днес, съобщиха от пресцентъра на Община Хасково. Сумата по проекта е 17 411 962,50 лв. Обновени и модернизирани са 2 училища и 8 сгради на 4 детски градини - ОУ „Шандор Петьофи“, ОУ „Св. Иван Рилски“, ДГ №15 „Слънце“, ДГ №19 „Щурче“, ДГ №11 „Елхица“, ДГ №20 „Весели очички“.\r\nВ рамките на проекта са изпълнени необходимите мерки за енергийна ефективност. Подменени са дограмата, както и всички вътрешни и външни инсталации. Всички настилки и облицовки са нови. Във всички сгради е направен основен ремонт на покривите - пароизолация, топлоизолация, циментова замазка и битумна хидроизолация. Остарелите нафто-газови водогрейни котли са сменени с с нови.\r\nДворните пространства също са основно ремонтирани. Подменени са всички тротоарни плочки и бордюри, изградени са нови алеи, подпорни стени и рампи. Ремонтирани са спортните игрища в училищата и са поставени изцяло нови катерушки в детските градини ОУ „Шандор Петьофи” и ОУ „Иван Рилски“ са първите училища, достъпни за деца с увреждания - с асансьор и тоалетни за тях. В детските градини също е осигурен достъп за хора в неравностойно положение. В ДГ №11 „Елхица” дори децата се радват на плувен басейн-основно ремонтиран и обезопасен.\r\nРъководителят на проекта Надежда иванова заяви, че след проведените обществени поръчки са спестени над 3 милиона лева. Бюджетът на проекта по “Региони в растеж” бе 20 112 716 лева, а към този момент са разплатени 16 431 184 лв. Според Надежда Иванова остават за разплащане още 15 000 лева – за публичност и за одита, който започва днес и трябва да приключи до месец. Одиторите ще проверяват дали правилно са изразходвани средствата.“Община Хасково е сред отличниците по “Региони в растеж” - на второ място сме сред всички общини по реализация на проектите по тази Оперативна програма. По регламент средствата, неусвоени от други общини, ще се разпределят към тези, които са реализирали проектите”, обясни Иванова.\r\nПо думите й в началото на 2019-а година ще стане ясно какви допълнителни пари ще получи Хасково. “Ще ги използваме за други обекти от социалната и образователната инфраструктура”, допълни тя.\r\nТова е най-мащабният проект, по който е работила общината досега.  \r\n\"За да се опазят новите придобивки в двора на училище „Шандор Петьофи“ там е монтирано допълнително видеонаблюдение\", каза кметът Добри Беливанов.\r\n„Всички деца в България заслужават да учат в подобни училища, всички деца трябва да имат такива  условия“, допълни директорът на ОУ \"Шандор Петьофи\" Антоанета Петрова. Тя подчерта че освен децата изключително доволни от обновяването на училището са учителите и родителите на децата. В резултат на обновената база се отчита ръст на желаещите родители да запишат там децата си.", "date": "2018.06.13", "title": "Хасково: Общината завърши успешно проект за реконструкция на 8 сгради на детски градини и две училища"}
{"url": "http://www.focus-news.net/news/2018/06/13/2533590/veliko-tarnovo-parvite-ukrainski-magistri-po-proekt-za-dvoyna-diploma-priklyuchiha-uspeshno-izpitnata-sesiya-v-stopanska-akademiya-svishtov.html", "text": "Първият випуск от украински студенти, обучавани в магистърска степен за „двойна диплома” по „Международен финансов мениджмънт” („International Financial Management”), положи успешно всички изпити в Стопанска академия „Д. А. Ценов”-Свищов. Интензивният цикъл от присъствени лекции, който се проведе в компютърно оборудваната научна лаборатория, бе и заключителния етап на втория семестър от обучението на пионерния випуск от проекта „двойна диплома”. Това съобщиха от Стопанска академия - Свищов. Проектът се осъществява между катедра „Финанси и кредит” при свищовското висше училище с ръководител проф. д-р Андрей Захариев и катедра „Финанси и банково дело” при Донецкия национален университет „Василий Стус” – гр. Виница, Украйна с ръководител доц. д-р ик. н. Олександра Лактионова. Украинската катедра-партньор е в структурата на Икономическия факултет с декан проф. д-р ик. н. Лариса Шаулская. Особено внимание и подкрепа за старта на проекта оказаха лично ректора на университета проф. д-р ю. н. Роман Гринюк и зам-ректора по международно сътрудничество проф. д-р ик. н. Татяна Орехова. В групата украински магистри бяха Лаура Асеева, Вадим Мисник, Вячеслав Демьохин, Серхий Василченко и Марк Лемешко, водени от преподавателката от партньорската катедра, доц. д-р Виктория Матвейчук.\r\nВ рамките на обучението в Свищов със студентите по учебен план бяха проведени лекции  и упражнения по дисциплините: „Управление на дълга”; „Капиталово бюджетиране”; „Финансово управление на човешките ресурси”; „Финансова аналитика”; „Корпоративно бюджетно управление”; „Магистърски семинар”. Всеки учебен курс бе осигурен с преведени на английски език авторски учебници на преподаватели от катедра „Финанси и кредит”, като всеки студент получи безплатен личен комплект от учебното осигуряване на хартиен и електронен носител.\r\nПрез първата седмица в Свищов студентите проведоха среща със заместник-ректора по учебна дейност проф. д-р Марияна Божинова и директора на Центъра за международна дейност доц. Маруся Смокова, на която получиха академични сувенири и рекламни материали на СА „Д. А. Ценов”. Посещението в академичния музей особено впечатли украинските гости със силата на традициите и почитта към Дарителя – Димитър Апостолов Ценов. Гостите разгледаха още академичната библиотека „Акад. Никола Михов”, специализираните аудитории и лаборатории за обучение за студенти-финансисти вкл. и изградения с дарение от проф. Делчо Порязов кабинет „Финансово и банково дело” (ауд. 24) с портретите на най-видните представители на свищовската финансова школа. Чрез осигурената за учебния процес компютърно оборудваната научна лаборатория „Банка Пиреос” студентите получиха пълен достъп до електронните бази данни с научна периодика, където намериха ценни източници и изследвания в подкрепа на написването на техните дипломни работи. Със съдействие на Академичния компютърен център всички студенти получиха и достъп до ефирен Интернет (WiFi) чрез мрежата на Eduroam (World Wide Education Roaming for Research & Education).\r\nВсички изпити на украинските студенти бяха организирани чрез многовариантни тестове на английски език от задачи и теоретични въпроси. По всяка учебна дисциплина имаше разработен и семестриален казус с цифров генератор на уникални финансови променливи за всеки обучаем студент. В края на сесията, всички украински магистри отчетоха позитивни резултати, а студентите Лаура Асеева и Серхий Василченко станаха и пълни отличници на випуска\r\nОбучението на магистрите от Украйна съвпадна е редица общоградски прояви в Свищов. На 2 юни те отдадоха почит в Деня на Ботев и поднесоха цветя пред паметника на Свободата до църквата „Св. Троица”, където се запознаха и бяха поздравени от кмета на Свищов и от председателя на Общински съвет – Свищов. По покана на кмета Генчо Генчев, украинската група посети детско-юношески футболен турнир, провеждан в спортния комплекс на Академията, където дадоха своята подкрепа за участващия в надпреварата на зеления терен украинския футболен отбор от гр. Кременчуг. Преходът към седмицата с изпитите включваше еднодневна културна програма в старопрестолния Велико Търново. На финала на сесията, преди отпътуването за Украйна, гостите посетиха Панорамата „Плевенска епопея 1877 г.” – гр. Плевен и първия ден от 14-то издание на фестивала „Орел на Дунава”. В рамките на планирано заседание на катедра „Финанси и кредит” цялата украинска група, начело с доц. Матвейчук и гост-докторанта от Узбекистан гл. ас. Гулбахор Каримова, взеха участие в обсъждане на нови учебни планове и програми на финансовата катедра за преподаване на чужд език, вкл. и първата за Академията бакалавърска специалност на английски език „Finance, Banking and Insurance”.\r\nУкраинските партньори поставиха най-висока оценка на условията и средата на обучение в Свищов и поеха ангажимент да популяризират максимално сред своите колеги набирането на магистри за втория випуск по „International Financial Management”. В следващите месеци предстои третият, заключителен етап в обучението, свързан с написване и защита на дипломна работа, който ще се проведе в родния им университет. В академичния кампус в гр. Виница, е насрочена среща за 16 юни на завърналия се от изпитна сесия в Свищов випуск от петима магистри по проекта „двойна диплома” със завършващите бакалавърска степен студенти от специалностите на Донецкия национален университет „Василий Стус”. Целта на срещата е популяризиране на съвместната магистърска програма и на възможностите за кандидатстване и записване от есента за обучение в редовна форма в Свищов по този първи за СА „Д. А. Ценов” експортен продукт, водещ до придобиване на образователно-квалификационна степен.", "date": "2018.06.13", "title": "Велико Търново: Първите украински магистри по проект за „двойна диплома” приключиха успешно изпитната сесия в Стопанска академия - Свищов"}
{"url": "http://www.focus-news.net/news/2018/06/13/2533591/babh-otkrito-e-ognishte-na-ptichi-grip-v-dobrichka-ptitseferma.html", "text": "Със заповед на изпълнителния директор на Българската агенция по безопасност на храните от 13 юни е обявено първично огнище на инфлуенца (тип А) в животновъден обект за отглеждане на кокошки носачки в добричкото село Дончево, съобщиха от пресцентъра на Българската агенция по безопасност на храните. Всички заразени и контактни птици в две от халетата на фермата ще бъдат унищожени по хуманен начин. Определена е 3-километрова предпазна зона, която включва селата Богданово, Дончево и Опанец. Забранява се търговията и придвижването на домашни и диви птици, както и яйца за разплод. Птицефермите в 10-километровата зона също остават под наблюдение. Ветеринарните лекари ще извършват постоянни наблюдения на обектите в областта, при съмнения за инфлуенца ще бъдат вземани проби за изследване.", "date": "2018.06.13", "title": "БАБХ: Открито е огнище на птичи грип в добричка птицеферма"}
{"url": "http://www.focus-news.net/news/2018/06/13/2533593/burgas-intenziven-e-avtomobilniyat-trafik-v-grada.html", "text": "Интензивен е автомобилният трафик в Бургас, предаде репортер на Радио „Фокус“ – Бургас. Пътните настилки са сухи. Натоварено е движението по главните булеварди и кръстовища в Бургас. Най-натоварен е трафикът в района на кръговото кръстовище “Трапезица” и пред Окръжна болница. Интензивно е движението на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Засилен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nУлица „Поморие“ е затворена за автомобили в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод.  Това съобщиха от Община Бургас. Движението ще се извършва съгласно въведената временна организация, която ще продължи до 30 юни 2018 г.\r\nДеница ДИМИТРОВА", "date": "2018.06.13", "title": "Бургас: Интензивен е автомобилният трафик в града"}
{"url": "http://www.focus-news.net/news/2018/06/13/2533594/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър, превалява дъжд. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.13", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/13/2533595/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Времето е ясно и слънчево, без мъгли и намален видимост. Движението към този час е интензивно. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение е прохода Шипка, но там остава в сила забраната за товарни автомобили над 12 тона.\r\nЛуиза ТРАНЧЕВА", "date": "2018.06.13", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/06/13/2533597/smolyan-zatrudneno-e-dvizhenieto-po-napravleniyata-sokolovtsi-bostina-i-chokmanovo-smilyan-zaradi-nanosi-po-patnite-platna-prichineni-ot-valezhite.html", "text": "Дъжд вали в повечето населени места в област Смолян. В следобедните часове проливен дъжд, придружен с градушка валя в Широка лъка, Стойките, Пампорово и Смолян. Пътните настилки навсякъде в областта са мокри и хлъзгави, съобщи за Радио „Фокус“ – Смолян дежурният в Областно пътно управление – Смолян. Затруднено е движението по направленията Соколовци – Бостина и Чокманово – Смилян заради наноси от кал по пътните платна, причинени от проливните валежи. Водачите трябва да шофират със съобразена скорост и повишено внимание в тези участъци. Заради валежите е повишена опасността от падащи камъни по всички направления в региона.\r\nЧастични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са мокри и хлъзгави, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.13", "title": "Смолян: Затруднено е движението по направленията Соколовци – Бостина и Чокманово – Смилян заради наноси по пътните платна, причинени от валежите"}
{"url": "http://www.focus-news.net/news/2018/06/13/2533598/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа на площад „Св. Александър Невски“ в столицата ще се състои церемонията по официалното посрещане на македонския президент Георге Иванов по покана на държавния глава,  ще положи венец пред паметника на Незнайния войн. Георге Иванов ще положи венец пред паметника на Незнайния войн. От 11.25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. От 12.35 часа Румен Радев и Георге Иванов ще дадат съвместна пресконференция от 12.35 часа.\r\n***\r\nОт 09.00 часа ще започне редовното парламентарно заседание на Народното събрание.\r\n***\r\nОт 09.00 часа министърът на труда и социалната политика Бисер Петков ще участва в откриването на Европейската конференция „Социалната икономика като ефективен модел за социално включване, социално предприемачество, социални услуги, заетост“. Събитието ще се проведе в хотел „Интернационал“ в к.к. Златни пясъци.\r\nПо-късно през деня, около 15 часа, министър Петков ще посети палатковия лагер на родителите на деца с увреждания до община Варна, след което ще даде брифинг за медиите. \r\n***\r\nОт 10.00 часа министърът на туризма Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество, която ще се проведе в Археологическия музей. От 12.30 часа е предвиден брифинг.\r\n***\r\nОт 11.00 часа министърът на икономиката Емил Караниколов и зам.-директора на Европейския инвестиционен фонд Роджър Хавенит ще подпишат финансово споразумение за реализиране на нов инвестиционен фонд за рисков капитал BrightCap Ventures в рамките на Инициативата JEREMIE. Събитието ще се състои в сградата на Министерство на икономиката на ул. „Славянска“ №8.\r\n***\r\nОт 09.00 часа в Бест Уестърн Хотел „Експо“ ще се проведе конференция „Как да печелим от отпадъци“.\r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.\r\n***\r\nОт 09.30 часа в зала „Сердика“ на хотел „Балкан“ ще се проведе 58-та Национална конференция по трансфузионна хематология.  От 10.00 часа на специална церемония, съвместно с БЧК, ще бъдат отличени и 10 заслужили кръводарители от цялата страна, както и организациите с най-голям принос в популяризирането на доброволното и безвъзмездно кръводаряване сред служителите си.\r\n***\r\nОт 09.00 часа  във Форум „Джон Атанасов“ в „София Тех Парк“ ще бъде открита Международната конференция „Иновативна седмица на предприемачеството – Финансови инструменти за насърчаване на научните изследвания и иновациите“.  В 17.30 часа пресконференция ще дадат Карлуш Моедаш, еврокомисар за изследвания, наука и иновации и министърът на образованието и науката Красимир Вълчев.\r\n***\r\nОт 09.30 часа в 2 състав на Софийски градски съд ще се гледа делото срещу Д. М., М. М. и И. Т. за побоя с ксенофобски подбуди над М. на 9 ноември 2013 г. \r\n***\r\nОт 09.30 часа в IV състав на Специализирания наказателен съд ще се гледа делото срещу Юлиян Т., Христо С., Невена М. и Георги А., обвинени в образуване и ръководене на организирана престъпна група. \r\n***\r\nОт 09.30 часа в Националния дворец на културата европейският комисар по цифровата икономика и цифровото общество Мария Габриел ще открие Конференция по семантична оперативна съвместимост SEMIC 2018.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в XIII състав на Специализирания наказателен съд ще се гледа делото срещу Радослав К., Генчо П., Венцислав П. и др., обвинени в организирана престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа в X състав на Специализирания наказателен съд ще се гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 10.30 часа в галерия „Средец” на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища – България“.\r\n***\r\nОт 11.00 часа в Националния пресклуб на БТА ще се състои пресконференция на археолога проф. Николай Овчаров за началото на най-големите редовни археологически разкопки в България за 2018 г.: на Перперикон в Източните Родопи и Мисионис край Търговище.\r\n***\r\nОт 11.00 часа І-13 състав на Софийски градски съд ще се гледа гражданско дело Държавата срещу Евротрансбилд и областния управител за царските конюшни. \r\n***\r\nОт 11.00 часа в къщата-музей на Димитър Благоев, на улица „Лайош Кошут“ №34,  социалисти от столичните районите „Красно село“ и „Триадица“ ще почетат паметта му в деня на 162-рата годишнина от рождението му. В честването ще вземат участие и лидерът на БСП – София Калоян Паргов, народни представители и общински съветници.\r\n***\r\nОт 11.00 часа  по повод откриването на 21-то Световно първенство по футбол FIFA-2018 в Москва,  Посолството на Руската Федерация в Република България и Българската Асоциация Мини Футбол „Мини Световно първенство“ организират детски футболен турнир в (Bauhaus Arena, София, ул. Неделчо Бончев). От 16.30 часа в Руския културно-информационен център ще се състои церемонията на откриването на Световното първенство по футбол FIFA-2018.\r\n***\r\nОт 13.00 часа V състав на Специализирания наказателен съд ще се гледа делото срещу Мирослав В., Живко И., Юлиан Д., Емил Б. и Емил Б., обвинени в организиране и ръководене на организирана престъпна група. \r\n***\r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З., Валентин Г. и др., обвинени в организиране и ръководене на престъпна група. \r\n***\r\nОт 13.30 часа в VIII състав на Специализирания наказателен съд ще се гледа делото срещу Ваньо В., Живко Б. и Илия И., обвинени в образуване и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Тихомир М., обвинен в организиране и ръководене на организирана престъпна група. \r\n***\r\nОт 13.30 часа в 8 състав на Софийски градски съд ще се гледа делото срещу Д. Д., обвинена, че е държала сумата от 3 083 800 евро, за която се предполага, че е придобита от престъпление (пране на пари). \r\n***\r\nОт 14.00 часа до 15.30 часа ще се проведат предупредителни протестни действия в цялата страна срещу Проектозакона за Българската автомобилна камара. Очаква се над 2000 автобуса за вътрешноградски, междуселищни и републикански пътнически превози да преустановят работа за час и половина. Ако Проектозаконът за БАК не бъде оттеглен от вносителите, на 25 юни т.г. ще стартират безсрочни протестни действия на превозвачите.\r\n***\r\nОт 14.00 до 16.00 часа в галерия ONE Monev ще се проведе среща-разговор с космонавта Александър Александров и показване на неговия скафандър по случай 30 години от полета му. \r\n***\r\nОт 14.00 часа в XVI състав на Специализирания наказателен съд ще се гледа делото срещу Донка Г., Росица Я., Албена А., Веселин С. и др., обвинени в организиране и ръководене на организирана престъпна група. \r\n***\r\nОт 15.00 часа в VII състав на Специализирания наказателен съд ще заседава по делото срещу Бойко Б., Емил Б., Емил Д. и др. за произнасяне за връщане на веществени доказателства. \r\n***\r\nОт 15.00 часа в VI състав на Специализирания наказателен съд ще се гледа делото срещу Антон С., Бисер Ш., Благой Г. и др., обвинени организиране и ръководене на организирана престъпна група. \r\n***\r\nОт 16.00 часа до 20.00 часа в камерното пространство на галерия „Арте“ ще се състои вернисаж по повод 85 години от рождението на Светлин Русев. \r\n***\r\nОт 17.00 часа в стадион „Юнак“ ще бъде открита модерна фензона  за мачовете от Световното първенство по футбол.\r\n***\r\nОт 17.30 часа в Ротондата „Свети Георги“ в двора на Президентството учениците от Класическата гимназия (НГДЕК „Константин Кирил Философ“) организират Осмото издание на Античния празник на училището. Тази година НГДЕК навърши 40 години.\r\n***\r\nОт 17.30 часа до 19.30 часа в литературен клуб „Перото“ ще се състоят презентации на детски образователни книги. \r\n***\r\nОт 18.00 часа в зала „Надежда“ на Столична библиотека ще се проведе вечер, посветена на 60-годишнината от смъртта на писателя Змей Горянин (1905-1958). \r\n***\r\nОт 18.30 часа в зала 2 ще се състои традиционният годишен концерт на ЧОУ „Св. София“. \r\n***\r\nОт 18.30 часа в Гьоте-институт България (ул. „Будапеща“ 1) ще се проведе аудиовизуален/мултимедиен спектакъл-маратон от поредицата „Пиано плюс”\r\nс Михаил Големинов (пиано, електроника), Анжела Тошева (пиано) и Биляна Вучкова (цигулка) – „Магистрали на мълчанието“. \r\n***\r\nОт 18.30 часа издателство „Панорама“ ще бъде гост на „Издателски вечери“ на Столичната библиотека.\r\n***\r\nОт 19.00 часа в зала 11 на НДК (кино „Люмиер Лидл”) ще се състои спектакълът на Балетна и танцова школа „Бисер“ при Народно читалище „Г.С. Раковски - 1927”. \r\n***\r\nОт 20.00 часа в зала 1 ще се проведе концерт на Национална природо-математическа гимназия. \r\n***\r\nОт 09.30 часа в зала „АРА“ на хотел „Фламинго Гранд“ ще се проведе конференция „Ролята и значението на Черноморския регион и връзката му с Дунавската стратегия“. \r\n***\r\nОт 10.00 часа в Конферентната зала на Областна администрация Благоевград ще се проведе пресконференция по повод провеждането на Колоездачно състезание „По пътя на римляните“.\r\n***\r\nОт 10.00 часа в зала „Петя Дубарова“ на Културен център „Морско казино“ започва четвъртият международен фестивал за изпълнители на класическа музика.\r\n***\r\nОт Морска гара – Бургас ще започне благотворителен плувен маратон до остров Света Анастасия“. От 19.00 часа, след плувния маратон,  на  Магазия 1 на Морска гара Бургас по традиция ще се проведе благотворителен концерт на самодейни състави от града и региона.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 19.00 часа на площад „Македония“ Камерната опера ще изнесе концерт на открито.\r\n***\r\nОт 10.00 часа в УМБАЛ- Бургас ще се проведе акция по повод Международния ден на доброволния и безвъзмезден кръводарител.\r\n***\r\nОт 17.00 часа общинският съветник от ГЕРБ Тодор Колев организира приемен ден за граждани в офиса на партията на ул. „Конт Андрованти” 5. \r\n***\r\nОт 18.00 часа в Залата на Дружество на художниците ще бъде представена обща изложба на ученици от Национално училище за музикално и сценично изкуство.\r\n***\r\nОт 11.00 часа на летище „Варна“ в зала „Заминаване“ ще се състои пресконференция, на която Авиокомпания SunExpress ще обяви новини относно развитието си в България, туризма в международен план, нови полетни маршрути и специални нови партньорства във Варна, което ще доведе до положително икономическо въздействие върху региона. \r\n*** \r\nОт 09.00 часа в център „Конфуций“ на ВТУ „Св. св. Кирил и Методий ще се проведе откриване на Международната научна конференция „Спасяването на българските евреи – събития и личности“.  \r\n*** \r\nОт 10.00 часа в зала „Янтра“ на Гранд Хотел Янтра ще се проведе информационен ден по процедура за подбор на проекти „Граждански контрол върху реформата в съдебната система“ по Оперативна програма „Добро управление” (ОПДУ) 2014-2020. Събитието се организира от Управляващия орган на ОПДУ със съдействието на Областен информационен център – Велико Търново. \r\n*** \r\nОт 10.00 часа пред сградата на Община Велико Търново ще се проведе откриване на информационен щанд, част от кампанията „Благодаря от любов към живота“, организирана от AVON в подкрепа на борбата срещу онкологични заболявания на жените. \r\n*** \r\nОт 16.00 часа в Парка на Миниатюрите „Търноврад - духът на хилядолетна България\" ще бъде открита изложба от Фотоконкурс \"Мини България в кадър\" и ще бъдат наградени победителите в конкурса. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Нелюбов“. \r\n***\r\nОт 14.00 часа Административният съд във Враца ще заседава по делото, образувано по жалба на председателя на ПП БСП против решение на ОИК – Бяла Слатина, с което бе обявен за избран на втори тур кмет на Кметство Галиче от произведените частични избори\r\n*** \r\nОт 18.30 часа в НЧ  „Напредък-1869“ ще се проведе Годишен концерт на балет „Калина“. \r\n***\r\nОт 18.00 часа в Музеят на фотографията и съвременните визуални изкуства ще бъдат представени повече от 30 фотографии от селекцията „Корени“ на Лоте Михайлова.  \r\n***\r\nОт 09.00 часа в ПМГ – Кюстендил ще започнат срещи, посветени на дигитализацията в образованието. Проектът е по Програма Еразъм+, а идеята е да обсъдят добри практики с учениците от града и с техните учители.\r\n***\r\nОт 11.00 часа в залата на читалище „Братство” ще се проведе семинар, организиран от Областен информационен център – Кюстендил, свързан с възможностите за кандидатстване с проекти в горския сектор. \r\n***\r\nОт 10.30 часа в Регионалния пресклуб на БТА ще се проведе пресконференция на фондация „Ви Арт“, по време на която ще бъде представен проектът\t„Избери спорта“.\r\n***\r\nОт 11.00 часа пред Двореца на културата ще се състои концерт на Духовия оркестър. \r\n***\r\nОт 18.00 часа в малкия салон на Двореца на културата ще бъде представена стихосбирката „Копнежи за нежност“ от Пламена Владимирова. \r\n***\r\nОт 09.00 часа в Аграрен университет – Пловдив ще се проведе конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи“. \r\n***\r\nОт 10.30 часа ще се състои церемонията по официална първа копка на обект “Изграждане на Център за временно настаняване на лица и семейства“.\r\n***\r\nОт 11.00 часа в Аудитория 3 на Медицинския университет в Пловдив ще се проведе дебат за здравеопазването в ЕС с комисаря Витянис Андрюкайтис. \r\n***\r\nОт 11.00 часа в зала 10 на Окръжния съд ще се проведе заседание по делото срещу преподавателите от Университета по хранителни технологии, обвинени във взимане на подкуп от студенти. \r\n***\r\nОт 16.00 часа до 18.00 часа в офиса на ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемна за граждани. От 17.00 до 18.30 часа в офиса на  ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани, а от 17.30 часа до 19.00 часа в офиса на  ГЕРБ в район „Източен” на ул. ”Коста Паница“ №5 приемна ще проведе и Емил Русинов. \r\n***\r\nОт 17.00 часа в лятно кино „Орфей“ ще се състои среща-разговор с актьора Захари Бахаров – носител на наградите ИКАР 2018 и АСКЕЕР 2018 за водеща мъжка роля в спектакъла „Чамкория“. В нея ще участва заместник -кмета по култура и туризъм  – инж. Александър Държиков и представители на екипа, който организира Панорама на комедиите „Завеса под звездите“ в лятно кино „Орфей“.\r\n***\r\nОт 20.00 часа във Vintage House писателката Елизабет Костова ще представи последния си роман „Земя на сенки“, издаден на български. \r\n***\r\nОт 12.45 часа ще се проведе националното състезание за „Най-добър секач“.\r\n***\r\nОт 10.00 часа в РБ „Захарий Княжески“ ще се проведе научно-практическа конференция „Междукултурни, научни и образователни диалози България – Русия“.\r\n***\r\nОт 13.00 часа до 20.00 часа в парк-хотел „Стара Загора“ на зала „Тервел“ ще се проведе бизнес форум, организиран от Българо-търговската камара в сътрудничество с Търговско-промишлената в Стара Загора. \r\n***\r\nОт 17.00 часа в зала 2 на общинска администрация Стара Загора  ще се проведе информационна кампания за \"Енергийна ефективност на многофамилни жилищни сгради“ по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г.\r\n***\r\nОт 18.00 часа в Художествената галерия ще бъде открита Юбилейна изложба „Марио Жеков 1898-1955“ по повод 120 години от рождението на художника. \r\n***\r\nОт 18.00 часа в Градската художествена галерия ще бъде открита експозиция от 120 картини на Марио Жеков. \r\n***\r\nОт 19.00 часа в зала „Байер“ ще бъде открита изложба на участниците в XXIII-то издание на пленер по живопис „Дружба 2018“.\r\n***\r\nОт 19.00 часа в Кукления театър ще се проведе показ на Десетата международната творческа лаборатория – ателие „Оруел“ по „Животинска ферма“ на Джордж Оруел, участват студенти от PACE SHOOL OF PERFORMING ARTS, NEW YORK, USA.\r\n***\r\nОт 19.00 часа в камерната зала на Драматичния театър ще се състои постановката „Айфеловата кула“ от Александър Урумов. \r\n***\r\nОт 19.00 часа в Оперния театър ще се състои премиерата на „Машина на времето“ – мюзикъл за деца. \r\n***\r\nОт 19.00 часа в Къща музей „Гео Милев“ ще се проведе поетичен пърформанс с театрално студио „Фантазио“. \r\n***\r\nОт 19.30 часа в Държавен куклен театър ще бъде открит показ на работата на Десета международна творческа лаборатория – ателие „Оруел“, част първа „Фермата на животните“. \r\n***\r\nОт 10.00 часа в сградата на Община Ценово ще се проведе редовно заседание на Съвместната българо-румънска земеделска работна група.\r\n***\r\nОт 14.00 часа в зала 203 на общината ще се проведе съвместно заседание на Здравна комисия и работна група за инвитро правилник. \r\n***\r\n От 17.30 часа в Регионална библиотека „Стилиян Чилингиров ще бъде представена книгата „Богомилите : Есеите на България” от Варта Корисян-Меонлина.", "date": "2018.06.13", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2018/06/13/2533586/liderat-na-opozitsionnata-vmro-dpmne-nyamahme-kakvo-da-si-kazhem-sas-zoran-zaev.html", "text": "„Имахме кратка среща с премиера Зоран Заев. Беше кратка, защото нямахме тема. Целият въпрос беше изчерпан в течение на вчерашния и днешния ден“, заяви председателят на основната македонска опозиционна партия ВМРО-ДПМНЕ Християн Мицковски след срещата със Заев в парламента, предава скопското електронно издание „Плюс инфо“.\r\n„Нямам какво да добавя, вече го казах в прав текст на двете пресконференции, които дадох в течение на вчерашния и днешния ден. Така че нямаше никакви нови моменти, които можем да си кажем един на друг, освен това да повторим, че това за мен е капитулация, договор за капитулация на Република Македония“, подчерта Мицковски.\r\nТова споразумение ни бе предадено,, т.е. на ВМРО-ДПМНЕ. От премиера получих информация, че на следващия ден споразумението ще премине на заседание на правителството и ще бъде разсекретено. Така че вероятно в течение на утрешния ден обществеността ще знаер детайлите и спецификите на същия. Ние тепърва ще го разгледаме, така че ще коментираме през идните дни детайлите, които обществеността не знае, или не й бяха презентирани достатъчно ясно през изминалите два дни“, заяви опозиционният лидер.\r\nНа въпрос дали той е поискал среща и молба да разкрие повече детайли за срещата, Мицковски отговори:\r\n„Аз поисках среща, за да получа договора, затова и поисках срещата. Получих договора и след като го анализираме вътрешнопартийно ще поискаме и консултации с всички партийни комисии и всички партийни органи, като Изпълнителният комитет, депутатската група и Централният комитет. В дните, след като същият бъде декласифициран, той ще бъде представен на обществеността. Ще поискаме консултации и с другото общество, каквото е Македонската православна църква и Ислямската религиозна общност, каквото е Македонската академия на науките и изкуствата, която, за съжаление, с този договор няма да бъде с това име и може би вече ще има друго име. Ще поискаме и консултации с другите обществени групи в Република Македония. Така че бихме искали да съберем един по-широк диапазон на мнения в периода, който следва“, обясни лидерът на ВМРО-ДПМНЕ>\r\nНа въпрос на журналист, дали ще има време за това, тъй като следващата седмица договорът влиза в парламента, Мицковски заяви, че отговорът на този въпрос се съдържа в самия въпрос.\r\n„Някой ни доведе до една такава незавидна ситуация - Република Македония, гражданите на Република Македония и всички обществени групи в Република Македония. Те приватизираха и монополизираха целия този процес. Сега ни поставиха пред свършен факт да коментираме капитулацията. Но ние днес вече казахме на нашата пресконференция, че ще използваме всички демократични и законови средства, които имаме на разположение, за да попречим на това“.\r\nМицковски заяви, че президентът на страната Георги Димитров споделя позицията на ВМРО-ДПМНЕ и лично неговата позиция.\r\n„Президентът ме информира и ме окуражи, че в течение на днешния ден също ще се обърне към обществеността, така че можете да го разпитате за детайлите по време на това обръщение“, заяви той.\r\nПредседателят на ВМРО-ДПМНЕ добави, че въз основа на детайлите, които са известни от медиите, не само, че няма място за промяна на неговата позиция, а напротив, неговото мнение и това на партийните органи само се е затвърдило.\r\nПревод и редакция:", "date": "2018.06.13", "title": "Лидерът на опозиционната ВМРО-ДПМНЕ: Нямахме какво да си кажем със Зоран Заев"}
{"url": "http://www.focus-news.net/news/2018/06/13/2533592/kathimerini-sasht-privetstvaha-istoricheskiya-dogovor-za-imeto-gotovi-sa-da-go-podkrepyat.html", "text": "Вашингтон приветства договора между Атина и Скопие по въпроса за името, като от Държавния департамент на САЩ заявиха, че „историческото споразумение ще е от полза и за двете страни и ще допринесе за сигурността и просперитета в региона“, пише електронното издание на гръцкия вестник Kathimerini.\r\nСАЩ също поздравиха премиерите на Македония и Гърция Зоран Заев и Алексис Ципрас за това, че са показали „визия, смелост и настойчивост“ в усилията си за постигане на взаимно приемливо решение.\r\nВашингтон „е готов да подкрепи споразумението“, се казва в съобщението на Държавния департамент, в което още се отбелязват усилията на посредника от ООН Матю Нимиц.\r\nПревод и редакция:", "date": "2018.06.13", "title": "Kathimerini: САЩ приветстваха „историческия“ договор за името, готови са да го подкрепят"}
{"url": "http://www.focus-news.net/news/2018/06/13/2533600/tass-premierat-na-gruziya-si-podade-ostavkata.html", "text": "Министър-председателят на Грузия Георги Квирикашвили в сряда обяви, че се оттегля от поста си. Той съобщи това на извънреден брифинг в Тбилиси, предава ТАСС.\r\n„Взех решение да напусна поста министър-председател на Грузия“, заяви Квирикашвили.\r\nВ съответствие с действащата редакция на грузинската конституция, премиерът е глава на изпълнителната власт и има реални лостове за управление, докато президентът на страната се смята за държавен глава, но със силно ограничени пълномощия.\r\nТАСС припомня,  че Квирикашвили е роден на 20 юли 1967 година в Тбилиси, през 1992 година завършва Тбилиския медицински институт, през 1995 година – икономическият факултет на Тбилиския държавен университет, а през 1998 година – Илинойския университет в САЩ. В периода 1994-1996 година работи в грузински банки; от 1999 до 2004 година е депутат в грузинския парламент, а след това заема високи постове в частни банкови структури в страната. От 2006 до 2011 година е генерален директор на грузинската „Карту банк“.\r\nОт 25 октомври 2012 година Квирикашвили е министър на икономиката, а от юли 2013 година съвместява длъжността с вицепремиерския пост. На 1 септември 2015 година е назначен за министър на външните работи, съхранявайки вицепремиерството. На 29 декември 2015 година парламентът на Грузия го утвърждава за министър-председател.\r\nПревод и редакция:", "date": "2018.06.13", "title": "ТАСС: Премиерът на Грузия си подаде оставката"}
{"url": "http://www.focus-news.net/news/2018/06/13/2533589/zoran-zaev-za-sreshtata-s-predsedatelya-na-opozitsionnata-vmro-dpmne-da-se-obedinim-okolo-ideyata-za-referendum.html", "text": "„Имаме задължение да дадем възможност на гражданите на Македония да използват демократичните си права и да получат шанс да изкажат своето мнение по отношение на договора за разрешаване на спора за името“, заяви премиерът на Македония Зоран Заев след срещата си с председателя на основната опозиционна партия ВМРО-ДПМНЕ Християн Мицковски, цитиран от пресслужбата на правителството, предава македонското електронно издание „Свободна Европа“.\r\nТой каза на опозиционния лидер, че те, както и опозицията, трябва да осигурят справедлив шанс за гражданите, да кажат последната си дума на референдум.\r\nВ съобщението се посочва, че на срещата Заев е направил предложение политическите субекти да се обединят около идеята за референдум и заради националните приоритети на Република Македония за членство в ЕС и НАТО.\r\nПревод и редакция:", "date": "2018.06.13", "title": "Зоран Заев за срещата с председателя на опозиционната ВМРО-ДПМНЕ: Да се обединим около идеята за референдум"}
{"url": "http://www.focus-news.net/news/2018/06/13/2533596/protothema-debatat-za-dogovora-za-imeto-v-gratskiya-parlament-shte-se-provede-v-petak.html", "text": "Дебатът в гръцкия парламент за сделката по спора за името между Атина и Скопие ще се проведе в петък в 10:00 българско време, пише електронното издание на гръцкия вестник Protothema.\r\nПремиерът Алексис Ципрас е изпратил писмо до председателя на парламента Никос Вуцис с искане тази информация да бъде предадена чрез съответните процедури на останалите партии.\r\nПревод и редакция:", "date": "2018.06.13", "title": "Protothema: Дебатът за договора за името в гръцкия парламент ще се проведе в петък"}
{"url": "http://www.focus-news.net/news/2018/06/13/2533599/plovdiv-mezhdunarodniyat-komitet-za-konservatsiya-i-restavratsiya-na-mozayki-i-obshtinata-podpisaha-memorandum-za-satrudnichestvo.html", "text": "Международният комитет за консервация и реставрация на мозайки и Община Пловдив подписаха меморандум за сътрудничество, предаде репортер на Радио „Фокус“-Пловдив. Пловдив ще бъде домакин на Международна конференция-триенале за консервация на мозайки на 20 октомври 2020 г. Подписите си под документа днес положиха кметът на Пловдив Иван Тотев и Гайл де Гишен, почетен президент на Международния комитет за консервация на мозайки /ICCM/, съветник на генералния директор на Международния център за изследвания върху опазването и възстановяването на културни обекти /ICCROM/.\r\nПловдив поема щафетата по домакинството на научната конференция от Барселона. Меморандумът за сътрудничество бе приет от Общинския съвет през април 2018 г.\r\n„Събитието през 2020г. кореспондира с желанието ни да популяризираме мозайките на Пловдив и съвпада с времевия график за кандидатстването ни за ЮНЕСКО, като смятаме, че ще е ключово в този процес. Имаме воля и ангажимент да поддържаме своите мозайки. Още от днес започваме оперативната работа по организирането на конференцията. Ще осигурим всичко необходимо за провеждането й“, каза кметът Иван Тотев.\r\nИдеята за организиране на мащабната международна конференция – триенале възникна след домакинството на Пловдив през миналата 2017 г. на Международния симпозиум „Консервация и реставрация на мозайки“, който се проведе в Дома на културата „Борис Христов“. В него участваха членове на Международния комитет за консервация на мозайки /ICCM/ и учени от България, Италия, Франция, Гърция, Тунис, Сирия, Испания, Великобритания и Македония.\r\n„Имате невероятно културно наследство и трябва да сте много горди“ каза Гайл де Гишен. „В Рим, градът, в който живея, няма такъв запазен паметник, както античния стадион в Пловдив. Тук децата могат да научат много повече за римската история, отколкото в самия Рим“, добави той. Гостите тогава споделиха, че са изключително впечатлени от Пловдив. Всички, с изключение на президента Роберто Нарди, посещават града за първи път.\r\nICCM е организация с 40 годишна история, в която членуват повече от 300 професионалисти от 35 държави. Президент на организацията е Роберто Нарди, който е и Директор на Центъра за археологическа консервация в Рим.\r\nГайл Де Гишен е Почетен президент на Международния комитет за консервация на мозайки /ICCM/, Съветник на генералния директор на Международния център за изучаване на опазването и реставрацията на паметници на културата/ICCROM/. По професия е инженер-химик. Ръководи консервацията на пещерата Lascaux, във Франция. През 1969 се присъединява към ИКРОМ, където развива цялостната си кариера, активно работейки по програми за превантивна консервация в 105-те страни членки на организацията. През 1977 организира първата конференция по консервация на мозайки, в резултат на която се създава ICCM. В продължение на 6 години е секретар на организацията, а през 1999 е номиниран за почетен президент.\r\n„Преди 40 години не съществуваха професионални платформи, където тези от нас, работещи в областта на консервацията на мозайки, имаха възможност да се срещат, дискутират и обменят информация. През 1977, ICCROM създаде такава възможност за първи път, като организира конференция за консервация на мозайки в Рим. ICCM беше създадена като отговор на интереса към това събитие. Главната цел на ICCM беше да организира конференции по консервация на мозайки на всеки 3 години и да публикува докладите от конференциите. От тогава бяха проведени 13 конференции по покана на 8 държави в средиземноморския регион, всички от които – богати на мозаечно културно наследство. Публикуваните доклади от тези конференции представляват уникална история на различни подходи за консервацията на мозайки през последните 40 години. През 2016 година ICCM беше официално регистрирана като фондация с благотворителна цел, за да й се осигури по-силна административна база и стабилност“, разказа още Гайл де Гишен.\r\nБългария ще е първата страна без излаз на Средиземно море, в която се организира мащабното събитие. Един от мотивите да бъде взето решение за домакинството на Пловдив на 14-тата Конференция са мозайките от Малката и Епископската базилики и кандидатурата на Пловдив за ЮНЕСКО с тези обекти.\r\nЦветана ТОНЧЕВА", "date": "2018.06.13", "title": "Пловдив: Международният комитет за консервация и реставрация на мозайки и Общината подписаха меморандум за сътрудничество"}
{"url": "http://www.focus-news.net/news/2018/06/13/2533601/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, предаде репортер на Радио „Фокус“ – Пирин. Пътните настилки навсякъде са мокри и хлъзгави, затова шофьорите трябва да карат внимателно и съобразено с метеорологичната обстановка, за да бъдат избегнати сериозни инциденти на пътя.\r\nИнтензивен е трафикът по главните улици и булеварди в града. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nЛора КАЛЧЕВА", "date": "2018.06.13", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/06/13/2533604/sliven-normalno-se-osashtestvyava-dvizhenieto-po-osnovnite-patishta-v-oblastta.html", "text": "Нормално се осъществява движението по основните  пътища в Сливенска област, съобщиха от Областно пътно управление-Сливен. Пътищата са сухи и нормално проходими.\r\nЗатворени за тежкотоварни автомобили над 10 т са целогодишно проходите Твърдишки и Вратник. Няма други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.13", "title": "Сливен:  Нормално се осъществява движението по основните  пътища в областта"}
{"url": "http://www.focus-news.net/news/2018/06/13/2533603/granichna-politsiya-na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички контролно-пропускателни пунктове. Това съобщиха за Радио „Фокус“-Пирин от „Гранична полиция“.\r\nЛора КАЛЧЕВА", "date": "2018.06.13", "title": "„Гранична полиция“: На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/06/13/2533602/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година, съобщиха за Радио „Фокус“ – Велико Търново от Областно пътно управление-Велико Търново.  От там съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи.  Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.13", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/06/13/2533605/padnalo-darvo-zatrudnyava-dvizhenieto-v-rayona-na-pv-kocherinovo-v-posoka-blagoevgrad.html", "text": "Паднало дърво затруднява движението в района на п.в. \"Кочериново\" в посока Благоевград, предаде репортер на Радио \"Фокус\" - Благоевград. Дървото е разцепено на две, вероятно ударено от мълния. Трафикът в района е интензивен, движат се много ТИР-ове. Автомобилите са принудени да заобикалят падналото дърво. На място има един пожарен автомобил.\r\n\"Фокус\" призовава шофьорите да карат с повишено внимание и скорост, съобразена с пътните условия.", "date": "2018.06.13", "title": "Паднало дърво затруднява движението в района на п.в. \"Кочериново\" в посока Благоевград"}
{"url": "http://www.focus-news.net/news/2018/06/13/2533608/stara-zagora-muzeyat-na-fotografiyata-i-savremennite-vizualni-izkustva-zapochva-kampaniya-po-nabirane-na-arhivni-snimki-ot-stariya-kazanlak.html", "text": "Музеят на фотографията и съвременните визуални изкуства започва кампания по набирането на архивни снимки от стария Казанлък. Това каза за Радио „Фокус“ директорът на музея Стефан Папукчиев. Той поясни, че кампанията е част от дейността на музея още от самото начало на създаването му преди три години. Оттогава до момента във фондовете му са постъпили множество документални снимки издирени от казанлъчани и почитатели на фотографията, и историографията у нас и в чужбина. Между тях са и стотици снимки и автентични пощенски картички, някои от които по-стари от век. \r\nИдеята на екипа на музея е да активира старите казанлъчани, които пазят в снимки събития, личности и постиженията на Казанлък. „Нужно е да прегледат личните си албуми и да се обадят в музея, за да оставят живи за поколенията, спомените за града и Долината“, каза Папукчиев. Той поясни още, че екипът на Музея на фотографията е готов да посрещне всеки, който иска да дари снимки, филмови ленти, фотографски плаки, пощенски картички и албуми, които пазят паметта за миналото и взависимост от волята на собствениците на фотоси, е възможно те само да бъдат копирани за нуждите на музейната изследователска работа и върнати на техните собственици, възможно е също и да се направят дарения на оригиналите.\r\nЖелаещите да откликнат на своеобразния призив на Музея на фотографията, могат да направят своите дарения от 9 до 18 часа в делничните дни и в събота от 9 до 17.30 часа.\r\nСлавяна ГАЙДАРОВА", "date": "2018.06.13", "title": "Стара Загора: Музеят на фотографията и съвременните визуални изкуства започва кампания по набиране на архивни снимки от стария Казанлък"}
{"url": "http://www.focus-news.net/news/2018/06/13/2533610/aktsenti-v-sutreshniya-blok-dobro-utro-balgariya-na-14-yuni.html", "text": "Слънце, гръмотевици, градушки – какво да очакваме до края на седмицата? Това ще научим в сутрешния блок „Добро утро, България“ на Радио „Фокус“ от дежурния синоптик в Националния институт по метеорология и хидрология Георги Цеков.\r\nВтори вот на недоверие от БСП към кабинета „Борисов 3“, този път на тема „Сигурност“. Какво да очакваме? Как обществото възприема вътрешнополитическите разпри? Темата ще коментира със социолога Кънчо Стойчев.\r\nЩе отидем и до Чепеларе. Как градът възприема предлаганото от Министерство на туризма определяне на различен специален статут и начин на управление на отделните национали курорти ще ни каже кметът на Чепеларе Славка Чакърова.\r\nВ началото на тази седмица на античен град Хераклея Синтика, който се намира в местността Рупите, бяха подновени археологическите проучвания. Повече ще ни разкаже Ливия Нинова от Радио „Фокус“ – Пирин.\r\nВ Кюстендил започва тридневната детска музейна работилница. Този месец Регионален исторически музей – Кюстендил  посвещава музейната си работилница за деца на кошничарството. Колегата от Радио „Фокус” – Кюстендил Венцеслав Илчев ще представи информация по темата. \r\nЛятна ученическа школа „Ваканция в музея“ организира за шеста година Регионалният исторически музей – Смолян. Подробности ще ни каже Нели Гергьовска от Радио „Фокус“ – Смолян.\r\nТези и още теми - в „Добро утро, България“ от 06.00 до 10.00 часа на 14 юни, с водещ Йоланда Пелова.", "date": "2018.06.13", "title": "Акценти в сутрешния блок „Добро утро, България“ на 14 юни"}
{"url": "http://www.focus-news.net/news/2018/06/13/2533611/ulitsite-v-kyustendil-sa-se-prevarnali-v-reki-sled-silnata-burya-v-grada.html", "text": "Изключително затруднено е придвижването в Кюстендил - заради обилния дъжд улиците в града са се превърнали в реки, предаде репортер на Радио \"Фокус\" - Кюстендил. На места има паднали клони от дървета. На бул. \"Раковски\" бурята е изкоренила дърво. На кръстовището между улиците \"Овощарска\" и \"Цветна Градина\" водата е над 50 см. На места електрозахранването е прекъснато.\r\nВенцеслав ИЛЧЕВ", "date": "2018.06.13", "title": "Улиците в Кюстендил са се превърнали в реки след силната буря в града"}
{"url": "http://www.focus-news.net/news/2018/06/13/2533613/hidrometeoorologichna-stantsiya-montana-proliven-dazhd-pridruzhen-ot-gradushka-e-valyal-v-oblastite-vratsa-i-montana.html", "text": "Проливен дъжд, придружен от градушка, е валял в областите Враца и Монтана, съобщиха за Радио „Фокус“ – Видин от Хидрометеоорологичната станция в Монтана. Над Монтана се е развила силна гръмотевична буря за около половин час и е паднал дъжд, а в село Копиловци дъждът е бил придружен от градушка, като ледените зърна са били с големината на лешник. Във Враца е валял проливен дъжд, а в два квартала – „Бистрец“ и „Кулата“ е паднала градушка. Във Врачанското село Нефела също е паднала градушка.\r\nАнна ЛОЗАНОВА", "date": "2018.06.13", "title": "Хидрометеоорологична станция - Монтана: Проливен дъжд, придружен от градушка, е валял в областите Враца и Монтана"}
{"url": "http://www.focus-news.net/news/2018/06/13/2533607/makedonskiyat-prezident-georgi-ivanov-chrez-dogovora-gartsiya-iska-da-napravi-s-makedontsite-v-makedoniya-tova-koeto-napravi-s-makedontsite-v-gartsiya.html", "text": "„Днес за първи път лично ми бе представен постигнатият договор между Заев  и Ципрас. На срещата с премиера Зоран Заев и министъра (на външните работи) Никола Димитров им казах, че това е техен личен договор, тяхно лично решение и тяхна отговорност“, заяви президентът на Македония Георги Иванов в обръщението си към обществеността, предава скопското електронно издание „Фокус“.\r\n„Този личен договор е отстъпление от досегашните позиции, които бяха потвърдени на досегашните лидерски срещи, че няма да има смяна на името за цялостна употреба. Такава вредна сделка, която е уникална в човечеството, е неприемлива и неразумна. С него се разрушават държавните институции.Няма да легализирам политически беззакония. Целият процес беше непрозрачен. Текстът на споразумението е поразителен за Република Македония. Той не предвижда само промяната на конституционното име, а промяна и на преамбюла на Конституцията. Дали това е патриотизъм, дали е патриотизъм махането на члена за защита на малцинствата? Достойно ли е да се приемат всички гръцки искания. Македонската страна няма гаранции, повече проблеми се отварят, отколкото са затворени“, категоричен е македонският държавен глава.\r\nИванов добави, че Гърция е постигнала максимума от исканията си и сега чрез договора иска да направи с македонците в Македония това, което е направила с македонците в Гърция.\r\n„Призовавам македонския народ да не се плаши. Дръжте го, подхранвайте нашия вечен идеал за непокорство. Няма да ме разколебаят с притискане, изнудване и заплахи. Няма да подкрепя такъв вреден договор“, заяви президентът, който, както винаги, не отговори на въпросите на журналистите.\r\nСпоред него, чрез договора Гърция е получила всичко, а Македония нищо.\r\n„Погазва се заветът на нашите предци, тези, които с чисто сърце създадоха вековният стремеж за нашата една и единствена Македония. Трие се историята за независимата Македония. Отнема се правото на неродените да бъдат македонци. ЕС и НАТО не могат да бъдат оправдание за лошия договор. Тази сделка поляризира, вместо да обедини обществото“, изтъкна Иванов.\r\nПревод и редакция:", "date": "2018.06.13", "title": "Македонският президент Георги Иванов: Чрез договора Гърция иска да направи с македонците в Македония това, което направи с македонците в Гърция"}
{"url": "http://www.focus-news.net/news/2018/06/13/2533614/albena-georgieva-oblasten-upravitel-na-vidin-nalichieto-na-esherihiya-koli-i-chrevni-enterokoki-v-dunav-mi-dava-osnovanie-da-izdam-zapoved-za-zabrana-na-kapaneto-v-rekata.html", "text": "Пробите от  Дунав са лоши, което ми дава основание да издам заповед за забрана на къпането в реката, каза на пресконференция Албена Георгиева, областен управител на Видин, предаде репортер на Радио „Фокус“-Видин. Тя посочи, че пробите са взети от РЗИ преди седмица и резултатите са били готови преди 3 дни. „Наличието на  ешерихия коли и чревни ентерококи е доста над нормата, като ешерихия коли са три пъти над нормата, а чревните ентерококи - път и половина, това са лоши резултати. Забраната за къпане в реката е заради опазване живота и здравето на хората в областта“, каза Георгиева. Тя посочи, че въпреки това крайбрежната ивица ще бъде почистена, ще бъдат премахнати камъните, ще се поставят кошчета за смет  и ще бъде насипан пясък. „Ще говорим с Община Видин да възстановят душовете отново на мястото за къпане край крепостта „Баба вида“. През миналата година те бяха подновени, но отново са счупени“, каза Георгиева.\r\nАнна ЛОЗАНОВА", "date": "2018.06.13", "title": "Албена Георгиева, областен управител на Видин: Наличието на  ешерихия коли и чревни ентерококи в Дунав ми дава основание да издам заповед за забрана на къпането в реката"}
{"url": "http://www.focus-news.net/news/2018/06/13/2533609/premierat-boyko-borisov-se-pokloni-na-bozhi-grob.html", "text": "Министър-председателят на България Бойко Борисов, който е на работно посещение в Държавата Израел, посети Божи гроб и се поклони пред свещеното за всички християни място, което събира хиляди посетители. Това съобщиха от правителствената информационна служба. \r\nПремиерът бе придружен от вицепремиера Томислав Дончев, министъра на образованието и науката Красимир Вълчев, заместник-министъра на външните работи и национален координатор по антисемитизма Георг Георгиев, кмета на София Йорданка Фандъкова и други официални лица.", "date": "2018.06.13", "title": "Премиерът Бойко Борисов се поклони на Божи гроб"}
{"url": "http://www.focus-news.net/news/2018/06/13/2533612/nova-tv-makedoniya-pozitsiyata-na-makedonskiya-prezident-e-okonchatelna-nyama-da-podpishe-dogovora-za-imeto.html", "text": "Президентът на Македония Георги Иванов излезе с обръщение към обществеността, в което беше категоричен, че няма никакво намерение да подписва постигнатия между Скопие и Атина договор за разрешаване на спора за името, предава скопският телевизионен канал „Нова ТВ“.\r\n„Текстът на споразумението е поразителен за Македония, не се сменя само конституционното име, но и преамбюла на Конституция и всички членове, в които се споменава името“, заяви Иванов.\r\nСпоред неговите думи, Гърция е успяла да постигне максимума от исканията си.\r\n„Това, което направи с македонците в Гърция, сега иска да го направи и с македонците в Македония. Всичко свято за Македония е погазено. Правото на неродените да бъдат македонци е отнето“, продължи държавният глава.\r\nИванов изтъкна още, че „ЕС и НАТО не могат да бъдат алиби за този вреден договор“.\r\n„Този договор не обединява обществото, а го поляризира допълнително. ЩЕ се съглася на решение, което няма да нарушава достойнството на македонския народ и гражданите на Република Македония“, категоричен е македонският президент.\r\nИванов призова македонците да не се плашат.\r\n„Позицията ми е окончателна и няма да ме разколебаят с никакви притискания, заплахи и закани. Няма да подпиша такъв вреден текст на договора“ – с тези думи държавният глава завърши изявлението си.\r\nПремиерът Зоран Заев и министърът на външните работи Николай Димитров, днес проведоха среща с президента Георге Иванов, на която представиха договора за решение на спора между Република Гърция и Република Македония.\r\nКакто се посочва в съобщение от правителствената пресслужба, премиерът Заев и външният министър Димитров са имали конструктивен опит за представяне и обсъждане на съдържанието на договора, но президентът Иванов е прекъснал и напуснал заседанието и е отказал да говори за ползите от този исторически договор за македонското бъдеще.\r\nПрезидентът Иванов напуска въпросната срещата след две минути.\r\nПревод и редакция:", "date": "2018.06.13", "title": "„Нова ТВ“ (Македония): Позицията на македонския президент е окончателна – няма да подпише договора за името"}
{"url": "http://www.focus-news.net/news/2018/06/13/2533616/vidin-natovaren-e-trafikat-oblastta.html", "text": "Натоварен е трафикът във Видинска област, каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили към граничния пункт, най-интензивен е трафикът в участъка между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.13", "title": "Видин: Натоварен е трафикът  областта"}
{"url": "http://www.focus-news.net/news/2018/06/13/2533615/kyustendil-chetiri-signala-za-navodneni-mazeta-na-zhilishtni-sgradi-sa-postapili-v-protivopozharnata-sluzhba-v-grada-sled-razrazilata-se-burya.html", "text": "Четири сигнала за наводнени мазета на жилищни сгради са постъпили в противопожарната служба в града след разразилата се буря. Това съобщи за Радио \"Фокус\" - Кюстендил Катя Табачка, говорител на ОДМВР - Кюстендил. Сигналите са обслужени от екипи на Районна служба \"Пожарна безопасност и защита на населението\". От останалите общини в областта няма постъпвали сигнали, обстановката е спокойна.\r\nВенцеслав ИЛЧЕВ", "date": "2018.06.13", "title": "Кюстендил: Четири сигнала за наводнени мазета на жилищни сгради са постъпили в противопожарната служба в града след разразилата се буря"}
{"url": "http://www.focus-news.net/news/2018/06/13/2533619/nimh-utre-na-mnogo-mesta-v-zapadnata-polovina-ot-stranata-shte-ima-valezhi-maksimalnite-temperaturi-shte-sa-ot-25do-35.html", "text": "Атмосферното налягане ще се понижава и ще е по-ниско от средното за месеца.През нощта и утре над западната половина от страната ще се развива мощна купеста и купесто-дъждовна облачност и на много места ще има валежи, временно интензивни и значителни по количество. Ще има гръмотевични бури, на места и градушки. В източните райони от страната ще бъде предимно слънчево и ще се задържи без валежи. Ще духа слаб, в източните райони – до умерен вятър от юг-югоизток. След обяд в Западна България вятърът ще се ориентира от запад и временно ще се усилва. Максималните температури ще са от 25° - 28° в Западна България до 33° - 35° на места в източната половина от страната. Такава е прогнозата на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Мартин Славчев.\r\nНад масивите в западната половина на страната ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Над планините в Източна България през целия ден ще е предимно слънчево, ще духа умерен до силен вятър от южната четвърт. Максималната температура на височина 1200 метра ще е около 20°, на 2000 метра – около 13°.\r\nНад Черноморието ще бъде слънчево. Ще духа слаб до умерен юг-югоизточен вятър. Максималните температури ще са от 25° до 27°. Температурата на морската вода е от 22-25°. Вълнението на морето ще е 2 бала.", "date": "2018.06.13", "title": "НИМХ: Утре на много места в западната половина от страната ще има валежи, максималните температури ще са от 25°до 35°"}
{"url": "http://www.focus-news.net/news/2018/06/13/2533618/pregled-na-mezhdunarodnite-novini-do-19-chasa-agentsiya-fokus.html", "text": "Намиращите се в центъра на Скопие паметници на Александър и Филип II Македонски ще бъдат преместени в Солун, съгласно договора, постигнат между премиерите на двете страни, пише гръцкият ежедневник „Катимерини“, предава скопското електронно издание „Независен“.\r\nКакто пише изданието, договорът предвижда паметниците на античните герои да бъдат преместени в Солун, или пък Македония да бъде задължена да им постави плочки, на които да се обяснява, че става въпрос за символи на гръцката култура.\r\n„Нашите съседи вече смениха името на летището, тяхната магистрала и своя стадион. Ще има размяна на паметници с община Солун, или ако размяната не бъде одобрена, договорът предвижда, че съседната страна ще постави надписи на статуите и паметниците, за да стане ясно, че това са символи на гръцката култура (например, на Скопски площад ще има надпис, че това се отнася за елинистическия период и ще бъде отбелязано, че това е символ на приятелството между Гърция и Македония)“, пише „Катимерини“.\r\n*** Президентът на Македония Георги Иванов излезе с обръщение към обществеността, в което беше категоричен, че няма никакво намерение да подписва постигнатия между Скопие и Атина договор за разрешаване на спора за името, предава скопският телевизионен канал „Нова ТВ“.\r\n„Текстът на споразумението е поразителен за Македония, не се сменя само конституционното име, но и преамбюла на Конституция и всички членове, в които се споменава името“, заяви Иванов.\r\nСпоред неговите думи, Гърция е успяла да постигне максимума от исканията си.\r\n„Това, което направи с македонците в Гърция, сега иска да го направи и с македонците в Македония. Всичко свято за Македония е погазено. Правото на неродените да бъдат македонци е отнето“, продължи държавният глава.\r\nИванов изтъкна още, че „ЕС и НАТО не могат да бъдат алиби за този вреден договор“.\r\n„Този договор не обединява обществото, а го поляризира допълнително. ЩЕ се съглася на решение, което няма да нарушава достойнството на македонския народ и гражданите на Република Македония“, категоричен е македонският президент.\r\nИванов призова македонците да не се плашат.\r\n„Позицията ми е окончателна и няма да ме разколебаят с никакви притискания, заплахи и закани. Няма да подпиша такъв вреден текст на договора“ – с тези думи държавният глава завърши изявлението си.\r\nПремиерът Зоран Заев и министърът на външните работи Николай Димитров, днес проведоха среща с президента Георге Иванов, на която представиха договора за решение на спора между Република Гърция и Република Македония.\r\nКакто се посочва в съобщение от правителствената пресслужба, премиерът Заев и външният министър Димитров са имали конструктивен опит за представяне и обсъждане на съдържанието на договора, но президентът Иванов е прекъснал и напуснал заседанието и е отказал да говори за ползите от този исторически договор за македонското бъдеще.\r\nПрезидентът Иванов напуска въпросната срещата след две минути.\r\n***„Днес за първи път лично ми бе представен постигнатият договор между Заев  и Ципрас. На срещата с премиера Зоран Заев и министъра (на външните работи) Никола Димитров им казах, че това е техен личен договор, тяхно лично решение и тяхна отговорност“, заяви президентът на Македония Георги Иванов в обръщението си към обществеността, предава скопското електронно издание „Фокус“.\r\n„Този личен договор е отстъпление от досегашните позиции, които бяха потвърдени на досегашните лидерски срещи, че няма да има смяна на името за цялостна употреба. Такава вредна сделка, която е уникална в човечеството, е неприемлива и неразумна. С него се разрушават държавните институции.Няма да легализирам политически беззакония. Целият процес беше непрозрачен. Текстът на споразумението е поразителен за Република Македония. Той не предвижда само промяната на конституционното име, а промяна и на преамбюла на Конституцията. Дали това е патриотизъм, дали е патриотизъм махането на члена за защита на малцинствата? Достойно ли е да се приемат всички гръцки искания. Македонската страна няма гаранции, повече проблеми се отварят, отколкото са затворени“, категоричен е македонският държавен глава.\r\nИванов добави, че Гърция е постигнала максимума от исканията си и сега чрез договора иска да направи с македонците в Македония това, което е направила с македонците в Гърция.\r\n„Призовавам македонския народ да не се плаши. Дръжте го, подхранвайте нашия вечен идеал за непокорство. Няма да ме разколебаят с притискане, изнудване и заплахи. Няма да подкрепя такъв вреден договор“, заяви президентът, който, както винаги, не отговори на въпросите на журналистите.\r\nСпоред него, чрез договора Гърция е получила всичко, а Македония нищо.\r\n„Погазва се заветът на нашите предци, тези, които с чисто сърце създадоха вековният стремеж за нашата една и единствена Македония. Трие се историята за независимата Македония. Отнема се правото на неродените да бъдат македонци. ЕС и НАТО не могат да бъдат оправдание за лошия договор. Тази сделка поляризира, вместо да обедини обществото“, изтъкна Иванов.\r\n***Министър-председателят на Грузия Георги Квирикашвили в сряда обяви, че се оттегля от поста си. Той съобщи това на извънреден брифинг в Тбилиси, предава ТАСС.\r\n„Взех решение да напусна поста министър-председател на Грузия“, заяви Квирикашвили.\r\nВ съответствие с действащата редакция на грузинската конституция, премиерът е глава на изпълнителната власт и има реални лостове за управление, докато президентът на страната се смята за държавен глава, но със силно ограничени пълномощия.\r\nТАСС припомня,  че Квирикашвили е роден на 20 юли 1967 година в Тбилиси, през 1992 година завършва Тбилиския медицински институт, през 1995 година – икономическият факултет на Тбилиския държавен университет, а през 1998 година – Илинойския университет в САЩ. В периода 1994-1996 година работи в грузински банки; от 1999 до 2004 година е депутат в грузинския парламент, а след това заема високи постове в частни банкови структури в страната. От 2006 до 2011 година е генерален директор на грузинската „Карту банк“.\r\nОт 25 октомври 2012 година Квирикашвили е министър на икономиката, а от юли 2013 година съвместява длъжността с вицепремиерския пост. На 1 септември 2015 година е назначен за министър на външните работи, съхранявайки вицепремиерството. На 29 декември 2015 година парламентът на Грузия го утвърждава за министър-председател.\r\n*** Дебатът в гръцкия парламент за сделката по спора за името между Атина и Скопие ще се проведе в петък в 10:00 българско време, пише електронното издание на гръцкия вестник Protothema.\r\nПремиерът Алексис Ципрас е изпратил писмо до председателя на парламента Никос Вуцис с искане тази информация да бъде предадена чрез съответните процедури на останалите партии.\r\n*** Вашингтон приветства договора между Атина и Скопие по въпроса за името, като от Държавния департамент на САЩ заявиха, че „историческото споразумение ще е от полза и за двете страни и ще допринесе за сигурността и просперитета в региона“, пише електронното издание на гръцкия вестник Kathimerini.\r\nСАЩ също поздравиха премиерите на Македония и Гърция Зоран Заев и Алексис Ципрас за това, че са показали „визия, смелост и настойчивост“ в усилията си за постигане на взаимно приемливо решение.\r\nВашингтон „е готов да подкрепи споразумението“, се казва в съобщението на Държавния департамент, в което още се отбелязват усилията на посредника от ООН Матю Нимиц.\r\n*** „Имахме кратка среща с премиера Зоран Заев. Беше кратка, защото нямахме тема. Целият въпрос беше изчерпан в течение на вчерашния и днешния ден“, заяви председателят на основната македонска опозиционна партия ВМРО-ДПМНЕ Християн Мицковски след срещата със Заев в парламента, предава скопското електронно издание „Плюс инфо“.\r\n„Нямам какво да добавя, вече го казах в прав текст на двете пресконференции, които дадох в течение на вчерашния и днешния ден. Така че нямаше никакви нови моменти, които можем да си кажем един на друг, освен това да повторим, че това за мен е капитулация, договор за капитулация на Република Македония“, подчерта Мицковски.\r\nТова споразумение ни бе предадено,, т.е. на ВМРО-ДПМНЕ. От премиера получих информация, че на следващия ден споразумението ще премине на заседание на правителството и ще бъде разсекретено. Така че вероятно в течение на утрешния ден обществеността ще знаер детайлите и спецификите на същия. Ние тепърва ще го разгледаме, така че ще коментираме през идните дни детайлите, които обществеността не знае, или не й бяха презентирани достатъчно ясно през изминалите два дни“, заяви опозиционният лидер.\r\nНа въпрос дали той е поискал среща и молба да разкрие повече детайли за срещата, Мицковски отговори:\r\n„Аз поисках среща, за да получа договора, затова и поисках срещата. Получих договора и след като го анализираме вътрешнопартийно ще поискаме и консултации с всички партийни комисии и всички партийни органи, като Изпълнителният комитет, депутатската група и Централният комитет. В дните, след като същият бъде декласифициран, той ще бъде представен на обществеността. Ще поискаме консултации и с другото общество, каквото е Македонската православна църква и Ислямската религиозна общност, каквото е Македонската академия на науките и изкуствата, която, за съжаление, с този договор няма да бъде с това име и може би вече ще има друго име. Ще поискаме и консултации с другите обществени групи в Република Македония. Така че бихме искали да съберем един по-широк диапазон на мнения в периода, който следва“, обясни лидерът на ВМРО-ДПМНЕ>\r\nНа въпрос на журналист, дали ще има време за това, тъй като следващата седмица договорът влиза в парламента, Мицковски заяви, че отговорът на този въпрос се съдържа в самия въпрос.\r\n„Някой ни доведе до една такава незавидна ситуация - Република Македония, гражданите на Република Македония и всички обществени групи в Република Македония. Те приватизираха и монополизираха целия този процес. Сега ни поставиха пред свършен факт да коментираме капитулацията. Но ние днес вече казахме на нашата пресконференция, че ще използваме всички демократични и законови средства, които имаме на разположение, за да попречим на това“.\r\nМицковски заяви, че президентът на страната Георги Димитров споделя позицията на ВМРО-ДПМНЕ и лично неговата позиция.\r\n„Президентът ме информира и ме окуражи, че в течение на днешния ден също ще се обърне към обществеността, така че можете да го разпитате за детайлите по време на това обръщение“, заяви той.\r\nПредседателят на ВМРО-ДПМНЕ добави, че въз основа на детайлите, които са известни от медиите, не само, че няма място за промяна на неговата позиция, а напротив, неговото мнение и това на партийните органи само се е затвърдило.\r\n*** Президентът на Русия Владимир Путин предупреди Киев с тежки последствия за украинската държавност в случай на военни провокации по време на Световното първенство по футбол, предава ТАСС.\r\nТой заяви това по време на „Директната линия“, отговаряйки на въпрос на писателя Захар Прилепин.\r\n„Надявам се, че няма да се стигне до такива провокации, а ако това се случи, струва ми се, че това ще има много тежки последствия за украинската държавност, като цяло“, подчерта държавният глава.\r\n„Разчитам, че нищо такова няма да се случи“, заяви руският президент, отговаряйки на опасенията на Прилепин. Путин изрази увереност, че жителите на Донбас „не могат да бъдат уплашени“.\r\n*** Полските власти, независимо от внесените редица законодателни изменения, както и по-рано не изпълнява ключовите изисквания на Европейската комисия по отношение на съдебната реформа, заяви в сряда вицепредседателят на ЕК Франс Тимерманс, цитиран от РИА Новости.\r\nПрез декември 2017 година ЕС започна процедура, която може да доведе до лишаването на Полша от право на глас в Съвета на ЕС, в рамките на глава 7 от говора за ЕС, в съответствие с който съществува реална заплаха Полша да наруши принципите на върховенството на закона, обяснява руската агенция. При това изпълнителната колегия на ЕС е готова да преразгледа решението, ако в течение на три месеца Полша реши проблемите около съдебната реформа.\r\n„Със съжаление ви информирам, че, като цяло, независимо от внесените законодателни изменения, посочените от Европейската комисия ключови безпокойства не бяха отчетени“, заяви Тимерманс в хода на изказването си на пленарната сесия на Европейския парламент в Страсбург.\r\nЕврокомисарят съобщи, че на 17 юни ще пристигне във Варшава за преговори с полските власти.\r\nРИА припомня, че изпълнителната колегия на ЕС смята, че 13 закона, приети от полските власти в рамките на съдебната реформа, нарушават принципите на върховенството на закона и предоставят на политическата власт контрол над съдебната. ЕК отправи четири препоръки на Варшава, призовавайки я да приведе законодателството си в рамките на действащите в ЕС норми.\r\n***Министър-председателят на Македония Зоран Заев и председателят на най-голямата опозиционна партия в страната ВМРО ДПМНЕ Християн Мицковски провеждат среща в парламента в Скопие във връзка с договора за решаване на спора за името, който беше обявен във вторник, предава скопското електронно издание „МКД“.\r\nНа пресконференцията си в сряда, Мицковски поиска срещи с президента на Македония Георги Иванов и с премиера Заев.\r\n*** Президентът на САЩ Доналд Тръмп в сряда обвини Организацията на страните износителки на петрол (ОПЕК), че завишават изкуствено цените на петрола, което е поредната му атака срещу споразумението между организацията и Русия за ограничаване на добивите, предава AFP.\r\n„Цените на петрола са твърде високи, ОПЕК стои зад това отново. Не е добре!“ – написа Тръмп в „Туитър“.\r\nВ края на май цените на нефта достигнаха рекордни нива от години, преминавайки границата от 80$ за барел.  Френската агенция коментира, че светът е затаил дъх преди срещата на министрите от ОПЕК на 22 юни във Виена.\r\n„Франс прес“ припомня, че през април министърът на енергетиката на Саудитска Арабия Халид ал Фалех заяви, че световният пазар има капацитета да поеме по-високи цени на петрола – коментар, който предизвика светкавичната реакция на Доналд Тръмп.\r\n„С рекордните количества нефт навсякъде, включително заредените до горе танкери в морето, цените на петрола са изкуствено завишени изключително много! Не е добре и няма да бъде прието! – написа американският държавен глава на същия ден.\r\nПрез 2016 година страните производителки на петрол от ОПЕК и извън ОПЕК постигнаха споразумение да ограничат добивите си до 1,8 млн. барела на ден, за да увеличат цената на суровината.\r\nБлагодарение на сделката, от $30 долара в началото на 2016 година, цената на барел достигна до над $70 в момента.\r\n*** След скандала, при който държавният глава на Македония Георги Иванов напусна заседанието с премиера Зоран Заев и министъра на външните работи Никола Димитров няколко минути след началото му, първият дипломат на Скопие сподели мнението си за случилото се в социалната мрежа „Фейсбук“.\r\n„В ключови моменти за държавата всички носим историческа отговорност. Направихме всичко по силите си, за да създадем възможност на гражданите да получат правото да избират. Независимо от политическата цена, ние сме готови да поемем отговорност. Никой няма право да възпрепятства този избор. Никой няма право да решава от името на гражданите. Това няма да го бъде ... въпреки Иванов“, написа Никола Димитров след опита за среща с македонския президент в резиденцията му във Водно.\r\n*** Най-голямата опозиционна партия в Гърция – „Нова демокрация“, обмисля внасянето на вот на недоверие срещу правителството на премиера Алексис Ципрас (СИРИЗА), след като бе обявено постигането на пробив в преговорите за името на Македония, съобщава електронното издание на гръцкия вестник Kathimerini.\r\nПредседателят на „Нова демокрация“ Кириакос Мицотакис заяви, че партията ще внесе предложението, ако правителството не успее да докаже, че има необходимото парламентарно мнозинство за прокарване на сделката, преди премиерите на двете страни да подпишат официалния договор. Член на партията поясни, че „Нова демокрация“ очаква отговор от правителството до края на деня. \r\nПо-рано Мицотакис описа сделката за името на Македония като „дълбоко проблематична\". Той призова президента Прокопис Павлопулос да се намеси, за да може споразумението да бъде обсъдено в парламента, преди да бъде подписано.\r\n*** Проправителствените сили на Йемен започнаха офанзива за превземането на пристанищния град Ходейда, който е под контрола на шиитските бунтовници, съобщиха за AFP полеви командири. \r\nЛоялистките войски са започнали да се придвижват към летище „Ходейда\", разположено на юг от стратегическия град на Червено море, поясниха командирите, пожелали анонимност.\r\nНа офанзивата е даден старт около 13.15 часа местно време, след като йеменските проправителствени сили са получили „зелена светлина\" регионалната коалицията, водена от Саудитска Арабия.\r\n*** Бившият консервативен премиер на Гърция Андонис Самарас разкритикува постигнатото споразумение между Атина и Скопие по въпроса за името, описвайки го като „ненужен и унизителен компромис\", съобщава електронното издание на гръцкия вестник Kathimerini.\r\nВ изявление Самарас подчерта, че с подписването на споразумението лявото правителство на премиера Алексис Ципрас не само се отказва от името на Македония в полза Скопие, но им „подарява“ македонската етническа принадлежност, идентичност и език. Сделката ще окаже влияние върху сигурността в по-широкия регион, изрази увереност Самарис.\r\n***", "date": "2018.06.13", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/06/13/2533622/evropeyskiyat-parlament-ep-nastoyava-za-po-silna-kiberotbrana-v-es-i-po-tesni-vrazki-s-nato.html", "text": "‒         Злонамерените кибератаки от страна на Русия, Китай и Северна Корея изискват твърд отговор; \r\n‒         Създаване на европейски киберекипи за бързо реагиране; \r\n‒         Поддържане на стратегическите връзки с НАТО. \r\nНовите хибридни заплахи налагат подсилването на киберзащитата на ЕС с екип за бързо реагиране в киберпространството и по-тясното сътрудничество с НАТО, отбелязаха евродепутатите в сряда, съобщава пресслужбата на Европейския парламент.\r\nВ резолюцията за киберотбраната, приета с 476 гласа „за“ срещу 151 „против“ и 36 въздържали се, се отбелязва, че Русия, Китай и Северна Корея, но и недържавни участници, са извършвали злонамерени кибератаки срещу критична инфраструктура в ЕС, участвали в кибершпионаж и масовото наблюдение на гражданите на ЕС, провеждали са дезинформационни кампании и са отнемали интернет достъп (напр. Wannacry, NonPetya). \r\nПо-тясно сътрудничество в областта на киберотбраната \r\nЕвродепутатите подчертават, че фрагментираните отбранителни стратегии на Европа я правят уязвима за кибератаки. Те настояват държавите членки на ЕС да повишат способностите на въоръжените си сили да работят заедно и да засилят сътрудничеството си в киберпространство съвместно с НАТО и други партньори . \r\nТова би довело до повече съвместни киберупражнения, обучения и обмен на военни, набиране на специалисти по киберкриминалистика, както и подобряване на експертните познания в областта на киберотбраната за мисиите и операциите на ЕС. \r\nЕвродепутатите приветстват два нови киберпроекта в рамките на постоянното структурирано сътрудничество (PESCO): платформа за обмен на информация за киберинциденти и екипи за бързо реагиране в киберпространство. Те се надяват, че това ще доведе до създаването на европейски екип за бързо реагиране в киберпространство, който да координира, открива и противодейства на колективните киберзаплахи. \r\nОтношенията между ЕС и НАТО \r\nВ отделна резолюция относно отношенията между ЕС и НАТО, одобрена с 411 гласа „за“ срещу 182 „против“ о с 57 „въздържали се“, евродепутатите подчертават, че нито една от двете организации няма пълния набор от инструменти, необходим, за да се справи с новите предизвикателства пред сигурността, които са все по-малко конвенционални и все повече хибридни. \r\nВ допълнение на подобряването на сътрудничеството в областта на киберсигурността евродепутатите препоръчват стратегическите отношения с НАТО да се фокусират върху стратегическата комуникация, осведомеността за заобикалящата среда, обмена на класифицирана информация, прекратяването на незаконната миграция и премахването на пречките пред бързото движение на военен персонал и ресурси в ЕС. \r\nЦитати \r\nДокладчикът по киберотбраната Урмас Пает (АЛДЕ, Естония) отбеляза: „Успешна кибератака може да превърне атомна електроцентрала в атомна бомба или да причини хаос в болници, излагайки на риск живота на хората. За да се защитим от такива атаки трябва да укрепим киберотбранителните си способности чрез засилено сътрудничество между държавите членки, ЕС и НАТО“. \r\nЙоан Мирча Паску (С&Д, Румъния), зам.-председател на ЕП, отговарящ за връзките с НАТО и ОССЕ, подчерта: „След анексирането на Крим през 2014 г. сътрудничеството между ЕС и НАТО се ускори, като днес обхваща не по-малко от 74 общи действия. Контролът върху хибридните заплахи, борбата с кибератаките, изграждането на устойчивост, борбата с тероризма, подобряването на сътрудничеството в мисии и операции, както и военната мобилност представляват конкретни области за по-нататъшно сътрудничество“. \r\nЕва Майдел (ЕНП, България) коментира: „Кибератаките са безпрецедентна форма на престъпление, защото те засягат много държави в един и същи момент. Видяхме примери като WannaCry, NotPetya и др. през изминалата година, които ясно показват необходимостта от сътрудничество и глобален подход. Приветствам резолюцията на Европарламента за повече сътрудничество с НАТО в тази насока и вярвам, че колаборацията между държавите и институциите не трябва да се забавя поради бюрокрация или пасивен отпор – необходими са навременни и конкретни обучения на персонала, обмен на практики и информация, за да предотвратяване, идентифициране и разследване на кибератаките.“", "date": "2018.06.13", "title": "Европейският парламент: ЕП настоява за по-силна киберотбрана в ЕС и по-тесни връзки с НАТО"}
{"url": "http://www.focus-news.net/news/2018/06/13/2533623/varna-natovareno-e-dvizhenieto-po-patya-varna-burgas.html", "text": "Натоварено е движението по пътя Варна – Бургас, което е обичайно за летните месеци. Това съобщиха за Радио „Фокус” – Варна от „Пътна полиция”. По автомагистрала „Черно море“ трафикът се осъществява при напълно затворено платно в посока Бургас и пренасочване на движението в платното в посока Варна поради ремонт на виадукт „Звездица”. \r\n5 катастрофи са обслужени от екипите на „Пътна полиция“ във Варна през последното денонощие. При инцидентите няма пострадали граждани, нанесени са материални щети по автомобилите, уточниха от полицията. Към този час на деня трафикът в града и областта е сравнително спокоен, уточниха от полицията. Няма регистрирани произшествия, които да затрудняват движението. От полицията апелират водачите да шофират с повишено внимание и съобразена скорост. \r\nПродължава ръчното косене на тревни площи по част от пътя Варна – Златни пясъци, като движението от км 83+200 до км 100+100 се осъществява с повишено внимание и създадена временна организация за безопасност. Временна организация на движение е въведена и по част от автомагистрала „Хемус“ заради ремонтни дейности. Трафикът в участъка п.в. Невша – п.в. Млада Гвардия от км 375+800 до км 381+500 в посока Варна се осъществява двупосочно в платното към София поради ремонтни дейности на асфалтовата настилка. В участъка п.в. Ветрино – п.в. Неофит Рилски от км 389+717 до км 393+600 в посока Варна трафикът се осъществява двупосочно в лявото платно в посока София.\r\nМарияна ВАЛЕНТИНОВА", "date": "2018.06.13", "title": "Варна: Натоварено е движението по пътя Варна – Бургас"}
{"url": "http://www.focus-news.net/news/2018/06/13/2533606/veselin-mareshki-pp-volya-nyama-da-podkrepim-vota-na-nedoverie.html", "text": "Няма да подкрепим вота на недоверие, искаме само друг министър на отбраната на мястото на Красимир Каракачанов. Това каза лидерът на „Воля” Веселин Марешки в предаването „Лице в лице” по бТВ. Той е категоричен, че партията му не е против самолетите или корабите, но имат приоритети. „Като оправим здравеопазването, образованието и вътрешния ред с останалите пари ще си купим самолети.”\r\nПо думите му Каракачанов не е осигурил достатъчно пари в бюджета на армията, за да имат пилотите достатъчно полети, но е намерил за купуване на изтребители.\r\n„Искаме да не се купуват нови самолети, защото заради такива корупционните харчове няма пари за летене на пилотите и за работеща техника. Ако сега като изхарчим парите за ненужни самолети те ще имат нула часове. Кой, ако не Каракачанов отговаря за бюджета в който или не е осигурил средства на пилотите и машините за летателна годност, или парите са откраднати и пилотите ги пращат да летят на санитарен минимум, което е убийствено. Кой ако не Каракачанов носи отговорност”, посочи Марешки.\r\nЛидерът на „Воля” заяви, че ако Каракачанов има морал, няма нужда да му иска оставката - трябваше да си е тръгнал и да се намери достоен човек. „Каракачанов намери пари за корупционната сделка за самолетите, а за обучението на пилотите не намери. Това са 1-2 млрд., а 6 млрд. за сделката намери. Не е въпрос на пари, а в чий интерес се управляват тези пари”, каза той.\r\nМарешки допълни, че партията му внася законопроект, в който е записано, че търговска марка няма да може да се прилепва към имена като Ботев, Левски и Раковски.", "date": "2018.06.13", "title": "Веселин Марешки, ПП „Воля”: Няма да подкрепим вота на недоверие"}
{"url": "http://www.focus-news.net/news/2018/06/13/2533617/nezavisen-makedoniya-pametnikat-na-aleksandar-makedonski-v-skopie-se-mesti-v-soluni.html", "text": "Намиращите се в центъра на Скопие паметници на Александър и Филип II Македонски ще бъдат преместени в Солун, съгласно договора, постигнат между премиерите на двете страни, пише гръцкият ежедневник „Катимерини“, предава скопското електронно издание „Независен“.\r\nКакто пише изданието, договорът предвижда паметниците на античните герои да бъдат преместени в Солун, или пък Македония да бъде задължена да им постави плочки, на които да се обяснява, че става въпрос за символи на гръцката култура.\r\n„Нашите съседи вече смениха името на летището, тяхната магистрала и своя стадион. Ще има размяна на паметници с община Солун, или ако размяната не бъде одобрена, договорът предвижда, че съседната страна ще постави надписи на статуите и паметниците, за да стане ясно, че това са символи на гръцката култура (например, на Скопски площад ще има надпис, че това се отнася за елинистическия период и ще бъде отбелязано, че това е символ на приятелството между Гърция и Македония)“, пише „Катимерини“.\r\nПревод и редакция:", "date": "2018.06.13", "title": "„Независен“ (Македония): Паметникът на Александър Македонски в Скопие се мести в Солун?"}
{"url": "http://www.focus-news.net/news/2018/06/13/2533624/direktorat-na-odmvr-sofiya-i-negoviyat-zamestnik-sa-osvobodeni-ot-postovete-si-zaradi-sluchaya-s-vladimir-pelov-obzor.html", "text": "Директорът на ОДМВР–София Георги Григоров и неговият заместник Валентин Георгиев са освободени от постовете си заради случая с избягалия затворник Владимир Пелов, който беше убит при престрелка в Ботевград преди седмица. Това обяви пред журналисти министърът на вътрешните работи Валентин Радев. По думите му двамата не са се справили с издирването на избягалия затворник. Министърът заяви, че така и не е получил отговор на въпроса защо полицията не се е справила, нито пък как се е стигнало до положението хората в Ботевград да вярват повече на осъдени престъпници, отколкото на органите на реда. \"Има някакъв дисбаланс, има нещо, което не е направено в цялата област и отговорност за това носят областните дирекции\", каза той и отрече появилата се по-рано информация, че директорът на ОДМВР-София е подал  рапорт за пенсиониране. Радев обясни, че е възложил на професионалното ръководство на МВР да му предложат ръководител, който да свърши работата в ОДМВР – София, която досега не е свършена и отчете, че районът е доста тежък. Министър Валентин Радев загатна, че може да бъде потърсена отговорност за случая в Ботевград и на други нива в МВР и поясни, че целта е работата на ведомството да бъде подобрена. \r\n„Виждате, опозицията ми иска оставката. Сигурно са прави в техните очи това така изглежда. Само внимавам какво ми казват и се опитвам да им разчета мотивите“, поясни Радев. По думите му всеки министър си мисли, че върши правилни неща, но може и да не е така.\r\nВторият избягал затворник - Радослав Колев все още се издирва.\r\nДеница КИТАНОВА", "date": "2018.06.13", "title": "Директорът на ОДМВР – София и неговият заместник са освободени от постовете си заради случая с Владимир Пелов (ОБЗОР)"}
{"url": "http://www.focus-news.net/news/2018/06/13/2533620/patriarh-teofilos-treti-udostoi-premiera-boyko-borisov-s-orden-na-ritsarya-na-erusalim.html", "text": "Министър-председателят на България Бойко Борисов се срещна с Патриарха на Ерусалим Теофилос Трети. Това съобщиха от правителствената информационна служба. На срещата присъства и българска делегация, която включваше вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова.\r\nПо време на срещата премиерът Борисов бе удостоен от патриарх Теофилос Трети с Орден на рицаря на Ерусалим за неговите заслуги към православието. Теофилос Трети провъзгласи Бойко Борисов за висш командир на Ордена на Светия Божи гроб, като го награди със златен кръст, върху който има златна корона и звезда.\r\nБългарският министър-председател Бойко Борисов изтъкна пред своя домакин Теофилос Трети, че столицата на България – София, е пример за етническа толерантност. „В рамките на само един квадратен километър имаме православен храм, джамия, синагога и католическа църква“, обясни премиерът. Той допълни, че правителството е помогнало за построяването или ремонтирането на стотици църкви в България и чужбина.\r\nПо думите на Бойко Борисов Балканите са преживели много катаклизми в историята си и затова днес всички страни в региона нямат друг път, освен този към мира. Премиерът на България благодари на патриарха на Ерусалим за възможността той и българската делегация да се докоснат до това свещено и непреходно място. Бойко Борисов увери Теофилос Трети, че България подкрепя напълно Патриаршията в Ерусалим в мисията й да носи мир и разбирателство по света.\r\nЗа нас е огромна чест да сте тук, в Ерусалим. Ние ви възприемаме като посланик на мира. С тези думи Патриархът на Ерусалим Теофилос Трети се обърна към българския министър-председател Бойко Борисов. Теофилос Трети добави, че Патриаршията в Израел цени високо и е горда с добрите отношения на премиера Борисов и България с израелския народ. „Хората днес имат нужда от мир. Благодаря ви, че допринасяте за добрите двустранни отношения между нашите страни и сте възприели мисията да насърчавате мира“, заяви пред Бойко Борисов Патриархът на Ерусалим.\r\nВ рамките на разговора с премиера Борисов, Теофилос Трети изтъкна, че Ерусалим е благословено място. Град, който е разпознат като свещен от всички държави и религии. Той обясни, че Патриаршията е приела като своя мисия да популяризира идеята, че за да живеем всички заедно в мир, ключово е възпитанието и взаимното уважение. „Макар и да сме изправени пред редица предизвикателствата, ние ще продължаваме да носим мир и хармония“, категоричен бе патриарх Теофилос Трети.", "date": "2018.06.13", "title": "Патриарх Теофилос Трети удостои премиера Бойко Борисов с Орден на рицаря на Ерусалим"}
{"url": "http://www.focus-news.net/news/2018/06/13/2533625/blagoevgrad-gradushka-vali-v-grada.html", "text": "Градушка вали в Благоевград, предаде репортер на Радио “Фокус”-Пирин. Проливен дъжд заля града. По улиците тече вода. Разразява се буря, придружена от силен вятър. \r\nНатали СТЕФАНОВА", "date": "2018.06.13", "title": "Благоевград: Градушка вали в града"}
{"url": "http://www.focus-news.net/news/2018/06/13/2533627/sofiya-gramotevichna-burya-se-razrazi-nad-stolitsata.html", "text": "Гръмотевична буря се разрази над столицата, предаде репортер на Агенция \"Фокус\". В центъра на града вали силен дъжд и духа вятър. Пътните настилки са мокри и хлъзгави.", "date": "2018.06.13", "title": "София: Гръмотевична буря се разрази над столицата"}
{"url": "http://www.focus-news.net/news/2018/06/13/2533629/lovech-rayonnata-prokuratura-povdigna-obvineniya-na-trimata-zadarzhani-za-huliganski-deystviya-i-poboy-nad-vazrastni-hora-v-ugarchin.html", "text": "Районна прокуратура – Ловеч повдигна обвинение и задържа за 72 часа  трима мъже за хулигански действия и грабеж, извършени на 11 юни, около 12.30 часа в град Угърчин. Това съобщиха от пресцентъра на Апелативна прокуратура – Велико Търново.\r\nПрокуратурата е привлякла в качеството на обвиняеми  Р. А., Н.М. и Б. М. за престъпление по чл.198 ал.1, вр. чл.20 и за престъпление по чл.325 ал.2 вр. чл.26, вр. чл.20  от НК.\r\nЗа извършените престъпленията законът предвижда наказание „лишаване от свобода” в размер от три до десет години.\r\nС постановление на наблюдаващ прокурор тримата извършители са задържани за срок от 72 часа, като прокуратурата ще внесе искане в съда за вземане на мерки за неотклонение „задържане под стража“.\r\nДействията по разследването продължават под ръководството на Районна прокуратура – Ловеч.", "date": "2018.06.13", "title": "Ловеч: Районната прокуратура повдигна обвинения на тримата задържани за хулигански действия и побой над възрастни хора в Угърчин"}
{"url": "http://www.focus-news.net/news/2018/06/13/2533630/silistra-teatralen-sastav-pri-nch-yordan-yovkov-alfatar-specheli-vtora-nagrada-ot-natsionalniya-festival-na-lyubitelskite-teatri-v-kavarna.html", "text": "Театрален състав при НЧ \"Йордан Йовков\"- Алфатар спечели втора награда от Националния фестивал на любителските театри в Каварна. Това съобщиха от пресцентъра на Община Алфатар.За двадесет и първа година в Каварна се проведе традиционният Национален фестивал на любителските театри с Международно участие. В дните от 3 юни до 9 юни 2018 г. градът събра театрални състави от цяла България. Седем дни най-добрите театрални постановки, излъчени след провеждане на селективна сесия радваха гости и граждани на Каварна.\r\nВъв фестивала взе участие театрален състав при НЧ „Йордан Йовков – 1894“ гр. Алфатар със спектакъла „Юнаци с умни калпаци” от Никола Русев, режисьор и сценограф Петър Чапкънов.\r\nВ ролите: Янка Господинова - Мома Петрана, Николай Атанасов – Юнак Въсьо, Петър Иванова - Юнак Хараламби, Стоян Златев – Юнак Пандо, Севдалин Георгиев – Юнак Пешко, Василка Маркова – Невеста Бена.\r\nВ категория „Женска роля“ е номинирана Янка Господинова за ролята ѝ на „Мома Петрана” от спектакъла „Юнаци с умни калпаци” гр. Алфатар.\r\nВ категория „Спектакъл“ спектакълът „Юнаци с умни калпаци” е награден с престижната II-ра награда.\r\nТеатралният състав при НЧ „Йордан Йовков” в Алфатар съществува от 1894 година със създаването на читалището.\r\nТеатралните състави в годините са лауреати  на всички републикански фестивали на художествената самодейност и носители на златни и сребърни медали от тях. Много от участниците са наградени за отлично изпълнение на роля, като общо в колектива са получени 27 златни,18 сребърни и 9 бронзови медала.", "date": "2018.06.13", "title": "Силистра: Театрален състав при НЧ \"Йордан Йовков\"- Алфатар спечели втора награда от Националния фестивал на любителските театри в Каварна"}
{"url": "http://www.focus-news.net/news/2018/06/13/2533632/vladimir-toshev-gerb-dunav-most-2-kato-predpriyatie-e-edno-ot-nay-uspeshnite-v-balgariya.html", "text": "Дунав мост 2 като предприятие е едно от най-успешните в България, каза за Радио „Фокус“ – Видин Владимир Тошев, народен представител от ГЕРБ-Видин. Той посочи, че на 14 юни се навършват 5 години от откриването на втория мост над река Дунав в България. „Годишната печалба на АД „Дунав мост Видин-Калафат“ е над 10 млн.евро, което надхвърля първоначалните прогнозни изчисления.  Ежедневно по моста преминават по 2500, достигайки до 3000 превозни средства, като повече от половината от тях са тежкотоварни автомобили“, каза Владимир Тошев. Той допълни, че това спомага не само за повишаване приходите от таксите, но и за директно развитие на Видинския регион.\r\nПрограмата за отбелязването на 5-годишнината от откриването на Дунав мост 2 включва съоръжението включва полет с балон на 15 юни в петък над съоръжението, бънджи скокове от моста в събота 16 юни, безплатен превоз по линията Видин-Калафат  също в съботния ден, като и безплатно ползване на електрически велосипеди до Калафат по моста.\r\nАнна ЛОЗАНОВА", "date": "2018.06.13", "title": "Владимир Тошев, ГЕРБ: Дунав мост 2 като предприятие е едно от най-успешните в България"}
{"url": "http://www.focus-news.net/news/2018/06/13/2533621/prof-nikolay-ovcharov-katastrofite-s-helikopteri-ne-vinagi-zavarshvat-s-zhertvi.html", "text": "Катастрофите с хеликоптери не винаги завършват с жертви. Това коментира за Агенция „Фокус“проф. Николай Овчаров. Той разказа история с паднал хеликоптер, случила се по време на неговата наборна военна служба в една от радиолокационните станции в Родопите между Батак и Доспат. „Вече бях стар войник, когато пристигнаха на инспекция“, започна разказа си проф. Овчаров. Той поясни, че проверяващите са кацнали с хеликоптер МИ–8. „Направиха прегледа и ще си тръгват, но излезе силен вятър в Родопите. Много добре помня как им  се каза да не тръгват или да изчакат да ги извозят с коли, но генералът реши, че трябва да се прибере в Божурище навреме. Бог да ме прости, докато ги изпращахме, си помислих, че хеликоптерът може да падне. Действително, след като хеликоптерът се издигна на височина над 50 метра, излезе внезапен вятър. Машината се обърна встрани и изчезна“, разказа още проф. Овчаров. Той поясни, че от този момент нататък е настанала суматоха сред строените войници. \r\nПо думите му впоследствие се е оказало, че хеликоптерът е преминал 500-600 метра като междувременно е изсякъл с перките си върховете на борова гора. „Хеликоптерът беше паднал, разбит напълно, но нямаше нито един сериозно ранен. Само че генералите и полковниците от комунистическата и социалистическа армия бяха с изпокъсани гащи и маншети“, коментира професорът. \r\nПо думите му този хеликоптер е стоял много време в Родопите, а впоследствие са му взели двигателя. \r\nДеница КИТАНОВА", "date": "2018.06.13", "title": "Проф. Николай Овчаров: Катастрофите с хеликоптери не винаги завършват с жертви"}
{"url": "http://www.focus-news.net/news/2018/06/13/2533637/gd-granichna-politsiya-na-gkpp-kapitan-andreevo-lesovo-dunav-most-ruse-i-dunav-most-vidin-trafikat-e-intenziven-na-izhod-za-tovarni-avtomobili.html", "text": "На граничните контролно-пропускателни пунктове (ГКПП) \"Капитан Андреево\" и Лесово\" на българо-турската и \"Дунав мост-Русе\" и \"Дунав мост-Видин\" на българо-румънската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.06.13", "title": "ГД \"Гранична полиция\": На ГКПП \"Капитан Андреево\", Лесово\", \"Дунав мост-Русе\" и \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/06/13/2533631/telma-dogovorat-s-makedoniya-e-glavna-tema-v-gartsiya.html", "text": "За едни исторически, а за други проблематичен – но за всички в Гърция главна тема е постигнатият договор за името с Македония. Медиите в страната днес анализираха договора и дадоха първите си оценки какво е спечелила и какво е загубила едната и другата страна, но и кои са придобивките от затварянето на спора за името. Коментарите са в зависимост от ориентацията на медията – дали е близка до правителството или до опозицията, предава скопският телевизионен канал „Телма“.\r\n„Национално поражение за малки обещания“, е заглавието на централния материал в днешното издание на вестник „Елефтериос типос“, докато изданието „Авги“, което служи като официоз на СИРИЗА, пише, че с договорът по македонския въпрос е направена „Историческа стъпка“ към стабилност и мир на Балканите, коментира „Телма“.\r\nПревод и редакция:", "date": "2018.06.13", "title": "„Телма“: Договорът с Македония е главна тема в Гърция"}
{"url": "http://www.focus-news.net/news/2018/06/13/2533635/blagoevgrad-4-signala-za-navodneni-uchastatsi-sa-polucheni-v-regionalnata-direktsiya-pozharna-bezopasnost-i-zashtita-na-naselenieto.html", "text": "4 сигнала за наводнени участъци са получени в Регионална дирекция “Пожарна безопасност и защита на населението”-Благоевград. Това каза за Радио “Фокус” - Пирин инж. Георги Пармаков, директор на структурата. Той уточни, че екипите в момента тръгват по адресите. По думите му става дума за 2 сигнала за наводнени мазета, а има и такива за много вода, събрала пред жилищни сгради. \r\nНатали СТЕФАНОВА", "date": "2018.06.13", "title": "Благоевград: 4 сигнала за наводнени участъци са получени в Регионалната дирекция “Пожарна безопасност и защита на населението”"}
{"url": "http://www.focus-news.net/news/2018/06/13/2533640/dimitar-stefanov-kmet-na-tutrakan-nyama-uvelichavane-na-populatsiite-ot-vlechugite-v-obshtinata-no-zaradi-toploto-vreme-riskat-ot-sreshta-sas-zmii-e-golyam.html", "text": "Няма увеличаване на популациите от влечугите в община Тутракан, но заради топлото време рискът от среща със змии е голям. Това каза за вечерния блок „Това е България“ на Радио „Фокус“ кметът на Тутракан Димитър Стефанов. Той обясни, че най-разпространените видове влечуги у нас са водните змии и смоковете, а сред отровните особено внимание трябва да се обърне на пепелянката, котешката змия и вдлъбнаточелия смок. Кметът на Тутракан уточни, че няма обаче място за притеснение, защото вероятността от усложнения след ухапване е минимална.\r\nТой добави, че е установено и наличието на популации, които не са характерни за нашите географски ширини. „Години наред се говори за един вид змия, която всъщност е безобидна – това е турската боа или т.н. „пясъчна боа“. Има данни за това, че е виждана и улавяна в Бургаския, в Сливенския, в Кърджалийския, в Пазарджишкия и в Пловдивския регион. Нейният вид е внушителен и може да притесни всеки човек. Това го отдавам на климата“, коментира Димитър Стефанов. Той допълни, че именно промяната в климата е основна причина турската боа да намери добро местообитание в България. Според кмета на Тутракан много е важно хората да осъзнаят важността на опазването на екологичното разнообразие. Той изразяви задоволство от позитивното обществено отношение към животинските видове.", "date": "2018.06.13", "title": "Димитър Стефанов, кмет на Тутракан: Няма увеличаване на популациите от влечугите в общината, но заради топлото време рискът от среща със змии е голям"}
{"url": "http://www.focus-news.net/news/2018/06/13/2533639/predstoyashti-mezhdunarodni-sabitiya-za-14-yuni-agentsiya-fokus.html", "text": "***Реакции след постигнатия договор за разрешаване на спора за името\r\n***Президентът на Македония пристига на визита в София\r\n***Президентът на САЩ Доналд Тръмп празнува 72-ия си рожден ден\r\n***Държавният секретар на САЩ Майк Помпео пристига на посещение в Китай\r\n***Германският канцлер Ангела Меркел събира провинциалните премиери за разговори в хода на текущия спор с ХСС около миграционната политика\r\n***", "date": "2018.06.13", "title": "Предстоящи международни събития за 14 юни ( Агенция „Фокус“ )"}
{"url": "http://www.focus-news.net/news/2018/06/13/2533638/blagoevgrad-silen-dazhd-pridruzhen-s-gramotevitsi-valya-v-simitli.html", "text": "Силен дъжд, придружен с гръмотевици, валя в Симитли, предаде репортер на Радио \"Фокус\" - Пирин. За кратко в града се разрази буря със силен вятър, но към момента обстановката се нормализира и валежите са слаби. \r\nЛивия НИНОВА", "date": "2018.06.13", "title": "Благоевград: Силен дъжд, придружен с гръмотевици, валя в Симитли"}
{"url": "http://www.focus-news.net/news/2018/06/13/2533634/sdsm-georgi-ivanov-pokaza-che-e-politichesko-bezzakonie-na-nikola-gruevski-i-partiyna-marionetka.html", "text": "„Георги Иванов работи във вреда на гражданите, против Македония и против македонското бъдеще. С днешните си позиции, самият Иванов потвърди, че не е президент на всички граждани, а само партийна марионетка на ВМРО-ДПМНЕ, политическо беззаконие на Никола Груевски“, гласи реакцията на управляващата партия „Социалдемократически съюз на Македония“ (СДСМ) на позицията на президента на страната Георги Иванов, че няма да подпише постигнатият във вторник договор за името, предава скопското електронно издание „Слободен печат“, което представя цялата позиция на партията без редакторска намеса.\r\n„Цели 9 години Иванов не направи нищо за Македония, не направи нищо за гражданите“.\r\n„Мълчеше за масовата приватизация, за нападението над парламента на 27 април, за натиска над медиите, за арестите и затварянията на журналисти, за газенето на демокрацията, за човешките права и свободи“.\r\n„Иванов се показва само, когато трябва да легализира десетилетия на престъпления, да помилва престъпници, да защити насилници. Очевидно все още действа в тяхна полза“.\r\n„Ако беше възможно членството в ЕС и НАТО без решение на спора с Гърция, както днес твърдеше той, защо през изминалите 9 години Иванов и ВМРО-ДПМНЕ не постигнаха това?“\r\n„Договорът, с който се слага край на 25-годишният спор, който дърпаше Македония назад, защитава и затвърждава македонската идентичност и осигурява пълноправно членство в НАТО и започване на преговори с ЕС“.\r\n„Осигуряването на македонското бъдеще и бъдещето на гражданите е истински патриотизъм. Това е непознат термин за Иванов““.\r\n„Гражданите трябва и ще имат последната дума – на референдума“.\r\n„Десетилетията на поражения бяха достатъчни, сега е време за победи“.\r\n„ДА, за македонското бъдеще!“\r\nПревод и редакция:", "date": "2018.06.13", "title": "СДСМ: Георги Иванов показа, че е политическо беззаконие на Никола Груевски и партийна марионетка"}
{"url": "http://www.focus-news.net/news/2018/06/13/2533626/greek-reporter-gartsite-organizirat-protesti-na-myastoto-kadeto-tryabva-da-bade-podpisan-dogovorat-za-imeto.html", "text": "Гърците, които не са съгласни с договора за името на БЮРМ (Бивша югославска република Македония), заявиха, че ще се съберат на протест на мястото и по времето, когато трябва да бъде подписан той, независимо дали това ще е край езерото Преспа през почивните дни, както съобщиха медиите, или другаде, предава базираният в САЩ гръцки информационен портал Greek Reporter.\r\nОрганизаторите заявиха, че ще съберат демонстранти от цяла Гърция на митинга „Македония значи Гърция“ в деня на подписването на споразумението.\r\nВ изказване пред гръцкия телевизионен канал „Скай“, председателят на културните клубове „Македония“ Гиоргиос Тациос заяви, че протестиращите са готови да се стекат, където и да се състои подписването.\r\n„Всички можем да бъдем на Преспа... Не можем да допуснем съдбата на Македония да се реши без народа да има думата“, подчерта той.\r\nПревод и редакция:", "date": "2018.06.13", "title": "Greek Reporter: Гърците организират протести на мястото, където трябва да бъде подписан договорът за името"}
{"url": "http://www.focus-news.net/news/2018/06/13/2533633/petar-vitanov-bsp-opasyavame-se-che-v-imeto-republika-severna-makedoniya-se-sadarzha-geografsko-opredelenie-kam-koeto-spada-sashtestvena-chast-ot-balgarskata-teritoriya.html", "text": "Най-голямото опасение е, че в името „Република Северна Македония“ се съдържа географско определение, към което спада съществена част от българската територия. Това каза в интервю за вечерния блок „Това е България“ на Радио „Фокус“ народният представител от ПГ на „БСП за България“ и член на Комисията по външна политика Петър Витанов по повод опасенията на партията след постигнатия компромис за името между Гърция и Македония. Според него въпреки това правителствата на премиерите на двете държави Зоран Заев и Алексис Ципрас трябва да бъдат подкрепени, защото това би дало добър хоризонт за покана на Македония от ЕС и една реална европейска перспектива за страната. Той коментира, че позицията на България би следвало да бъде обвързана с даване на гаранции от страна на Македония, че териториални претенции към България няма да бъдат предявени. \r\n„Формите на гаранции могат да бъдат различни. „Една от тях е Договорът за добросъседство. Искам да припомня, че подобно мнение изрази и министър-председателят Бойко Борисов през 2012 година, когато каза, че това име - Северна Македония, е неприемливо. Причината е, че Горна Македония и Северна Македония са две имена, които от доста дълго време циркулират като възможни решения около спора за името. Очевидно премиерът е преосмислил позицията си, но за да бъде тя наистина обоснована, считаме, че все пак е необходима някаква форма на гаранции“, коментира Петър Витанов. Той допълни, че България трябва да изиска не само териториални гаранции, но също и такива по отношение на история, традиции, култура и идентичност. По думите му БСП очаква да разбере по какъв начин правителството и външното министерство ще защитят българския интерес. Той каза още, че е разумно, обаче, да се изчака и произнасянето на народите на Гърция и Македония за постигнатия компромис.", "date": "2018.06.13", "title": "Петър Витанов, БСП: Опасяваме се, че в името „Република Северна Македония“ се съдържа географско определение, към което спада съществена част от българската територия"}
{"url": "http://www.focus-news.net/news/2018/06/13/2533642/blagoevgrad-kmetat-d-r-atanas-kambitov-otkri-lichno-otborno-republikansko-parvenstvo-po-boks-i-kupa-balgariya.html", "text": "Кметът на Благоевград д-р Атанас Камбитов официално откри Лично отборно Републиканско първенство по бокс и „Купа България“ в зала „Скаптопара“ в Благоевград. Това съобщиха от пресцентъра на Общината.\r\n„Благодаря Ви скъпи приятели и гости, че днес сте тук! Добре дошли в Благоевград! Радвам се, че имаме възможността да сме домакини на първенството.  Това е доказателство за усилията, които полага Община Благоевград за развитието на града като спортен център. Както във всеки спорт, така и в бокса трябва не само сила. Трябва да имаме сърце и воля, да го обичаме.  Боксът е спорт, при който всяка ситуация трябва да се преценява много точно, и в същото време достатъчно бързо. Владимир Кличко казва в свое интервю „ Боксът е като Еверест. Нямаш много време, в което можеш да атакуваш върха. Някои хора умират без да достигнат заветната цел. Аз няма да губя време“.  Желая на всички успех! Бъдете здрави! „ каза кметът Камбитов.\r\nТой благодари и на отец Андон Шавулев, за усилията, които полага за развитието на бокса в Благоевград. \r\nПървенството е за младежи до 16-годишна възраст. В него участие взимат над 40 боксови клуба от цялата страна. На ринга ще се състезават над 230 спортисти, които ще борят сили. Входът е свободен за жители и гости на града, любители на спорта. Турнирът продължава до 17 юни, включително.", "date": "2018.06.13", "title": "Благоевград: Кметът д-р Атанас Камбитов откри Лично отборно Републиканско първенство по бокс и „Купа България“"}
{"url": "http://www.focus-news.net/news/2018/06/13/2533636/yohanes-han-ivanov-da-poeme-otgovornost-za-protsesa-za-dogovora-s-gartsiya.html", "text": "Европейският комисар за разширяването и добросъседската политика Йоханес Хан призова президентът на Македония Георги Иванов да поеме отговорност за процеса за договора с Гърция, предава скопското електронно издание „Независен“.\r\n„Не приляга на президент на държава да откаже да разговаря с премиер и министър на външните работи, за да получи информация от първа ръка. Смятам, че премиерът и министърът на външните работи изцяло действат съобразно положенията в Конституцията и мога само да призова президента да поеме отговорност. Това не е въпрос на това дали е съгласен, но в демокрацията можем да очакваме да чуем как хората взаимодействат и обсъждат и не трябва да забравяме, че държавният глава е по някакъв начин модел за много хора в една страна. Президентът, пряко избран, има специална длъжност и отговорност и той трябва да бъде наясно с това, в противен случай той би навредил на поста“, заяви Хан в интервю пред МИА.\r\nПревод и редакция:", "date": "2018.06.13", "title": "Йоханес Хан: Иванов да поеме отговорност за процеса за договора с Гърция"}
{"url": "http://www.focus-news.net/news/2018/06/13/2533645/biser-mihaylov-oblasten-upravitel-na-blagoevgrad-nay-golyamo-kolichestvo-dazhd-v-oblastta-e-valyal-v-gotse-delchev-podadeni-sa-16-signala-kam-pozharnata-no-nyama-postradali-i-materialni-shteti.html", "text": "След получените предупреждения за жълт код в края на деня и утре - за оранжев, то може да обобщим, че обстановката в област Благоевград към момента е спокойна. Това каза за Радио „Фокус“ – Пирин областният управител Бисер Михайлов. „Най-голямо количество дъжд е валял в района на Гоце Делчев, като има получени общо 16 сигнала до Районна служба „Пожарна безопасност и защита на населението“. На 15 от тях вече е реагирано, а 16-ия се обработва. Става дума най-вече за сигнали за наводнени мазета. Нямаме пострадали хора, постройки или имущество – да се надяваме, че дъждът ще спре, за да не затруднява допълнително ситуацията, която е там. На територията на останалата област, ситуацията е нормална“, каза още Михайлов. Той добави, че няма сигнали за населени места без ток или наводнени пътища, постъпили в ситуационният център на Областна администрация. \r\n„Все пак искам да се обърна към Вашите слушатели и читатели, тъй като за утре в областта е обявен оранжев код, който е вторият по опасност - нека хората се съобразяват с това предупреждение и най-вече - тези, които пътуват по Републиканската пътна мрежа. Апелът ми е скоростта им да е по-ниска и съобразена с условията“, подчерта Михайлов. Той добави, че са отправени предупреждения към всички 14 общини за евентуалното опасно време утре и предвижданите валежи, които ще бъдат с количества от 30 до 50 л/ кв.м. „Да се надяваме, че няма да има усложнение на обстановката“, заяви Михайлов. \r\nЛивия НИНОВА", "date": "2018.06.13", "title": "Бисер Михайлов, областен управител на Благоевград: Най-голямо количество дъжд в областта е валял в Гоце Делчев, подадени са 16 сигнала към пожарната, но няма пострадали и материални щети"}
{"url": "http://www.focus-news.net/news/2018/06/13/2533641/izmeneniyata-v-zakona-za-zashtita-ot-shuma-predvizhdat-dvoyni-sanktsii-proverki-ot-mvr-i-zatvaryane-na-obekti-za-30-dni-obzor.html", "text": "Комисията по икономическа политика и туризъм в Народното събрание прие на първо четене Законопроекта за изменение и допълнение на Закона за защита от шума в околната среда, предложен от Министерски съвет. В законопроекта се предвижда забрана за озвучаването на открити площи в зони и територии, предназначени за жилищно строителство, рекреационни зони и територии и зони със смесено предназначение за времето между 14.00 и 16.00 ч. и между 23.00 и 8.00 часа с изключение на териториите на железопътни гари, автогари, аерогари и др. Изключение правят само обществени прояви, организирани от местните власти. Предвижда се и контролът върху спазването на закона да бъде разделен на две за двата периода, като за този през светлата част на денонощието промени няма да има. А за периода между 23.00 и 8.00 часа, когато озвучаването е забранено, контролът да се извършва само от служители на МВР, а не и на Регионалната здравна инспекция, както е в момента. За нарушителите на закона се предлагат промени и в санкциите, които ще се увеличат двойно. Законът предвижда и затваряне на обектите, при които бъдат открити нарушения, като при първо нарушение обектът за затваря за 7 дни, а при последващо - за 30 дни.Вицепремиерът Валери Симеонов обясни, че не е проблем промените в закона за шума да влязат в сила в средата на туристическия сезон. „Нищо същностно не променяме. Така че всички, занимаващи се с туристически бизнес, го знаят това и вече започнаха да го спазват. Който не вярва, да заповяда в Слънчев бряг“, каза Симеонов. Народният представител от БСП Христо Проданов обясни, че партията подкрепя промените в закона за шума, но иска да удовлетвори исканията и на хората, които са инвестирали в шумоизолация. Той посочи още, че във връзка с това между първо и второ четене на закона БСП ще направи предложение през летните месеци пълната забрана за шум да бъде от 00.00 ч. до 08.00 ч., а не както се предлага в законопроекта от 23.00 до 08.00 ч.Народният представител от ГЕРБ Димитър Бойчев коментира, че подкрепя вдигането на финансовата санкция, но според него затварянето на заведения заради шума е доста крайно, защото предполага поява на корупционна ниша. „А това може да се използва и един вид като разчистване на сметки, защото нашият летен сезон не е толкова дълъг“, каза още Бойчев и посочи, че ако заведението се затвори за 30 дни, то сезонът за него е приключил.Заместник-министърът на туризма Ирена Георгиева коментира, че Министерството на туризма предлага националните курорти да не попадат в обсега на закона за шума, защото темата за статута им трябва да бъде разгледана по-детайлно. В своя позиция едни от най-големите световни туроператори в България посочиха, че подкрепят това предложение. „Бизнесът от години настоява да има законова рамка за националните курорти, съобразена с тяхната специфика на управление, и заложените изменения отговарят на тази необходимост. Работата на бранша и пътуванията на туристите отново биха били изправени пред нови трудности, ако създаваната правна уредба не се съобрази със спецификата на националните курорти“, се посочва в декларация на Съюза на туристическия бизнес в Банско.\r\nЧас по-късно и Комисията по вътрешна сигурност и обществен ред одобри единодушно внесените промени.\r\nЦветилена СИМЕОНОВА", "date": "2018.06.13", "title": "Измененията в Закона за защита от шума предвиждат двойни санкции, проверки от МВР и затваряне на обекти за 30 дни (ОБЗОР)"}
{"url": "http://www.focus-news.net/news/2018/06/13/2533647/yeni-safak-holandska-natsionalisticheska-partiya-organizira-konkurs-za-animatsii-osmivashti-proroka-mohamed.html", "text": "Нидерландската националистическа „Партия на свободата“ на популярния политик Герт Вилдерс организира конкурс за анимации, осмиващи пророка Мохамед, обявиха от холандската партия във вторник, пише електронното издание на турския консервативен ежедневник Yeni Safak.\r\nКакто пише в материала на изданието, фракцията е съобщила, че планът за провеждане на конкурса в офисите на партията в холандския парламент е одобрена от нидерландската антитерористична служба NCTV.\r\n„Йени Шафак“ припомня, че в миналото анимациите, осмиващи пророка Мохамед, предизвикаха силни реакции сред мюсюлманския свят.\r\nПобедителят в конкурса, продължава вестникът, ще бъде награден с пет хиляди евро, а завършилият на второ място – две хиляди евро, осигурени от неназована благотворителна фондация.\r\nИзданието обяснява, че „Партията на свободата“ е водещата опозиционна сила в парламента, след като завърши на второ място на парламентарните избори през март. В миналото фракцията предложи свещената книга на мюсюлманите – Корана, да бъде забранена.\r\nПревод и редакция:", "date": "2018.06.13", "title": "Yeni Safak: Холандска националистическа партия организира конкурс за анимации, осмиващи пророка Мохамед"}
{"url": "http://www.focus-news.net/news/2018/06/13/2533628/yens-stoltenberg-makedoniya-shte-poluchi-pokana-za-chlenstvo-sled-kato-finalizira-dogovora-za-imeto.html", "text": "„НАТО вече има взето решение, че Македония ще получи покана за членство, когато реши спора за името с Гърция и това решение е взето на срещата на върха в Букурещ през 2008 година, а сега, когато договорът е постигнат, поканата ще дойде, когато той бъде приложен в двете страни“, заяви генералният секретар на НАТО Йенс Столтенберг в сряда, в хода на интервю пред МИА и конкретно в отговор на молба да поясни каква е процедурата за това, Македония да получи покана на срещата на върха през юли, след като договора за името вече е постигнат, предава скопското електронно издание „Нова Македония“.\r\n„Да, на срещата на върха на НАТО ще се опитаме да намерим начин да покажем, че все още стоим зад това решение, защото признаваме важността на договора. Същевременно, сега е важно договорът да се финализира от Скопие и Атина. Той е всеобхватен и в себе си съдържа всички фази на различните решения, ратификации и референдума“, подчерта Столтенберг.\r\nВ интервюто той изрази надежда всичко това да се случи, колкото е възможно по-бързо, с което пред Алианса ще се отвори възможността да извърши своята част от работата.\r\nСтолтенберг оцени договора между Македония и Гърция като исторически и от голяма важност не само за двете страни, но и за цяла Европа.\r\nПревод и редакция:", "date": "2018.06.13", "title": "Йенс Столтенберг: Македония ще получи покана за членство, след като финализира договора за името"}
{"url": "http://www.focus-news.net/news/2018/06/13/2533644/nimh-oranzhev-kod-za-obilni-valezhi-s-gramotevitsi-e-v-sila-za-9-oblasti-ot-stranata-za-14-yuni.html", "text": "Оранжев код за обилни валежи с гръмотевици е в сила за 9 области от страната за 14 юни. Това сочи справка на сайта на Националния институт по метеорология и хидрология (НИМХ) при БАН. Оранжевият код е в сила за областите - Видин, Монтана, Враца, София-област, София-град, Перник, Кюстендил, Благоевград, Пазарджик. \r\nВ тези райони ще има краткотрайни, временно интензивни валежи, придружени с гръмотевична дейност и силни пориви на вятъра, на места ще има и градушки. Очакваните количества на валежите са около 30-50 л/кв.м, в планинските райони и повече.\r\nЖълт код за същите явления е обявен в 4 области – Плевен, Ловеч, Пловдив и Смолян.\r\nВ тези области ще има краткотрайни, временно интензивни валежи, придружени с гръмотевична дейност, има условия за градушки. Очакваните количества на валежите са около 20-35 л/кв.м.", "date": "2018.06.13", "title": "НИМХ: Оранжев код за обилни валежи с гръмотевици е в сила за 9 области от страната за 14 юни"}
{"url": "http://www.focus-news.net/news/2018/06/13/2533648/burgas-zapochva-chetvartiyat-mezhdunaroden-festival-za-izpalniteli-na-klasicheska-muzika.html", "text": "В зала „Петя Дубарова“ на Културен център „Морско казино“ в Бургас в следващите два дни - 14 и 15 юни, от 10.00 часа ще се проведе конкурсната програма на Четвъртия международен фестивал на изпълнителите на класическа музика. Това съобщиха от пресцентъра на Община Бургас.\r\nВходът е свободен за всички почитатели на класическата музика.\r\nКонкурсът дава поле за изява на любители и професионалисти на класически музикални инструменти и класическо и поп пеене при клубове, сдружения, читалища, младежки центрове, детски градини, училища и студенти в музикалните академии.\r\nРепертоарът на изпълнителите е от класическа до съвременна музика. Тази година в конкурса ще участват 120 души, 35 от които са от Литва и Русия.\r\nПетчленното жури се състои от музикални педагози от Литва, Русия и България, а негов председател е проф. Светлана Карас от катедрата по пиано на Московския държавен институт на културата. Тя е директор на Международното висше училище за музикални изкуства в Москва и почетен деятел на висшето професионално образование на Русия.\r\nПо време на фестивала ще бъдат връчени и няколко специални награди:\r\n– награда, посветена на 145 години от рождението на Сергей Рахманинов;\r\n– награда, посветена на 125 години от смъртта на Пьотр Илич Чайковски;\r\n– награда за „Най-добро изпълнение на обработка на народна музика“;\r\n– награда за „Начало“- за занимаващи се с музика по-малко от две години /независимо от възрастта/.\r\nФестивалът се провежда със съдействието на Община Бургас, Народно читалище „Фар – 1946“-Бургас и Московския държавен институт на културата.", "date": "2018.06.13", "title": "Бургас: Започва Четвъртият международен фестивал за изпълнители на класическа музика"}
{"url": "http://www.focus-news.net/news/2018/06/13/2533643/premierat-boyko-borisov-se-sreshtna-s-predstaviteli-na-balgarskata-obshtnost-v-tel-aviv.html", "text": "Горд съм от приноса на България, която единствена в света спаси от лагерите на смъртта 50 хил. евреи в страната през миналия век. Това заяви премиерът Бойко Борисов, който е на работно посещение в Държавата Израел и проведе среща в Тел Авив с представители на българската общност, съобщиха от правителствената информационна служба. На нея присъства и кметът на града Рон Хулдаи. \r\nИма много народи, които се хвалят как са покорили други народи, а ние се гордеем как сме спасили други народи. Затова, когато дойдем в Израел, българите чувстваме израелците като истински наши сънародници, каза още Борисов и даде примери с паметниците, които взаимно откриваме, и с дружбата между двете страни. Трябва да пазим паметта на внуците си, паметта на следващите поколения - на нашите и вашите внуци,  подчерта той и призова двата народа да са заедно и да си помагат. \r\nБорисов обърна внимание отново, че българските евреи са дали съществен принос за развитието на Държавата Израел и всички ние трябва да сме горди и да продължаваме да уважаваме техните усилия. Според него традиционно добрите отношения между двете държави имат още много потенциал за разгръщане и българският народ разчита на нашите сънародници в Израел да съдействат активно, за да го реализираме заедно по най-добрия начин.", "date": "2018.06.13", "title": "Премиерът Бойко Борисов се срещна с представители на българската общност в Тел Авив"}
{"url": "http://www.focus-news.net/news/2018/06/13/2533666/dots-d-r-zheko-kyosev-sotsiolog-opitite-za-atentati-po-vreme-na-mondial-2018-shte-badat-obrecheni-na-neuspeh.html", "text": "Опитите за атентати по време на Мондиал 2018 ще бъдат обречени на неуспех, тъй като групировката ще се изпревари срещу обединения свят. Това каза за Радио „Фокус“-Пирин доц. д-р Жеко Кьосев, социолог и преподавател в Югозападен университет „Неофит Рилски“-Благоевград. Според него заплахите от страна на „Ислямска държава“ са изключително несериозни. „Между другото аз мисля, че по-скоро има опасност от размирици между феновете на различните национални отбори, но смятам, че Русия ще успее да предотврати дори и това и няма да се стигне до някакви много брутални действия от страна на феновете например на Великобритания и Русия“, коментира социологът. Доц. Кьосев допълни, че хората биха могли да бъдат заплашени от други групировки, именно защото всички коментират само „Ислямска държава“ и някак си останалите групировки остават на по-заден план. По думите му руските специални части са подготвени перфектно за това първенство. „На първо място те са подготвени за евентуални безредици и конфликти между феновете и ще успеят да предотвратят всякакви заплахи. Не бива да забравяме, че те ще работят в пълен синхрон. Те няма да работят сами в тази ситуация, а ще работят съвместно с всички останали държави“, каза още той.\r\nНатали СТЕФАНОВА", "date": "2018.06.13", "title": "Доц. д-р Жеко Кьосев, социолог: Опитите за атентати по време на Мондиал 2018 ще бъдат обречени на неуспех"}
{"url": "http://www.focus-news.net/news/2018/06/13/2533667/veliko-tarnovo-dvama-sa-palnite-otlichnitsi-ot-darzhavnite-zrelostni-izpiti-v-oblastta.html", "text": "Двама са пълните отличници от държавните зрелостни изпити в област Велико Търново. Това съобщи за Радио „Фокус“ – Велико Търново инж. Розалия Личева, началник на Регионалното управление на образованието. Тя допълни, че това са Яница Стойкова – ученичка от ПЕГ „Проф. Д-р „Асен Златарова“ във Велико Търново и Илина Лишкова – ученичка на ПМГ „Васил Друмев“ във Велико Търново. Яница е изкарала пълен отличен на изпитите по Български език и литература и по Немски език, а Илина – по Български език и литература и Английски език. Петима зрелостници са постигнали максимален брой точки на втората задължителна матура по предмет. Това са Габриела Петрова, Петко Казанджиев и Михаил Михайлов от ПМГ „Васил Друмев“, които са изкарали по 100 точки от изпита по Математика. Симеон Григоров от СУ „Георги Измирлиев“ – Горна Оряховица има максимален брой точки от изпита по Химия и опазване на околната среда, а  Иван Иванов от СУ Цанко Церковски“ – град Полски Тръмбеш е постигнал 100 точки на изпита по Английски език.\r\nСпоред инж. Личева учениците от ПМГ „Васил Друмев“ и ПЕГ „Проф. д-р Асен Златаров“ и ЧПГ „Аркус“  във Велико Търново са с най-добри резултати от държавите зрелостни изпити. Средният успех от изпита от Български език и литература на  зрелостниците от ПМГ „Васил Друмев“ – Велико Търново е Много добър 5,21. Завършващите  ПЕГ „Проф. д-р Асен Златаров“ са изкарали средно 5,13. Добри резултати са показали и учениците от СУ „Николай Катранов“ – Свищов – 5,08, както и от Частна профилирана гимназия „Аркус“ – 4,99. Те водят класацията по-най-добър резултат от втория държавен зрелостен изпит – Отличен 5,54. На втората матура зрелостниците от СУ „Николай Катранов“ са изкарали среден успех 5,45, от ПМГ ‚Васил Друмев“ – 5,43, ПЕГ от „Проф. Д-р Асен Златаров“ – 5,36, а от СУ „Димитър Благоев“ в Свищов  – 5,01. „Виждате, че в първите пет училища  само сменят местата си при резултатите от първия и втория държавен зрелостен изпит. Много близо до тях в класацията са учениците от СУ „Емилиян Станев“ – Велико Търново, СУ „Георги Измирлиев“ – Горна Оряховица, Старопрестолна професионална гимназия по икономика, СУ „Иван Момчилов“ – град Елена, СУ „Вичо Грънчаров – Горна Оряховица и СУ „Бачо Киро“ – Павликени“, допълни инж. Розалия Личева.\r\nНадежда КРЪСТЕВА", "date": "2018.06.13", "title": "Велико Търново: Двама са пълните отличници от държавните зрелостни изпити в областта"}
{"url": "http://www.focus-news.net/news/2018/06/13/2533646/spored-n-pr-erik-rubin-balgariya-e-sred-malkoto-sayuznitsi-v-nato-sazdali-plan-za-dostigane-na-2-ot-bvp-za-otbrana-do-2024-g-obzor.html", "text": "Ангажиментът е всички съюзници да достигнат 2% от БВП до 2024 г. България е една от малкото съюзници на НАТО, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“. Според него страната трябва да увеличава отговорностите си, тъй като това ще укрепи въоръжените сили по много начини. По думите му придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. „Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. Страната ви има изграден план за модернизация“, подчерта Рубин. \r\nТой уточни, че преди срещата на НАТО в Брюксел България има възможността да се отличи сред съюзниците си. Според Рубин предприемането на стъпки за реализиране на военните разходи преди срещата в Брюксел ще постави България в едно завидно положение. По думи му България е способна да извършва велики дела в рамките на постигнато на целите на ЕС и НАТО, тъй като притежава сила да вдъхновява и мотивира съседите си. Той обърна внимание, че се развиват българо-македонски отношения, като лидерската роля на България в региона е очевидна. По думите му България показва пътя, по който съюзните ѝ трябва да вървят, а той води не само до членство в НАТО и ЕС, но дава и възможност за бъдещите поколения. Рубин подчерта, че в България положителният ефект от членството в НАТО е очевиден както за него, така и за колегите му във Вашингтон. \r\nНачалникът на Военна академия „Георги С. Раковски“ ген. Груди Ангелов заяви, че работи с американското посолство от 2013 г. и винаги са имали добро сътрудничество в областта на тренирането на общите учения в сухопътните войски. \r\nОт своя страна н. пр. Ерик Рубин отговори, че сътрудничеството и партньорството, които са установили преди 25 години, ще продължава да се развива. Той посочи още, че ще направи всичко по силите си, за да установят официални отношения Националният военен университет във Вашингтон и Военната академия „Георги С. Раковски“. \r\nГен. Груди Ангелов благодари на посланик Рубин. „Обещаваме му, че винаги ще бъде наш висок гост, винаги сте добре дошъл да изнасяте лекции за българо-американското сътрудничество“, добави още той.\r\nЛюба АЛЕКСИЕВА", "date": "2018.06.13", "title": "Според н. пр. Ерик Рубин България е сред малкото съюзници в НАТО, създали план за достигане на 2% от БВП за отбрана до 2024 г. (ОБЗОР)"}
{"url": "http://www.focus-news.net/news/2018/06/13/2533665/plovdiv-aleksandar-sekulov-e-tazgodishniyat-nositel-na-nagradata-orfeev-venets-za-visoki-postizheniya-v-savremennata-poeziya.html", "text": "Александър Секулов е тазгодишният носител на наградата „Орфеев венец“ за високи постижения в съвременната поезия. Това съобщиха за Радио „Фокус“ – Пловдив от Общината. Наградата, заедно с парична премия в размер на 5000 лева, му бе връчена от председателят на Общинския съвет в Пловдив Савина Петкова и от спонсор на литературния фестивал „Пловдив чете“. Художникът Иво Рафаилов бе удостоен с наградата „Златна четка“ за най-добро художествено оформление на книга. Наградата си, заедно с премия от 2000 лева, той получи от заместник-кмета по култура и туризъм инж. Александър Държиков. Писателят Йордан Велчев получи извънредна награда от 1000 лева, осигурена от меценат, пожелал анонимност. Наградата му беше връчена от Божана Апостолова – създател и съучредител на инициативата „Пловдив чете”.\r\nОфициалното откриване на 16-то издание на фестивала „Пловдив чете“ се състоя снощи на Античния театър в Пловдив. Сред гостите бяха Евелина Апостолова – заместник-областен управител на област Пловдив, кметът на район „Южен“ – Борислав Инчев, директорът на Народна библиотека „Иван Вазов“ Димитър Минев, както и много пловдивски творци, писатели, поети и приятели на книгата. Празникът започна с изпълнения на фолклорен ансамбъл „Иглика” с ръководител Венцислава Еленска. След официалната част, на сцената излезе група „Фондацията” в състав Кирил Маричков, Иван Лечев, Дони, Венко Поромански и Славчо Николов.\r\n„Пловдив чете“ се провежда традиционно с финансовата подкрепа на Община Пловдив, която тази година е в размер на  38 270 лева. Събитието е част от Културния календар на града за 2018 година, както и в предходните години.\r\nПри връчването на наградата „Златна четка“, заместник-кметът инж. Александър Държиков се обърна към публиката и организаторите с думите: „Убеден съм, че хората от всички възрасти ще продължават да четат, да се срещат с писатели и поети, да участват в четения. И съм сигурен, че Фестивалът, една от емблемите на пловдивската култура ще го има и занапред, още дълги години, защото този традиционен, типично пловдивски фестивал на книгата се развива с всяко следващо издание, обогатява се, печели нови приятели, съмишленици и почитатели. „Пловдив чете“ е и надежда, че българската книга е жива. Тази потребност е вечна, а любовта към словото и книгите е нашата отговорност- заветът, който всеки един от нас трябва да предаде на  поколенията след нас!“. Заместник-кметът благодари на организаторите за неуморните усилия и ежедневен труд, които полагат за да се случи форума. „Този труд често е невидим за околните. Щастлив съм, също така, че всичко това се случва в Пловдив – градът, избран за Европейска столица на културата – 2019“, каза още заместник-кметът, като пожела успех на 16-то издание на „Пловдив чете“.", "date": "2018.06.13", "title": "Пловдив: Александър Секулов е тазгодишният носител на наградата „Орфеев венец“ за високи постижения в съвременната поезия"}
{"url": "http://www.focus-news.net/news/2018/06/13/2533668/odmvr-pazardzhik-za-poslednata-godina-nyama-sluchai-na-udaveni-hora-v-ohranyaemi-ili-neohranyaemi-vodoemi-v-oblastta.html", "text": "За последната година на територията на област Пазарджик няма случаи на удавени хора в охраняеми или неохраняеми водоеми, каза за Радио „Фокус” – Пазарджик Мирослав Стоянов, говорител на ОДМВР-Пазарджик. По думите му, се осъществява засилен контрол върху регламентираното използването на водоемите и намаляване на водния травматизъм. „Служители на полицията участват и в общинските комисии, извършващи огледи върху охраната на водоемите и наличието на указателни и забранителни табели”, уточни Стоянов. Той  припомни, че  един по последните случаи на удавен човек във водоем в Пазарджишко е от преди пет години, когато 19-годишно ромско момиче се удави в микроязовир край Добра вода, след като влезе да плува с религиозното си облекло. С нея бяха още трима младежи. Дрехите се бяха оплели и едно от момичетата се удави, въпреки усилията на близките им да ги спасят.\r\nАлбена ЖИЛЕКОВА", "date": "2018.06.13", "title": "ОДМВР-Пазарджик: За последната година няма случаи на удавени хора в охраняеми или неохраняеми водоеми в областта"}
{"url": "http://www.focus-news.net/news/2018/06/13/2533669/stara-zagora-predstaviteli-na-mladezhkiya-obshtinski-savet-v-kazanlak-predpriemat-blagotvoritelna-aktsiya-v-polza-na-bolno-dete.html", "text": "Представители на  Младежкия общински съвет в Казанлък предприемат благотворителна акция в полза на болно момче, което има нужда от скъпоструващо лечение, каза за Радио „Фокус“ общественият посредник на Казанлък Гинка Щерева, която подкрепя каузата на младежите. Средствата от кампанията ще бъдат в полза на 14-годишния Лазар Стоянов. Момчето страда от аутистично разстройство, умерена умствена изостаналост и други съпътстващи основните му заболявания проблеми. Лазар е с 96% нетрудоспособност, вследствие на което грижи за него полага изцяло майка му. Лечението с барокамера, което искат да приложат, е прекалено скъпо за семейството, поради големия брой процедури, които трябва да се извършат.\r\nМладежите от Младежкия общински съвет изработват брошки във формата на роза от полимерна глина, които ще се продават на цена от 2 лв. на всички хора, които искат да помогнат. Щандът с брошките ще бъде разположен пред Културно-информационния център на ул. \"Искра\" № 4 на 15 и 16 юни. Всички събрани средства ще бъдат дарени на семейството на болното момче, за да бъде подпомогнато лечението му.\r\nСлавяна ГАЙДАРОВА", "date": "2018.06.13", "title": "Стара Загора: Представители на Младежкия общински съвет в Казанлък предприемат благотворителна акция в полза на болно дете"}
{"url": "http://www.focus-news.net/news/2018/06/13/2533664/nimh-nay-golyamo-kolichestvo-valezhi-dnes-e-otcheteno-vav-vidin-39-lkvm.html", "text": "Най-голямо количество валежи днес е отчетено във Видин - 39 л/кв.м. Това съобщиха за Агенция \"Фокус\" от Националния институт по метеорология и хидрология (НИМХ) при БАН. 26 л/кв.м. са паднали в Свищов, в Кюстендил -  19 л/кв.м., а във Враца - 17 л/кв.м. В Благоевград са измерени 12л/кв.м., а в Разград - 11 л/кв.м. В столицата са паднали 7 л/кв.м. \r\nДанните са за последните 12 часа, но валежите в Западна България продължават.\r\nИма данни за градушки в западната част на страната.", "date": "2018.06.13", "title": "НИМХ: Най-голямо количество валежи днес е отчетено във Видин - 39 л/кв.м."}
{"url": "http://www.focus-news.net/news/2018/06/13/2533671/burgas-na-1-yuli-na-ostrov-sveta-anastasiya-shte-se-provede-kontserta-ray-on-my-mind-vklyuchvasht-nezabravimite-hitove-na-rey-charlz-izpalneni-ot-kreyg-beyli-i-petar-salchev.html", "text": "На 1 юли (неделя) остров Света Анастасия предлага на меломаните възможността да посетят концерта \"Ray on My Mind\", включващ незабравимите хитове на Рей Чарлз, изпълнени от Крейг Бейли и Петър Салчев. Това съобщиха от пресцентъра на Община Бургас. Акомпанимент ще им прави джаз триото С. Арабаджиев - пиано, В. Хаджигрудев - бас, Е. Пехливанов - ударни.\r\nКрейг Бейли е артист, чиято музика от първо лице ни среща с таланта и енергията на великия Рей Чарлз. Нещо повече, авторската му музика в проекта го прави и достоен последовател на джаз културата.\r\nОтпътуването към остров Света Анастасия от \"Магазия 1\" е в 20:00 часа, а началото на концерта в 21:00 часа. Билети ще се продават от 15 юни (петък) в Туристическите информационни центрове Часовника, Магазия 1 и Автогара Юг.", "date": "2018.06.13", "title": "Бургас: На 1 юли на остров Света Анастасия ще се проведе концерта \"Ray on My Mind\", включващ незабравимите хитове на Рей Чарлз, изпълнени от Крейг Бейли и Петър Салчев"}
{"url": "http://www.focus-news.net/news/2018/06/13/2533672/smolyan-v-darzhavniya-arhiv-v-grada-shte-bade-predstavena-izlozhbata-svideteli-pamet-za-kontslagera-belene.html", "text": "На 15 юни от 17,30 ч. в залата на Държавен архив – Смолян журналистът Христо Христов ще представи изложбата „Свидетели: Памет за концлагера „Белене”. Това съобщиха от Архива. Пътуващата изложба е инициатива на фондациите „Остров Белене”, „Истина и памет”, и на Културен център Евгений Босилков – Белене”. На 18 пана тя представя живота в концлагера чрез писмените или устни свидетелства на оцелели лагеристи.Чрез спомените на бивши лагеристи изложбата дава възможност на различните поколения да добият представа за:как е създаден концлагерът на остров Персин; робския труд, извършван от лагеристите; побоищата над лагеристите и карцера, в който са изтърпявали наказания; бита и условия, в които са поставени въдворените; дневната дажба и глада в лагера;функционирането на женската част на лагера, организиран на съседния остров „Щурчето”; оцелелите горяни, които са въдворявани „Белене”; свещениците от различните християнски деноминации, въдворени в лагера; оценката за лагера „Белене”, дадена от функционери на БКП, попаднали в него; опитите за бягство от концлагера; поетичното и художественото творчество на лагеристите; въдворяването на представители на мюсюлманската общност, съпротивлявали се срещу насилствената смяна на имената през 1985 г. и др.", "date": "2018.06.13", "title": "Смолян: В Държавния архив в града ще бъде представена изложбата „Свидетели: Памет за концлагера „Белене”"}
{"url": "http://www.focus-news.net/news/2018/06/13/2533673/makedonskoto-pravitelstvo-nay-dobre-e-makedonskiyat-prezident-da-se-izolira-ot-politicheskata-stsena-a-ne-da-izolira-makedoniya.html", "text": "Македонското правителство призовава македонският президент да се изолира от политическата сцена, а не да изолира Македония, пише електронното издание “Фокус (Македония).\r\nПравителството на Република Македония със съжаление констатира, че президентът Георге Иванов в обръщение към обществеността не успя да се издигне над собствената си безпомощност и да види перспективата, която се отваря пред нашата държава с договора, който тези дни финализираха и договориха правителствата на Република Македония и на Република Гърция, заявяват от правителството  в реакция по повод  днешното обръщение на президента Иванов, който каза, че текстът на споразумението с Гърция е вреден и няма да го подпише.\r\nВ изявлението правителството посочва, че президентът Иванов няма чувство за отговорност и предприема действия за недопустимо манипулиране с което е в ущърб на държавата, гражданите и директно действа срещу засилването на македонската идентичност.\r\n„Иванов не се стреми към решения и не работи за интеграцията на Македония в НАТО и ЕС, а това за гражданите е приоритет от най-висок национален интерес. Вместо да възпрепятства бъдещето на Македония и да принуди страната ни да се изолира, най-добре е Иванов да се изолира от политическата сцена. Нашата идентичност най-накрая се признава от всички наши съседи, от Република Гърция и от международната общност. С този договор се потвърждава и засилва македонската етническа и културна идентичност, веднъж завинаги\", пише в реакцията на ПМ на обръщението на президента Георге Иванов. Юлиян Марков", "date": "2018.06.13", "title": "Македонското правителство: Най-добре е македонският президент да се изолира от политическата сцена, а не да изолира Македония"}
{"url": "http://www.focus-news.net/news/2018/06/13/2533670/a1on-pred-sgradata-na-sabranieto-v-skopie-zapochna-protest-protiv-smyanata-na-imeto.html", "text": "Пред сградата на Събранието в Скопие започна протест против смяната на името, предава македонският телевизионен канал A1.on.\r\nПротестът е организиран от активистите от „Комити“ , като те заявяват,ч е името не е за продан.\r\nДемонстрантите със знамена и транспаранти изказват своето недоволство от съгласуваната промяна на името от македонския премиер Зоран Заев. На протеста се използват пиротехнически изделия. Около сградата на Събранието има засилено полицейско присъствие.  Юлиян Марков", "date": "2018.06.13", "title": "A1.on: Пред сградата на Събранието в Скопие започна протест против смяната на името"}
{"url": "http://www.focus-news.net/news/2018/06/13/2533675/mkd-makedoniya-edno-ime-imame-skandirat-okolo-1500-demonstranti-v-skopie.html", "text": "„Едно име имаме“ скандират около 1500 демонстранти в Скопие, предава македонското електронно издание МКД.\r\n\"Македония, Македония\", викат около 1500 участници на протест тази вечер пред парламента на Република Македония. Събралите се граждани протестират срещу обявеното споразумение за промяна на конституционното име на Македония.\r\n\"Нашето име е нашата идентичност\", \"Едно име имаме - Македония\",  \"Предците ни в гроба се въртят“, пише на лозунгите, които гражданите носят на протеста. Те също така искат оставката на правителството и викат \"Бесилка, бесилка\" при всяко споменаване на името на премиера Зоран Заев.\r\nОт „Християнското братство“ настояват Заев да бъде съден от народния съд, от този народ.\r\n\"Този, който искаше да има референдум, е против Македония. Ние няма да позволим провеждането на референдум \", заявяват от „Християнското братство“ и дават подкрепата си на президента Георге Иванов, викайки името му.\r\nНе е известно кой е организаторът, през деня са изпратени призиви за участие чрез социални мрежи.\r\nСред събраните граждани няма нито един от видните опозиционни политици, пред сградата на Събранието има засилено полицейско присъствие. Протестът е в ход. Юлиян Марков", "date": "2018.06.13", "title": "МКД Македония:  „Едно име имаме“ скандират около 1500 демонстранти в Скопие"}
{"url": "http://www.focus-news.net/news/2018/06/13/2533676/tass-gratskiyat-ministar-na-vanshnite-raboti-e-na-poseshtenie-v-moskva.html", "text": "Гръцкият министър на външните работи е на посещение в Москва . Тази година се навършват 190 години от установяването на дипломатически отношения и 25 години от подписването на договора за дружба и сътрудничество между двете страни, предава TACC.\r\nМинистрите са обсъдили двустранното сътрудничество, както и много регионални и световни проблеми, включително кипърския въпрос, разрешаването на спора с името на Македония, газовия транзит за Западните Балакни и други. \r\nПо темата за името на Македония Сергей Лавров е заявил, че Русия поддържа решението, щом то е прието съвместно.\r\n „Ние винаги сме подчертавали, че подкрепяме намирането на решение на този проблем без външна намеса и без поставянето на изкуствени срокове и условия, като подкрепяме такова решение, което отговаря на интересите на двете страни и което се опира на широка обществена подкрепа“, заяви руският външен министър Сергей Лавров Юлиян Марков", "date": "2018.06.13", "title": "ТАСС: Гръцкият министър на външните работи е на посещение в Москва"}
{"url": "http://www.focus-news.net/news/2018/06/13/2533674/makfaks-makedoniya-protestirashtite-v-skopie-hvarliha-kokteyl-molotov-sreshtu-sgradata-na-parlamenta.html", "text": "Протестиращите в Скопие хвърлиха коктейл \"Молотов\" срещу сградата на парламента, предава македонската информационна агенция \"Макфакс\".\r\nСъгласно разпространената информация, бутилката е уцелила сградата, но не се е възпламенила. Съобщава се и за демонстранти, които хвърлят консерви срещу Събранието. \r\nПротестът в столицата на югозападната ни съседка продължава, а участниците държат запалени факли и пеят патриотични песни. Чуват се скандирания \"Македония\" и \"Македония на македонците\", а присъстващите са категорични, че няма да позволят промяна на името на страната им. Има и закани, че Македония ще гори.", "date": "2018.06.13", "title": "\"Макфакс\" (Македония): Протестиращите в Скопие хвърлиха коктейл \"Молотов\" срещу сградата на парламента"}
