{"url": "http://www.focus-news.net/news/2018/04/19/2513039/shumen-ekologichna-beseda-svyat-bez-zamarsyavane-ot-plastmasa-shte-bade-predstavena-v-uchilishteto-v-selo-madara.html", "text": "Екоексперти и лаборанти от Регионална лаборатория - Шумен към ИАОС ще посетят  ОУ „Панайот Волов“ в с. Мадара, където ще проведат екологична беседа с учениците на тема „Свят без замърсяване от пластмаса“. Това съобщиха от Регионалната инспекция по околната среда и водите – Шумен. На 20 април в ОУ „Д-р Петър Берон“ , Шумен ще се организира ученически празник по повод Деня на Земята, на който гости ще бъдат експерти от РИОСВ – Шумен и РЛ Шумен. Празничната програма ще включва игри, викторина, изработване на макети от рециклируеми материали и др.", "date": "2018.04.19", "title": "Шумен: Екологична беседа „Свят без замърсяване от пластмаса“ ще бъде представена в училището в село Мадара"}
{"url": "http://www.focus-news.net/news/2018/04/19/2513041/afp-blizo-120-hil-dushi-sa-protestirali-vav-frantsiya-sreshtu-prezidenta-emanyuel-makron.html", "text": "Според френското министерство на вътрешните работи около 119 500 души са протестирали в цяла Франция срещу реформите в публичния сектор, провеждани от президента Еманюел Макрон, което е значително  по-малко в сравнение с подобни протести от преди месец, предава  AFP.\r\nМВР изчислява, че 11 500 души са присъствали на протестите в Париж, срещу 15 хил.- участници според профсъюзите. Още 108 хил. души са протестирали в другите части на страната според министерството.\r\nНа свой ред профсъюзите смятат, че на протест в цялата страна са излезли близо 300 хил. души. Виктор Турмаков", "date": "2018.04.19", "title": "AFP: Близо 120 хил. души са протестирали във Франция срещу президента Еманюел Макрон"}
{"url": "http://www.focus-news.net/news/2018/04/19/2513037/pazardzhik-rzi-ne-ustanovi-otkloneniya-v-kachestvoto-na-piteynata-voda-v-regiona-za-perioda-ot-1-do-16-april.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 1 до 16 април 2018 година от 6 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Взети са и 5 проби от минерални водоизточници. От тях също няма такива, които да не отговарят на изискванията на Наредба №14 на МЗ за курортните ресурси, курортните местности и курортите. Здравните експерти не са регистрирали през периода от 1 до 16 април и случаи на чревни инфекциозни заболявания, поради което не са предприети мерки за административна принуда във връзка с констатирани нарушения във водоснабдяването.\r\nВаня НИКОЛОВА", "date": "2018.04.19", "title": "Пазарджик: РЗИ не установи отклонения в качеството на питейната вода в региона за периода от 1 до 16 април"}
{"url": "http://www.focus-news.net/news/2018/04/19/2513043/burgas-ansambal-strandzha-shte-se-predstavi-s-uchastie-v-natsionalniya-format-na-balgariya-pee.html", "text": "На 21 април в Дом на НХК – Бургас ансамбъл „Странджа“ се представя с участие в националния формат на „България пее“. Това каза за Радио „Фокус“- Бургас, Марио Егов, художествен ръководител на Ансамбъл „Странджа“. На 4 май в Драматичен театър - Пазарджик ансамбълът също ще вземе участие заедно с ансамбъл „Тракия“, допълни още Егов.\r\nЯнислава КРЪСТЕВА", "date": "2018.04.19", "title": "Бургас: Ансамбъл „Странджа“ ще се представи с участие в националния формат на „България пее“"}
{"url": "http://www.focus-news.net/news/2018/04/19/2513042/deyan-slavov-teritorialno-statistichesko-byuro-severoiztok-v-10-ot-naselenite-mesta-na-oblast-varna-zhiveyat-ot-1-do-49-dushi.html", "text": "Към 31 декември в градовете на област Варна живеят 395 488 или 83.8%, а в селата – 76 632 или 16.2% от населението на областта. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Към края на 2017 година населените места в област Варна са 159, от които 11 са градове и 148 – села. Към края на годината няма населени места без население, допълни Деян Славов. В 10 от населените места на областта живеят от 1 до 49 души, включително. В съответствие с административно-териториалното устройство област Варна е разделена на 12 общини. Най-малка по брой на населението е община Бяла, в която живеят 3 283 души или 0.7% от населението на областта, а най-голяма е община Варна – 344 748 души. Само една община – Варна, увеличава населението си през 2017 година спрямо 2016 година – с 0.2%. При всички останали общини има намаление, като най-голямо е то за общините Аврен – с 2.3%, Вълчи дол – с 2.1% и Ветрино – с 1.4%.\r\nОсновните фактори, които влияят върху измененията в броя и структурите на населението, са демографските процеси – раждаемост, смъртност и миграция, отбеляза Деян Славов.\r\nМарияна ВАЛЕНТИНОВА", "date": "2018.04.19", "title": "Деян Славов, Териториално статистическо бюро – Североизток: В 10 от населените места на област Варна живеят от 1 до 49 души"}
{"url": "http://www.focus-news.net/news/2018/04/19/2513040/emil-hristov-ot-gerb-se-izvini-na-horata-s-uvrezhdaniya-ot-bsp-shte-poiskat-ostavkata-mu-ako-sam-ne-ya-podade-obzor.html", "text": "Началото на четвъртата сесия на 44-тото Народно събрание вчера беше белязано от скандал между управляващи и опозиция по повод поредния протест на хората с увреждания. Част от протестиращите не бяха допуснати в парламента с мотив, че тениските им с надпис „Системата ни убива“ не са подходящи. От БСП заявиха, че ГЕРБ не допускат протестиращите в парламента, защото са против системата им на управление. Лидерът на левицата Корнелия Нинова излезе сред протестиращите, а на входа на парламента се стигна до словесни атаки между ГЕРБ и БСП. От БСП дори поискаха оставката на Емил Христов като зам.-председател на Народното събрание. Самият той обясни, че му е казано само за фланелките, а не че протестиращите имат пропуски. \r\nДнес от парламентарната трибуна Емил Христов се извини на хората с увреждания, които не са допуснати в Народното събрание. Той уточни, че решението за недопускането им в сградата е взето от охраната, а не от него. От БСП заявиха, че оставката на Емил Христов е единственият отговор на политик, който носи отговорност за провала в политиката на ГЕРБ. От левицата заявиха, че ако Христов не подаде оставка- ще бъде поискана. Зам.-председателят на ПГ на БСП Антон Кутев заяви: „Те протестираха срещу убийствено ниските доходи на хората с увреждания, срещу липсата на държавна подкрепа, липсата на работа, неработещите институции, мизерията“. Той изтъкна, че хората с увреждания твърдят, че системата ги убива, но никой от политиците не е излязъл да ги чуе. \r\nОт ГЕРБ заявиха, че твърденията на БСП за поведението на мнозинството спрямо хората с увреждания и за липсата на диалог между изпълнителната и законодателната власт са несъстоятелни. Председателят на ПГ на ГЕРБ Цветан Цветанов заяви, че БСП са доказали, че не могат да управляват, а да създават напрежение, без да дават алтернатива. Според него с искането за оставка на Емил Христов се създава агресивност към парламента и народните представители.", "date": "2018.04.19", "title": "Емил Христов от ГЕРБ се извини на хората с увреждания, от БСП ще поискат оставката му, ако сам не я подаде (ОБЗОР)"}
{"url": "http://www.focus-news.net/news/2018/04/19/2513046/blagoevgrad-kmetat-na-obshtina-simitli-apostol-apostolov-i-kmetat-na-obshtina-pehchevo-r-makedoniya-dragan-trenchovski-podpisaha-sporazumenie-za-nov-transgranichen-proekt.html", "text": "Кметът на община Симитли Апостол Апостолов и кметът на община Пехчево, Р Македония - Драган Тренчовски, подписаха споразумение за нов трансграничен проект. Това съобщиха от пресцентъра на Община Симитли. Между кметовете се проведе работна среща в град Пехчево, на която присъстваха председателят на общински съвет Симитли- Владимир Христов и проектанти на проекта.\r\nТемата на срещата беше дейностите, които се провеждат в момента, както и планът за прилагане на проекта „Опазване на околната среда от природни бедствия и подобряване на мястото за живеене“, както и за останалите дейности, които изцяло ще реализират проекта от двете страни на границата, в община Пехчево и в община Симитли.\r\nКметовете съвместно подписаха споразумение за партньорство за проект, „Опазване на околната среда от природни бедствия и подобряване на мястото за живеене“, които съвместно ще кандидатстват в рамките на Програмата за трансгранично сътрудничество между Република България и Република Македония. Дейностите, които община Симитли ще извърши в този проект са подобряване на начина на живот в село Крупник, както и изграждане канал на дере в селото.\r\nВъжен парк ще бъде направен в градския парк в град Симитли по друг проект. Община Симитли и Община Зрновци, Р Македония ще работят съвместно по проект „Развитие на туризма, чрез алтернативни форми на туризъм – изграждане на въжена линия за екстремен спорт“.\r\nЧиталището в село Брежани също ще бъде ремонтирано и реконструирано по трансграничен проект. Община Симитли съвместно с Община Щип, Р Македония ще облагородят читалище и училище. Проектът е с име „Развитие на туризма, чрез насърчаване културата и туризма в региона“. Облагородяване и ремонтиране на читалището очаква жителите на Брежани, благодарение на усилията и желанието на общинското ръководство в посока развитие на общината чрез проекти.", "date": "2018.04.19", "title": "Благоевград: Кметът на община Симитли Апостол Апостолов и кметът на община Пехчево, Р Македония - Драган Тренчовски, подписаха споразумение за нов трансграничен проект"}
{"url": "http://www.focus-news.net/news/2018/04/19/2513044/energiynite-ministri-ot-es-obsadiha-v-sofiya-zakonodatelniya-paket-chista-energiya-za-vsichki-evropeytsi-i-prehodat-kam-niskovaglerodna-ikonomika-obzor.html", "text": "Енергийните министри от Европейския съюз обсъдиха законодателния пакет „Чиста енергия за всички европейци“ и преходът към нисковъглеродна икономика по време на две срещи, които се проведоха в рамките на Българското председателство на Съвета на ЕС - заседанието на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\" и конференцията на високо ниво „Чиста енергия за всички европейци – пътят напред“ - Балканската перспектива за нисковъглеродното бъдеще на Европа.\r\nМинистърът на енергетиката Теменужка Петкова определи срещите като изключително ползотворни и градивни. „Обект на дискусии бяха три много важни досиета от законодателния пакет „Чиста енергия за всички европейци“, за които предстоят преговори с Европейския парламент. Получихме яснота по отношение на позициите на държавите членки за три регламента – Регламентът за управление, Директивата за енергийна ефективност и Директивата за ВЕИ. Бяха обсъдени съществени елементи, свързани с изменение на Регламента за създаване на агенция за сътрудничество между регулаторите на енергия в рамките на ЕС“, каза още тя и посочи, че законодателният пакет „Чиста Европа за всички европейци“ може да бъде определен като изключително амбициозен и уникален по своята същност. По думите ѝ той дава отговори и насоки по отношение на това как да бъде извършен преходът към нисковъглеродна икономика и чрез какви мерки, свързани с енергийната ефективност и енергията от ВЕИ. Министър Петкова обясни, че това са мерки, които ще гарантират устойчивост и икономически растеж за целия Европейски съюз. „Tова са теми, които изкисват преодоляване на големи предизвикателства. Сигурна съм, че само с общи усилия ще успеем да ги преодолеем, затова се радвам, че заедно с нас тук са и колегите от Западните Балкани и от Азербайджан и Турция“, каза още тя.\r\nЕврокомисарят по климатa и енергетика Мигел Ариас Канете уточни, че сега е моментът да се повиши амбицията на европейските цели. „В момента обсъждаме нови разпоредби как ще интегрираме възобновяемата енергия на пазара във всички държави-членки. Видяхме, че разходите за възобновяемата енергия спаднаха рязко, както за вятърните инсталации, офшорните и слънчевите инсталации. Сега можем със същата разходна ефективност да постигнем по-амбициозни цели“, каза още той и уточни, че Българското председателство трябва да намери компромис между позициите на Съвета и Парламента. „Държавите от ЕС имат различни мнения за реализирането на ВЕИ потенциала, но като цяло стремежът е към по-висока цифра от 27%. Чухме днес позиции и от двете страни, чухме мнения и от двете посоки – някои държави членки казват, че не трябва да надвишаваме 27% за ВЕИ, други пък искат 35%, а трети - да се запази 27%. Така че имаше различни мнения по въпроса, но като цяло стремежът е към по-висока цифра от 27%, но не чак толкова близо до 35%, както иска Европейският парламент“, каза още еврокомисарят. По думите му по отношение на Регламента за управлението той посочи, че е имало много по-голямо съвпадение на позициите. \"Всички искат по-силно управление и главата за управлението е тази, по която Председателството може да ускори темпа за работа, тъй като там всички са съгласни“, коментира Канете и посочи, че това допринася за енергийната сигурност, създават се работни места на местно ниво и се подобрява качеството на въздуха за всички граждани.", "date": "2018.04.19", "title": "Енергийните министри от ЕС обсъдиха в София законодателния пакет „Чиста енергия за всички европейци“ и преходът към нисковъглеродна икономика (ОБЗОР)"}
{"url": "http://www.focus-news.net/news/2018/04/19/2513047/burgas-predstoi-pochistvane-na-patya-burgas-kv-sarafovo-i-burgas-kv-kraymorie.html", "text": "Предстои почистване на пътя Бургас – кв. „Сарафово“ и Бургас – кв. „Крайморие“, съобщи за Радио „Фокус“-Бургас Павлин Михов, директор на Дирекция „Околна среда” в Община Бургас. Дейността е част от пролетното почистване, което е започнало на 21 март и ще продължи до края на месец май. През следващата седмица ще се почиства в кварталите „Лозово“, „Горно Езерово“, „Черно море“, „Рудник“ и др. До момента са почистени основно ЦГЧ и кварталите на Бургас. „От началото на миналата седмица фирма „Титан“ почистват и в съставните селища и извънградските квартали. Миналата седмица е почистен основно кв. „Долно Езерово“, през тази седмица ще се приключи с кв. „Сарафово“ и „Крайморие“, каза още Михов. Той добави, че всички събрани отпадъци в зависимост от техния характер се извозват на различни места. „Ако са строителни, се извозват на строителното депо, ако са с битов характер, се извозват на депото за битови отпадъци“, каза още Михов. По думите му през годините замърсяването в извънградсите територии намалява.\r\nМария РУСЕВА", "date": "2018.04.19", "title": "Бургас: Предстои почистване на пътя Бургас – кв. „Сарафово“ и Бургас – кв. „Крайморие“"}
{"url": "http://www.focus-news.net/news/2018/04/19/2513060/afp-udalzhavane-na-gratskata-spasitelna-programa-e-nevazmozhno.html", "text": "Европейският съюз няма планове да удължава гръцката спасителна програма, заявява еврокомисарят по икономическите въпроси Пиер Московиси, предава AFP.\r\n„Това въобще не подлежи на обсъждане. Нашата обща цел е да завършим тази програма навреме. Няма причина да сменяме курса или крайния срок. Гърция трябва да завърши програмата си през лятото“, казва Московиси в интервю за агенцията.\r\nПо-рано в сряда гръцкият премиер Алексис Ципрас също заявява, че страната му желае да се освободи от дълговата програма през август тази година.\r\n„Финализирането на  гръцката програма ще означава, че ние сме оставили кризата зад гърба си“, завършва Пиер Московиси. Юлиян Марков", "date": "2018.04.19", "title": "АFP: Удължаване на гръцката спасителна програма е невъзможно"}
{"url": "http://www.focus-news.net/news/2018/04/19/2513048/stara-zagora-den-na-otvorenite-vrati-vratite-kam-znanieto-organizira-osnovno-uchilishte-georgi-kirkov-kazanlak.html", "text": "С мотото „Вратите към знанието“ в Основно училище „Георги Кирков“ в събота на 21 април, от 10,30 часа ще се проведе Ден на отворените врати, каза за Радио „Фокус“ директорът на училището Любомира Абдишева. Проявата е ежегодна и се организира от ръководството на училището.\r\nУчебното заведение отваря врати за родителите на бъдещите първокласници, както и за самите бъдещи ученици. Идеята е на място да се запознаят с това, което предлага училището като учебна база, учебен и творчески процес, възможности за отдих, занимания в свободното време и преподавателски колектив. \r\nПрез новата учебна година за бъдещите първокласници училището предлага и разширено обучение по информационни технологии, тенис на корт, изобразително изкуство и витражни техники, английски език.\r\nСлавяна ГАЙДАРОВА", "date": "2018.04.19", "title": "Стара Загора: Ден на отворените врати „Вратите към знанието“ организира Основно училище „Георги Кирков“ - Казанлък"}
{"url": "http://www.focus-news.net/news/2018/04/19/2513050/smolyan-oblastta-e-na-deveto-myasto-v-stranata-po-ravnishte-na-bezrabotitsa-prez-mart.html", "text": "10,7 % е равнището на безработица в област Смолян през месец март. Това каза за Радио „Фокус“ – Смолян Александър Ковачев – старши експерт Дирекция „Регионална служба по заетостта“ – Пловдив. По думите му към края на месец март безработните, регистрирани в дирекциите „Бюро по труда“ в Смолянска област са малко над 6200 и са с 14% по-малко, спрямо същия месец на предходната година. Смолянска област е на девето място по равнище на безработица сред останалите региони в страната. Броят на жените без препитание в Смолянска област е значително по-висок от този на мъже. Жените, регистрирани в бюрата по труда в региона са над 3500, докато мъжете са около 2700. Най-малко са безработните лица при младежите до 29 години. Значителен обаче е делът на безработните лица в предпенсионна възраст в Родопите, като хората над 55-годишна възраст в Смолянско са около 1/3 от всички безработни лица. По отношение на образованието, най-малко са лицата без препитание с висше образование, а най-много са тези със средно образование.\r\nНели ГЕРГЬОВСКА", "date": "2018.04.19", "title": "Смолян: Областта е на девето място в страната по равнище на безработица през март"}
{"url": "http://www.focus-news.net/news/2018/04/19/2512846/pernik-kmetat-vyara-tserovska-popita-rakovodstvoto-na-toplofikatsiya-pernik-kakvo-shte-bade-razvitieto-na-shlamohranilishteto-i-kakvi-merki-i-sredstva-sa-otdeleni-za-nego.html", "text": "Кметът на Община Перник Вяра Церовска попита ръководството на „Топлофикация – Перник“ какво ще бъде развитието на шламохранилището, каква ще бъде неговата съдба, какви мерки и средства са отделени за него. Това стана по време на общественото обсъждане за актуалното състояние, перспективи и развитие на топлофикационното дружество, което е на сто процента частно, съобщиха от пресцентъра на Общината. Срещата беше организирана от Общинския съвет и в нея взеха участие още председателят на Асоциацията на топлофикационните дружества в страната инж. Кремен Георгиев, председателят на ОбС Иво Савов, зам.-областният управител Иво Иванов, Дора Томова – експерт от КЕВР, общински съветници и граждани. \r\nКметът попита и какво е виждането на ръководството на ТЕЦ-а за чистотата на въздуха, защото това са проблеми, които вълнуват всички перничани. Церовска изказа благодарност на представителите на КЕВР, които реагираха веднага след подаденото писмо от Общината за ситуацията през зимния сезон, когато беше спряно топлоподаване. Експерти на енергийния регулатор още на следващия ден организираха проверка на дружеството. \r\n„Повече от 20 000 перничани ползват услугите на частното отоплително дружество. От тях се възползват още институции, училища и детски градини, затова всички трябва да мислим за неговата съдба. За нас е изключително важно това дружество да го има и да се развива. Нямаме по–важен сътрудник и през зимата, и през лятото, когато е необходима топлина и топла вода, конкретизира Церовска.\r\nПо думите на кмета от 2011 г. Общината не е плащала сметки към Топлофикация – Перник, едва през последните години е започнало разплащане на сумите. За сградата на общинската администрация задълженията са намалели от 400 000 лв. на близо 100 000 лв. \r\nПо време на срещата стана ясно, че през последните месеци Перник е сред градовете, в които има само два пъти повишаване на фините прахови частици.", "date": "2018.04.19", "title": "Перник: Кметът Вяра Церовска попита ръководството на „Топлофикация – Перник“ какво ще бъде развитието на шламохранилището и какви мерки и средства са отделени за него"}
{"url": "http://www.focus-news.net/news/2018/04/19/2512739/metodi-popov-ruo-blagoevgrad-okolo-2-700-sa-detsata-v-preduchilishtni-grupi-v-oblastta-trudno-mozhe-da-se-kazhe-kolko-tochno-shte-sa-parvoklasnitsite-prez-esenta.html", "text": "Трудно някой би се наел да каже със сигурност с точност колко са или колко ще бъдат първокласниците в област Благоевград. Това каза за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието. По думите му в подготвителните групи на територията на детските градини и училищата, където има такива групи с деца в предучилищна възраст се обучават около 2 700. „Ако следваме тази цифра с очакване на една малка част деца, които ще дойдат от някъде по-малко деца, които не са обхванати, защото от тази година действа механизъм за обхват на институциите на децата, тоест малка е вероятността да има деца, които да не са в предучилищни групи, то всичкото това навежда на извода, че тази година в първи клас ще влезнат по-малко ученици“, каза още Попов. Той добави, че за следващата година ще има с около 200 деца по-малко в първи клас, сравнено с предходната учебна година. „Така е и в настоящата година – влезнаха с 200 деца по-малко сравнено с предишната. Искам обаче да кажа, че това определено е притеснително за нас“, подчерта Попов.\r\nЛивия НИНОВА", "date": "2018.04.19", "title": "Методи Попов, РУО – Благоевград: Около 2 700 са децата в предучилищни групи в областта, трудно може да се каже колко точно ще са първокласниците през есента"}
{"url": "http://www.focus-news.net/news/2018/04/19/2512823/dzhayatma-uikramanyake-za-oon-angazhimentat-po-otnoshenie-na-mladite-hora-e-prioritet.html", "text": "Младите хора и правителството заедно очертаха техните цели, свързани с европейската стратегия за младежта. За ООН ангажиментът по отношение на младите хора е приоритет. Това каза специалният пратеник на ООН по младежките въпроси Джайатма Уикраманяке на пресконференция след Европейската младежка конференция, която се проведе в рамките на Българското председателство на Съвета на ЕС, предаде репортер на Агенция „Фокус“. „Ежедневно работя по различни платформи в този регион. Тази среща е много важна, за да се запозная с приоритетите, предложенията и идеите на младите хора. Ще направя всичко възможно да сведа всичко направено тук до ООН. Благодаря на правителство, на ЕК и на всички над 15 000 млади хора, участвали в процеса на консултации, за да дадат своя глас за бъдещето на региона“, каза още тя. \r\nЛюба АЛЕКСИЕВА", "date": "2018.04.19", "title": "Джайатма Уикраманяке: За ООН ангажиментът по отношение на младите хора е приоритет"}
{"url": "http://www.focus-news.net/news/2018/04/19/2513049/lyubomira-nikolova-za-poredna-no-ne-i-za-posledna-godina-agentsiya-fokus-e-otlichena-v-kompaniya-na-godinata.html", "text": "Информационна агенция „Фокус“ е отличена в категория „Медии- информационна агенция“ в четвъртото издание на „Компания на годината“, предаде репортер на Агенция „Фокус“. Наградата се присъжда за Лидерска позиция, достоверност на информацията и развитие на човешкия капитал, която  получи ръководителят на Административно-търговския отдел на „Фокус“ Любомира Николова. \r\n„За мен е чест за пореден път да съм на тази сцена и да получа поредното, но не и последното отличие на „Фокус“. Зад него стои неуморната и отговорна работа на целия екип на Информационна агенция и Радиоверига „Фокус“ на всички редактори, репортери и новинари“, заяви Николова.\r\n„Благодаря на организаторите, на целия екип на сп. Bulgaria Business Review, сп. Business Lady, Business Lady Club  и най-вече на г-н Даниел Димитров, че и този път оцениха работата ни и днес отново сме тук.  Поздравявам ви за труда, който и вие сте положили, за да сме всички заедно и да покажем успеха, който сме постигнали“, добави Николова.\r\nПо думите ѝ „Фокус“ ще продължи, както и до момента, да представя новините такива, каквито са. \r\n„Ще продължим борбата срещу фалшивите новини и ще Ви информираме най-бързо, най-точно и достоверно“, каза още ръководителят на Търговския отдел.\r\nБиляна ИВАНОВА", "date": "2018.04.19", "title": "Любомира Николова: За поредна, но не и за последна година Агенция „Фокус“ e отличена в „Компания на годината“"}
{"url": "http://www.focus-news.net/news/2018/04/19/2512663/afp-v-rumaniya-nedoverieto-vav-vaksinite-ubiva.html", "text": "В Румъния недоверието във ваксините убива, предава AFP\r\nДребната шарка все още отнема детски животи в Румъния. Около 40 деца са починали от болестта, като много хора обвиняват насаждания страх у някои майки за опасни усложнения от ваксините.\r\nДванайсет хиляди души са били в контакт с вируса на дребната шарка в Румъния, като 46 от тях са починали от 2016 година насам. От починалите 39 са деца на възраст под три години, коитo не са ваксинирани. Причините за отказ от ваксинации са различни при различните групи от населението, но ромското население е по-уязвимо по данни на лекарите. Юлиян Марков", "date": "2018.04.19", "title": "АFP:  В Румъния недоверието във ваксините убива"}
{"url": "http://www.focus-news.net/news/2018/04/19/2512635/pregled-na-osnovnite-temi-v-ruskiya-pechat-agentsiya-fokus.html", "text": "Доколко е вероятна забрана на американския долар в Русия, пише вестник “Московский комсомолец“.\r\nИзданието представя  мнението на експерта Александър Разумаев, директор на аналитичния департамент в авторитетна финансово-брокерска къща.\r\nДали доларът може да се превърне във „валутен враг“  и да бъде забранен? Подобно мнение е изказвано още през 2014 на фона на западните санкции срещу Русия заради събитията в Украйна и тежката валутна криза в края на същата година“. Тези слухове водят до бързоразпространяваща се паника. Хората били готови да купуват долари на какъвто и да е курс, а желаещи да ги продават просто нямало. В социалните мрежи се разпространявали слухове за поява на черен пазар и падане на курса на долара под 100  и дори под 200 рубли за един щатски долар. Дали подобна мащабна валутна криза и забрана на долара е възможна сега, коментира експерта.\r\nСпоред него вътрешната конвертируемост на рублата е изгодна за руснаците. Това е от полза за пазарната икономика и свободния пазар за всеки руснак. Тя позволява на руснаците да пътуват свободно в чужбина и да купуват вносни стоки в руските магазини. Тук важи принципа – важното е да заработваш достатъчно рубли, а другото не проблем.\r\nАвторът припомня ситуацията по съветско време, когато освен официалния курс, който бил изгоден , но недостъпен за повечето руснаци съществувал черен пазар, тъй като официално е било разрешено закупуването на много ограничени суми само при пътуване в чужбина.\r\nСпоред автора ако се наложи забрана на долара, то тази ситуация ще се повтори. Също така подобни опити са правени в някои от бившите съветски републики и винаги са създавали черен пазар и са били неуспешни.\r\nЕкспертът обаче посочва, че изненади са възможни не само от руска , но и от американска страна с оглед на непрекъснатото въвеждане на нови санкции, които биха могли да засегнат и обикновените руснаци, държащи спестявания в чужбина, не само олигарсите.\r\n***Има ли основания Русия да даде на съд  за клевета Борис Джонсън  и други негови колеги , пита руският ежедневник „Правда.ru“ .\r\nНа 18 април се състоя второ закрито заседание на Организацията за забрана на химическите оръжия (ОЗХО).  На него представителят на Великобритания  заявява, че специалистите на организацията не са успели да определят страната на производство на веществото, с което са били отровени Сергей и Юлия Скрипал. На основание на голословните според изданието твърдения министърът на външните работи на Великобритания Борис Джонсън обвинил Русия и президента й в отговорност за отравянето на бившия двоен агент, което доведе до санкции срещу Русия от много западни страни.\r\nВестникът пита Владимир Оленченко – старши научен сътрудник към Центъра за европейски изследвания към Института за световна икономика и международни отношения при Руската академия на науките, дали Русия може да съди Борис Джонсън и други негови колеги за клевета.\r\n„На мен ми се струва, че нашата генерална прокуратура върви по правилен път. Тя обнародва документи, където много неща не съответстват и отговорността за това пада на Великобритания. Проблемът е в това, че Великобритания не отговаря на нашите въпроси“, казва експертът.\r\nСпоред него трябва да се привлече повече внимание на тази тематика и да не се даде възможност тази тема да заглъхне.\r\nЕкспертът добавя, че отговорност за клевета в западните страни съществува. В САЩ и Великобритания под клевета се разбира разпространяване на лъжливи сведения с опорочаващ характер. На Русия й е необходимо да докаже, че заявленията на Лондон се основават на съзнателна невярна информация и са навредили на репутацията на руския президент. Според него руските адвокати могат да подготвят такъв иск от името на руския  президент Владимир Путин директно в британски съд  \r\nВестникът напомня,че на заседанието в сряда ОЗХО не успяла да потвърди наличието на веществото BZ, което се намирало в контролните проби, в пробите събрани в Солсбъри. \r\n***Американският президент Доналд Тръмп смята, че било хубаво да се избавим от ядрените оръжия в Северна Корея, а при идеални условия в целия свят, пише руският вестник  „Известия“.\r\n „Ние много уважаваме това, което те (Северна Корея) правят в много аспекти. Длъжни сме да работим заедно. Длъжни сме да сложим край на ядреното оръжие, най-добре по целия свят“ , заявява Доналд Тръмп на съвместната пресконференция с японския премиер Шиндзо Абе след срещата им в резиденцията \"Мар-а-Лаго\" във Флорида.\r\nВ хода на пресконференцията президентът на САЩ е потвърдил готовността да се срещне с лидера на Северна Корея Ким Чен-ун, като срещата ще се състои по неговите думи в близките седмици.", "date": "2018.04.19", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/19/2512688/plovdiv-sadat-reshava-dali-da-ostane-li-v-aresta-zhenata-koyato-blasna-10-parkirani-koli.html", "text": "Районният съд в Пловдив решава дали да остане ли в ареста жената, която блъсна 10 паркирани коли, лед употреба на алкохол и наркотици. На 15 април сутринта 20-годишната Габриела Медарова помете 10 паркирани коли в пловдивския квартал „Кючук Париж”, след което заряза повредения си джип и избяга. След задържането ѝ е установено, че преди да се качи на моторното превозно средство обвиняемата употребила алкохол и наркотични вещества – марихуана. Повдигнати са ѝ три обвинения - за това, че управлявала моторно превозно средство след употреба на алкохол, както и на наркотични вещества и за причиняване по непредпазливост на значителни имуществени вреди при управление на моторно превозно средство. \r\nОбвиняемата Габриела М. бе задържана за срок от 72 часа. \r\nЗа престъпленията, за които е обвинена младата жена може да плучи до 3 години лишаване от свобода.", "date": "2018.04.19", "title": "Пловдив: Съдът решава дали да остане ли в ареста жената, която блъсна 10 паркирани коли"}
{"url": "http://www.focus-news.net/news/2018/04/19/2512618/pregled-na-osnovnite-temi-v-svetovniya-pechat-agentsiya-fokus.html", "text": "Иранското правителство нареди държавните организации и компании да заменят американския долар с евро при чуждестранните транзакции и във финансовите отчети, предава  Tehran Times.\r\nПравителството също така ще натовари централната банка с управлението и обявяването на курса между риала и еврото ежечасно. Решението е част от усилията на страната да намали зависимостта си от американската валута.\r\nУправителят на централната банка Валиола Сейф заяви, че предложението е приветствано от върховния лидер на страната аятолах Али Хаменей. „Доларът вече не играе роля в чуждестранните ни сделки“, заяви Сейф.\r\n*** Според съпредседателя на турската опозиционна Демократична партия на народите Сезай Темели заяви, че управляващата Партия на справедливостта и развитието на Партията на националното движение ще претърпят поражение на парламентарните и президентските избори на 24 юни, пише   Hurriyet.\r\nТемели заяви, че Турция я очаква криза и предсрочните избори са станали неизбежни за двете партии, които са изградили съюзи за изборите.\r\n„Това не е просто икономическа криза. Страната се плъзга към политическа, икономическа криза и криза на легитимността. Страната се е запътила към рухване“, заяви Темели и допълни, че настоящето правителство е виновно за кризата. \r\n„Те си мислят, че провеждането на предсрочни избори ще им помогнат да спечелят изборите. Но те няма да им помогнат, те ще бъдат пометени в кофата за смет на историята“, допълни опозиционерът.\r\nСъщевременно той допълни, че е време Турция да се отърве от НСР и ПНД и призова всички прогресивни сили да се присъединят в „борбата за демокрация“.\r\n***  Законодателният орган на Куба откри двудневна сесия за избирането на наследник на президента Раул Кастро, пише  Washington Post.\r\nНовият президент ще бъде първото лице извън семейство Кастро, който да води островната държава от близо шест десетилетия.\r\nДепутатите избухнаха в аплодисменти в сряда сутринта, когато Кастро време в залата в тъмен костюм заедно с Мигел Диаз-Канел – неговият очакван наследник.\r\nРаул Кастро напуска поста след като прослужи два мандата на поста. Той наследи брат си Фидел, водил Куба между 1959 и 2006 г.\r\n*** Президентът на САЩ Доналд Тръмп потвърди в сряда, че номинираният за поста държавен секретар Майк Помпео се е срещнал с лидера на Северна Корея Ким Чен-ун миналата седмица преди очакваната среща между Тръмп и Ким, пише  The Hill.\r\n„Майк Помпео се срещна с Ким Чен-ун миналата седмица. Срещата премина гладко и бяха формирани добри отношения“, написа Тръмп на профила си в социалната мрежа „Туитър“.\r\n„Н момента се работи по детайлите за срещата. Ядреното разоръжаване ще бъде нещо добро за света, но и за Северна Корея“, допълни той.\r\nНовините за изненадващото посещение на Помпео в Северна Корея се появиха във вторник нощта, дни след завръщането на бившия директор на ЦРУ. Строго секретното пътуване е било осъществено пред две седмици.\r\nИмаме преки разговори на много високи равнища със Северна Корея“, заяви президентът. „Смятам, че има добра воля. Но в крайна сметка крайният резултат е това, което важи“, допълни той.", "date": "2018.04.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/19/2513051/ksns-obsadi-aktualnite-riskove-za-natsionalnata-sigurnost-sastoyanieto-na-vaorazhenite-ni-sili-i-neobhodimite-merki-za-ukrepvane-na-otbranitelnite-sposobnosti-obzor.html", "text": "Както виждате, тази тема е почти същата като на проведения КСНС преди една година. Какви са промените за тази една година: Българската армия намаля с близо хиляда човека, старата техника остаря с още една година, а нова не бе придобита. Това каза президентът Румен Радев по време на изказването си след заседанието на Консултативния съвет за национална сигурност, на който бяха обсъдени актуалните рискове и заплахи за националната сигурност на Република България, състоянието на Въоръжените ни сили и необходимите мерки за укрепване на отбранителните способности. Президентът Радев подчерта, че по време на заседанието е било анализирано състоянието на Въоръжените сили и способността им за изпълнение на поставени задачи по мисия „Отбрана“. \"Констатирано бе, че Българската армия изпълнява част от задачите си по посочената мисия в ограничен обем основно поради неокомплектованост с личен състав и остаряла бойна техника. Не е овладян напълно процесът по напускане на военнослужещи от Въоръжените сили, а предприетите мерки не могат да дадат бърз резултат\", подчерта президентът. \r\nСпоред него забавянето на проектите за модернизация лишава Въоръжените сили от съвременни способности, адекватни на заплахите, и съвместимост със съюзниците. \"Това забавяне ще доведе до влагане на финансови средства в морално остаряла техника, несъвместима със стандартите на НАТО\", аргументира се държавният глава. \r\nПо думите му остава открит въпросът за способността на Въоръжените сили да изпълнят поетите съгласно чл. 3 от Вашингтонския договор ангажименти в пълен обем. \r\nПрезидентът обясни, че членовете на КСНС са се обединили около следните предложения към изпълнителната и законодателната власт:\r\n1. Актуализиране на „Средносрочна бюджетна прогноза за периода 2019-2021 г.“ в съответствие с поетите ангажименти в „Национален план за повишаване на разходите за отбрана на 2% от БВП на Република България до 2024 г.“ Срок – октомври 2018 г. Ако това не стане продължаваме да излагаме на риск и без това тревожната тенденция за отлив от Въоръжените сили, недокомплект, невъзможност за поддържане на техниката и водене на нормална бойна подготовка. Така че тази актуализация и съгласието на българското правителство да я разгледа е важно условие за бъдещето на Въоръжените ни сили. \r\n2. Преразглеждане на плановете на Министерство на отбраната за преодоляване недостига от личен състав и набелязване на нови конкретни мерки – септември 2018 г. \r\n3. Ускоряване на процесите по внасяне на Проектите за инвестиционен разход и тяхното съгласуване от Министерски съвет с последващо приемане от Народното събрание – юни 2018 г. \r\n4. Разработване на финансово осигурен план за възстановяване на техниката и въоръжението и осигуряване на жизнения им цикъл до снемане от въоръжение – септември 2018 г. \r\n5. Законодателната и изпълнителната власт да обединят усилията си по привеждане в изпълнение на поетите ангажименти по т. 1 от заседанието на КСНС, проведено на 30. 05. 2017 г. – септември 2018 г. Тази последна точка касае най-вече осъвременяване на Закона за вероизповеданията, което да гарантира защита на традиционните български вероизповедания, ангажирани съответно на държавата и недопускане радикализация на религиозна основа.\r\nСлед заседанието на КСНС зам.-председателят на ГЕРБ Цветан Цветанов коментира пред журналисти, че то е започнало с „изводи за излизане от ЕС и НАТО“.  „Позицията, която ни беше предоставена, не е засекретена, но не е коректно аз да я коментирам. Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея“, каза още Цветанов и коментира това като тревожно и непоследователно в изявените позиции. „Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на членовете на част от членовете“, коментира Цветанов.\r\nЛидерът на БСП Корнелия Нинова коментира казаното от Цветанов с думите: „Абсурд. В никакъв случай не е имало изказване за излизане от ЕС и НАТО. Това не е чернова – винаги на КСНС президентът дава проект за декларация след дискусията. В началото на тази декларация беше направен много подробен и дълъг анализ на ситуацията в света, в Близкия Изток, на Балканите – обща информация за конфликтните места, за противоречията, т.е. познатата информация“. \r\nПо-късно от прессекретариата на държавния глава разпространиха пълния текст на първоначалното предложение на позиция на КСНС и определиха твърденията на Цветан Цветанов като „манипулативни“.", "date": "2018.04.19", "title": "КСНС обсъди актуалните рискове за националната сигурност, състоянието на Въоръжените ни сили и необходимите мерки за укрепване на отбранителните способности (ОБЗОР)"}
{"url": "http://www.focus-news.net/news/2018/04/19/2512620/premierat-boyko-borisov-izprashta-ministri-prezidenta-za-da-mu-predstavyat-obshtestveni-porachki-obzor.html", "text": "Министрите да искат среща с президента и да му представят работата по обществените поръчки. Това заяви премиерът Бойко Борисов в началото на правителственото заседание в сряда. \r\nЗаръката на премиера идва след изнесена лекция на президента Румен Радев преди няколко дни в УНСС. В него държавният глава коментира, че в момента България прилича на строителна площадка, където нещо строим, но не знаем точно какво, защото е тъмно. Според Радев в момента сме свидетели на една липса на способност и достатъчно воля на държавата да защити обществения интерес. „Не съм икономист и изобщо не смея да давам съвети или рецепти как да постигнем целите си, как да разгърнем механизма, но си мисля, че думите на един велик писател, философ и хуманист ще бъдат особено актуални за строителите на съвременна и бъдеща България: „Licht, mehr licht“, каза още той и посочи, че това са думи на Йохан Волфганг Гьоте – „Светлина, повече светлина“. Крайно време е да включим прожекторите“, допълни Радев. По думите му трябва да осветлим процесите в държавата, да има прозрачност в харченето на публичния ресурс, да има ясно установени правила, които да важат за всички. .\r\nПо време на правителството заседание Бойко Борисов уточни, че няма да се спира в подробности и детайли на изказването на президента Радев, но всички министри трябва да поискат среща с него и всеки един да представи това, което прави. „И ако има данни за злоупотреби да ги дадат на прокурорите- да ги вкарат в затвора“, заяви премиерът и допълни, че санирането е започнало с една единствена цел. „В следващите 5-10-15 години цели жилищни комплекси ще излезнат от употреба ще станат опасни и ДНСК трябва да ги затвори. В Хайредин преливник се развалил – дойде кмета и вика държавата да помогне. Представете си след 10 или 15 години , когато хиляди хора трябва да бъдат извадени от жилищните панелни блокове, и тъй като пък там неговата партия навремето, когато е строила е направила така, че не се знае на кой е земята. Тези хора трябва да бъдат изведени на сила от домовете им. Дали няма тогава да кажат, държавата къде е, защо не ги е санирала, не им е удължила живота, или не е уредила собствеността им“, каза още той. „Аз обществени поръчки не правя, правят ги кметовете“, заяви Борисов и коментира, че ако има злоупотреби да отиват в затвора. \r\nОтносно проблеми, възникнали с първите санирани блокове, като малки течове, Борисов поясни: „„Не може за една бълха да горим целия юрган”. „Не искам да влизам в неговите войни, имаме доста по-важна работа. Нанков, Димов, Караниколов, Вълчев, всички по един отивате при президента и му казвате: това правим, това са обществените поръчки, за коя имате претенции, че е на тъмно, на светло, искаме прожектор да я осветим и да е ясно какво се прави“, обърна се към министрите премиерът.\r\nСлед заседанието пред журналисти вицепремиерът и външен министър Екатерина Захариева коментира, че за да изяснят нещата по отделно министрите ще поискат срещи с Радев във връзка с критиките му към правителството. Министър Захариева заяви, че ще се срещне с президента във връзка с критиката му за липсата на съгласуваност на позициите, свързана с провежданата от правителството външна политика. Тя припомни, че в събота премиерът е свикал по спешност вицепремиерите по сигурността заради въздушните удари над Сирия, проведени от САЩ, Великобритания и Франция. Тя изтъкна, че не е чула критика по същество на приетата тогава позиция. Министър поясни, че Българската позиция за ударите в Сирия отразява и изказаната от Федерика Могерини от името на 28-те държави-членки на ЕС.\r\nОт своя страна регионалният министър Николай Нанков поясни, че правителството е от светлата, а не от тъмната страна. „Дори и тунелите започнаха да стават светли“, допълни Нанков. „Нормално е да поискаме среща с президента на Р България и в рамките на нашата компетентност да отговорим на неговите притеснения и да осветлим съответно политиките и темите, за които той говори, че има тъмнина и в които той лично е на тъмно“, добави регионалният министър. „Беше цитиран и Гьоте, но той казва, че там, където има много светлина, се появяват и много сенки“, поясни той. Министър Нанков обърна внимание, че в лекцията на президента в УНСС са били засегнати две от темите в компетенциите на МРРБ. Едната от тях е санирането, а другата – пътното строителство. „Ще призова на среща с президента, ако той ни удостои с такава, да бъде осветлена и ясно и категорично да бъде заявена позиция така, както и колегите от БСП, критикувайки вече три години програмата, така и от него, програмата трябва ли да я има, или трябва да бъде спряна“, коментира Нанков и уточни, че трябва да се разбере дали са „за“ или „против“ програмата, за да стане известна точната им позиция и МРРБ да предприеме действия. Относно темата с пътното строителство, Николай Нанков поясни, че още вчера по негово разпореждане председателят на УС на АПИ инж. Дончо Атанасов е изпратил до екипа на президента книгата „Пътищата в България“. „В нея доста на светло има информация за абсолютно всички възложени, изпълнени пътища, автомагистрални участъци, скоростни такива, със срокове на изпълнение, бюджети, изпълнители, за да бъде осветлена тази тема“, каза още Нанков.", "date": "2018.04.19", "title": "Премиерът Бойко Борисов изпраща министри президента, за да му представят обществени поръчки (ОБЗОР)"}
{"url": "http://www.focus-news.net/news/2018/04/19/2512822/blagoevgrad-v-grada-shte-se-provede-krag-ot-natsionalniya-shampionat-po-planinsko-izkachvane-blagoevgrad-2018.html", "text": "За поредна година в Благоевград ще се проведе втори кръг от Национален шампионат по Планинско изкачване „Благоевград - 2018“. Това съобщиха от пресцентъра на Общината. На 28 и 29 април пътят към Делвино ще се превърне в състезателно трасе на високите скорости и спортните коли. Официалното откриване на състезанието ще бъде на 28 април от 10.30 часа пред Ларго Мол, след което състезателните коли ще потеглят към пътя за Делвино. Вторият ден от състезанието ще започне в 11.00 часа. \r\nТрасето е с дължина 4 километра, като започва от кв. \"Еленово\" и продължава в посока към село Делвино. Най-добрите професионални отбори започнаха да подават заявките си за състезанието. Традиция на СК \"Диамо\" е да посреща всяка година международни участници от съседните ни държави, от които вече има и запитвания. Крайният срок за подаване на форма за участие е 23 април до 00.00 часа. Дрифт пилотите от екипа на Мирафиори ще забавляват зрителите по най-добрия начин и също ще се включат в състезанието, като допълнително ще допринесат за адреналина сред публиката.", "date": "2018.04.19", "title": "Благоевград: В града ще се проведе кръг от Националния шампионат по планинско изкачване „Благоевград - 2018“"}
{"url": "http://www.focus-news.net/news/2018/04/19/2512621/cnn-sasht-udariha-siriya-bez-da-sa-sigurni-v-izpolzvaneto-na-zarin.html", "text": "Въпреки че американските разузнавателни служби не са имали абсолютна сигурност, че режима на Сирия е използвал нервния агент зарин срещу цивилни граждани, администрацията на Тръмп все още смята, че има достатъчно доказателства, за да оправдае ответните удари  миналия петък, няколко служители на разузнаването и отбраната казват на телевизионния канал CNN.\r\nРешението да се пристъпи към военна намеса отговаря на стандарта за необходимите доказателства, които длъжностните лица смятат, че могат да приемат, казаха тези източници.\r\nТе бяха категорични, че оръжията на сирийския президент Башар Асад, използвани за атака на цивилни лица, са били химически агенти и само това оправдаваше предприемането на действия.\r\nЛипсата на пълна информация изигра роля при вземането на решение да не се стига до по-голям набор от цели, включително летища, самолети и хеликоптери, заяви един от служителите от отбраната. Други фактори, като руското позициониране, също изиграха роля в решенията.\r\nВъв вторник следобед секретарят по отбраната Джеймс Матис и председателят на Съвместното командване на началник-щабовете генерал Джоузеф Дънфорд проведе класифициран брифинг за сенаторите за ударите в Сирия. Преди брифинга служителите няма да коментират дали разузнаването е станало по-сигурно след нанасянето на ударите.\r\nСвидетелите съобщават, че са виждали поне един хеликоптер във въздуха по време на сирийската атака, който е излетяла от неназовано летище. Но по това време служителите на разузнаването не са имали пълна представа за събитието, което би включвало прехващане на разговори и проверка на трасетата, по които хеликоптерите са летели, съобщават официални лица.\r\nНо реалността беше, че преди ударите на САЩ не можеше да се даде пълно потвърждение дали Сирия е използвала зарин в атаката си.\r\n\"Това е труден и дълъг процес, особено при нападение като това без физически достъп до жертвите, поради което трябваше да работим бързо с най-близките съюзници, за да гарантираме доверието в разузнавателната картина, което дава възможност на политиците да изберат най-добрия ход\", казва служител на разузнаването в CNN.\r\nАдминистрацията на  американският президент Доналд Тръмп бе уверена в \"наличието на стандартни доказателства\", каза служителят.\r\nАдминистрацията заяви, че ударите на американските, британските и френските сили имат за цел да изпратят съобщение до режима на Асад за спиране на използването на химическо оръжие.Оценката на Пентагона и решението на  Доналд Тръмп\r\nРешението от страна на Тръмп на военна операция за провеждане на ракетни удари срещу три набелязани обекта за химически изследвания, както и места за разработване и съхранение (на химически оръжия) в Сирия е оформено въз основа на  оценката на класифицирани данни на Пентагона.\r\nВидеоклипът, прегледан от американското разузнаване след атаката и свидетелските показания на жертвите дават основание да се предполага, че жертвите най-вероятно са претърпели последиците от атака с хлор и нервен агент, който вероятно е зарин.\r\nСАЩ непрекъснато търсиха разузнавателна информация от три области: проби от използваното химично вещество, възможни  прехващания на комуникации на сирийски служители, участващи в атаката и електронното разузнаване на самолети, летящи по време на атаката.\r\nДори в края на нощта пресконференция, само няколко часа след ударите, министърът на отбраната Джеймс Матис казва, че докато е \"абсолютно уверен\", че сирийският режим е извършил химическа атака, той е бил по-малко сигурен за това, какво е веществото, което е използвано.\r\n\"Ние сме много наясно с един от агентите.Може да бил използван повече от един агент. Не сме наясно за това все още. Ние знаем, че най-малко един химически агент е бил използван\", казва Матис.Секретарят продължи, че \"ние сме много уверени, че хлор е бил използван. В момента не изключваме зарин\".\r\nВисокопоставен служител на администрацията изразява още повече увереност на следващия ден, като казва на репортерите, че \"ние оценяваме, че в тази атака са използвани както зарин, така и хлор, и докато наличната информация е много по-голяма за употребата на хлор, имаме важна информация, потвърждаваща използването на зарин. \"\r\nВсе пак, същия ден, вицепрезидентът Майк Пенс изказа окончателно становище за това, дали е бил използван зарин в забележките му в събота следобед.\r\n\"Използвани са хлор и вероятно нервни агенти\", казва Пенс по време на изказването си на срещата на върха на страните от Америки в Лима, Перу.\r\nПентагонът не е предоставил никакви актуализации за каквото и да било изследване на химически проби, казвайки, че все още проучва разузнавателната информация.\r\nВъв вторник говорителят на Държавния департамент Хедър Науърт повтаря коментарите на високопоставените служители от събота,като заявява: \"Имаме информация, която ни кара да вярваме, че в атаката са били използвани и хлор, и зарин.\"Опасенията около Русия\r\nАтаката на силите на Асад е убила десетки мъже, жени и деца и  още стотици са пострадали  в град Дума  на изток от Дамаск на 7 април.\r\nНепосредствено след  ударите Белият дом заявява, че оборудването, с което все още разполага Асад би му позволило да използва отново химически оръжия.\r\n\"Съединените щати оценяват също така, че режимът все още има химически вещества - по-специално зарин и хлор, които могат да се използват при бъдещи атаки и че режимът запазва експертния потенциал, необходим за разработването на нови оръжия.\" Сирийските военни също поддържат различни боеприпаси, които биха могли да се използват за разпръскване на химически оръжия- гранати,авиационни бомби и импровизирани амуниции,  които могат да се използват с малко или никакво предупреждение \", казва Белият дом в изявление в петък.\r\nЗа разлика от американските удари преди една година, след като сирийски самолети удариха цивилни с бомби от нервно- паралитични вещества, този път бяха използвани хеликоптери.\r\nТова означава, че за разлика от миналата година, САЩ не разполагаха с електронна разузнавателна информация, която да показва трасето на хеликоптерите, както би се случило със самолетите.\r\nВсички тези фактори бяха съобразени в плана, направен от Пентагона, за да се избере списък с цели, различни от тези, които бяха ударени миналата година, но също така и цели, които не рискуват руска ескалация. Имаше тревога, че САЩ нямат пълна представа дали на някои места където са разположени сирийски самолети и хеликоптери не включват и руско присъствие. В дните преди ударите на коалицията имаше потвърдена разузнавателна информация, че сирийците са преместили някои самолети на други места, казват служителите.\r\nЦялата тази разузнавателна оценка формира гръбнака на изявлението на Белия дом в петък, което казва частично, че \"това заключение се основава на описанията на атаката в множество медийни източници, на съобщените от жертвите симптоми, видеоклипове и изображения, показващи две бомби от атаката и надеждната информация, показваща координацията между сирийските военни служители преди атаката. Значителна информация сочи че режима, е използвал  хлор в бомбардировките си с Дума, докато допълнителна информация сочи към използване на  нервния агент зарин.\r\nСпоред официални лица оценката, че сирийският режим стои зад атаката с руско съучастничество, се основава на разузнавателното заключение, че само сирийският режим разполага с химически инвентар и средствата за атака с бомби от хеликоптери. Юлиян Марков", "date": "2018.04.19", "title": "CNN: САЩ удариха Сирия, без да са сигурни в използването на зарин"}
{"url": "http://www.focus-news.net/news/2018/04/19/2512625/the-guardian-turtsiya-shte-provede-barzi-predsrochni-prezidentski-i-parlamentarni-izbori.html", "text": "Турция ще проведе бързи предсрочни президентски и парламентарни избори, които ще трасират пътя към еднопартийно президентско управление с широки правомощия, пише британският вестник The Guardian.\r\nИзборите са свикани една година и половина преди планираното и ще се състоят на 24 юни тази година.\r\nТурският президент Реджеп Тайип Ердоган обяви датата след среща с лидера на националистическия блок Девлет Бахчели,  партньор на управляващата партия.\r\n„Ние решихме изборите да се проведат на 24 юни 2018 година. Ние предпочитахме да ги проведем през ноември 2019 година. Трансграничната операция в Сирия и развитието на обстановката в Сирия и Ирак обаче наложиха Турция да преодолее несигурността“, заявява турският президент в президентския дворец. \r\nИзданието отбелязва, че победителят в тези избори ще заеме президентския пост , който е с увеличени правомощия след проведения референдум миналата година . Изборите ще се проведат в състояние на продължаващо извънредно положение след неуспешния опит за преврат през 2016 година.\r\nПрави впечатление рязката промяна на позицията на турския президент, който досега настояваше, че изборите ще се състоят догодина, а сега изведнъж прие предложението на Бахчели  \r\nСлед неуспешния опит за преврат правителството наложи извънредно положение и задържа много дисиденти , като ги обяви за последователи на движението на Фетулах Гюлен. Бяха арестувани много опозиционни депутати, учени и журналисти за участие терористична група.\r\n„Мисля, че 24 юни ще бъде исторически ден за Турция“, заявява Сонер Чагаптай, автор на биографията на Ердоган и директор на програмата за Турция във Вашингтонския институт. „Това е момента, в който офисът на министър-председателя ще спре да съществува, а президентът ще може да управлява с укази и управляващото президентство ще се оформи напълно. Ще преминем от една Турция в друга и това ще бъде драматичен ден“, добавя той. Юлиян Марков", "date": "2018.04.19", "title": "The Guardian: Турция ще проведе бързи предсрочни президентски и парламентарни избори"}
{"url": "http://www.focus-news.net/news/2018/04/19/2512619/predstoyashti-sabitiya-v-stranata-za-19-april-agentsiya-fokus.html", "text": "***\r\nОт 14.00 часа президентът Румен Радев ще проведе заседание на Консултативния съвет за национална сигурност на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“.\r\n***\r\nОт 08.00 часа в зала „Изток“ на Народното събрание среща на тема „Възобновяема енергия в България – възможности и предизвикателства на пакет „Чиста енергия“. \r\n В нея ще участва Клод Тюрме – член на Европейския парламент и президент на EUFORES – европейска неправителствена организация, ориентирана към възобновяемата енергия, и официална делегация от Европейската комисия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.00 часа българският комисар по цифровата икономика и общество Мария Габриел и министър-председателят на България Бойко Борисов ще открият в столицата международна конференция под надслов „Формиране на дигиталното бъдеще на Европа: Високопроизводителни изчисления за научни и  промишлени приложения в изключителен мащаб“. Форумът ще се проведе в Зала 2 (Театър Азарян) на  Националния дворец на културата.\r\n***\r\nОт 09.00 часа в НДК ще се проведе неформално заседание на министрите на енергетиката от Европейския съюз. След края на събитието, от 13.10 часа ще се състои пресконференция. От 14.00 часа ще започне конференцията на високо ниво \"Чиста енергия за всички европейци – пътят напред\" - Балканската перспектива за нисковъглеродното бъдещо на Европа.\r\n***\r\nОт 09.30 часа в зала „София“ на хотел Маринела ще се проведе четвъртото издание на „Компания на годината – Успехът на фокус”. Събитието ще бъде открито от вицепремиерът Валери Симеонов.\r\n***\r\nОт 11 .00 часа вицепремиерът по обществения ред и сигурността и министър на отбраната Красимир Каракачанов ще проведе среща с национално представителни организации за хора с увреждания в сградата на Министерския съвет.\r\n***\r\nОт 09.00 часа в Sofia Event Center ще се проведе 22-ата Европейска конференция за корпоративно управление.\r\n***\r\nОт 09.10 часа в София Тех Парк ще се проведе конференция на тема „Educate to create: от дигитални ползватели към дигитални създатели“.\r\n***\r\nОт 09.30 часа в НДК ще започне третият ден на Европейската младежка конференция. След края ѝ, от 12.30 часа ще се проведе пресконференция.\r\n***\r\nОт 09.30 часа ще се проведе редовно заседание на Пленума на Висшия съдебен съвет. \r\n***\r\nОт 10.00 часа в София Хотел Балкан ще се състои честването на 65 години от  създаването  на Арбитражния съд при БТПП и 120 години арбитражна дейност в системата на БТПП. \r\n***\r\nОт 10.00 часа в зала 2 в Софийски Университет „Св. Климент Охридски” ще се проведе семинар по повод 100-годишнината от рождението на Ингмар Бергман.\r\n***\r\nОт 10.00 часа 5-и състав на Специализирания наказателен съд ще заседава по делото срещу  Николай М., Николай Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., БорисБ. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Конферентната зала на БСК ще се проведе пересконференция \r\nна браншови организации от сектор „Дейности по охрана и сигурност“ на тема „Спрете Закона за частната охранителна дейност!“\r\n***\r\nОт 11.00 часа в Националния пресклуб на БТА ще се състои пресконференция във връзка с предстоящия 11-и Международен фестивал за съвременен танц и пърформанс „Антистатик”. \r\n***\r\nОт 11.30 часа Делегация на Комисията по европейските въпроси на Събранието на Република Македония, водена от председателя на комисията Артан Груби ще се срещне с народните представители от Комисията по европейските въпроси и контрол на европейските фондове в зала „Запад“. От 12.30 председателят на Комисията по европейските въпроси и контрол на европейските фондове Кристиан Вигенин и председателят на Комисията по европейските въпроси на Събранието на Република Македония Артан Груби ще направят съвместно изявление за медиите. \r\nОт 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\n***\r\nОт 13.00 часа 9-и състав на Специализирания наказателен съд ще заседава по делото срещу Дамян Д. и Стелян П., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група.\r\n***\r\nОт 17.00 часа в централното фоайе на Регионалния исторически музей ще се проведе концерт на групата на „Бистришките баби“.  \r\n***\r\nОт 18.00 часа в Националната галерия ще бъде открита изложбата „Вместо Ренесанс. Българското възраждане в изкуството – от иконата до светския портрет“.\r\n***\r\nОт 18.30 часа в Гьоте-институт България ще бъде открита изложбата „Нищо не се губи“ на Викенти Комитски и Франсиско Монтоя Касарес.\r\n***\r\nОт 19.00 часа в Регионалния исторически музей ще бъде представена инсталация „Разкази“ и видео инсталацията „Съзвездни букви“ на визуалният артист Христо Гелов.\r\n***\r\nОт 17.30 часа в Градската библиотека „Паисий Хилендарски“ ще бъдат представени книгата „Романът на моя живот“ и филма „Монолог“ с автор Георги Тошев, посветени на 75-годишнината на актьора Стефан Данаилов.\r\n***\r\nОт 17.00 часа общинският съветник от ГЕРБ Антон Вечерников ще има приемен ден в централата на партията в Бургас (ул. „Конт Андрованти” 5).\r\n***\r\nОт 14.00 часа общинският съветник от ПП ГЕРБ Николай Малев ще проведе приемен ден в офиса на партията на ул. „Георги Бенковски” №1.\r\n***\r\nОт 13.00 часа в хотел Азалия в комплекс Св.. Константин и Елена ще се проведе Общото събрание  на ЕВРОЛАБ (Европейската асоциация на националните сдружения на лабораторните общности в индустрията). Домакин на международния форум е българският представител на организацията - сдружение БУЛЛАБ.\r\n***\r\nОт 10.00 часа пред Двореца на културата и спорта „Васил Левски” ще бъде открито Международното изложение „Културен туризъм“ 2018.\r\n*** \r\nОт 11.00 часа в зала “Конферентна” на хотел “Панорама” ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”. \r\n*** \r\nОт 11.00 часа в ритуална зала на Община Велико Търново ще се проведе IV Научна конференция „Културно-историческо наследство: опазване, представяне, дигитализация“, организирана от БАН, част от МТИ „Културен туризъм“. \r\n*** \r\nОт 11.00 часа в ДКС “Васил Левски“ ще бъде открито „Фоайе на книгата“ – съпътстващо събитие към МТИ „Културен туризъм“. \r\n*** \r\nОт 13.00 часа в Музей „Възраждане и Учредително събрание“ ще се проведе Международна кръгла маса по въпросите на културния туризъм. \r\n*** \r\nОт 14.00 часа в зала „Европа“  на Великотърновския университет „Св. Св. Кирил и Методий“ Н. Пр. Текла Харангозо, извънреден и пълномощен посланик на Унгария в София,  ще изнесе лекция пред студенти и преподаватели. \r\n*** \r\nОт 16.30 часа в филиала на Медицински университет- Варна във Велико Търново ще се проведе среща разговор с писателя Калин Терзийски. \r\n*** \r\nОт 17.00 часа в Музей „Възраждане и Учредително събрание“ ще се проведе Церемония по награждаване на победителите в Международния филмов фестивал „На Източния бряг на Европа“. \r\n*** \r\nОт 17.30 часа в ПГТ „Васил Берон“ ще се проведе среща с автора Тихомир Иванов. \r\n*** \r\nОт 17.30 часа в Изложбени зали „Рафаел Михайлов“ ще бъде открита изложба от творби на ученици от специалностите дърворезба, интериорен дизайн и иконопис на Национална гимназия за приложни изкуства /НГПИ/ „Тревненска школа“ -  град Трявна. \r\n*** \r\nОт 18.30 часа в ОДК ще се проведе Общински празник на фолклорното танцово изкуство. \r\n*** \r\nОт 19.00 часа в Клуб 7 ще се проведе среща с писател Георги Бърдаров. \r\n*** \r\nОт 21.00 часа на площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“, празнични илюминации – безплатна прожекция по случай XV МТИ „Културен туризъм“. \r\n***  \r\nОт 11.45 чaса в Заседателната зала на областна администрация - Видин, информация за медиите ще представят Областният управител на Видин Албена Георгиева, и представители на Дирекция Регионална служба по заетост - Монтана и Дирекция Бюро по труда – Видин. \r\n***\r\nОт 14.00 часа на покритата писта по лека атлетика ще се проведе Общинско атлетическо състезание „Лъвски скок” с ученици от всички общински училища от 3-4 клас.\r\n*** \r\nОт 12.30 часа в НЧ „Напредък - 1869“ Държавна опера - Бургас ще представи „Пинокио“ - опера за деца от Александър Йосифов, диригент Цанислав Петков. \r\n*** \r\nОт 14.30 часа в Зала 1 на Общината ще се проведе VII-ми Културно-образователен форум на тема „140 години свободна България“. \r\n*** \r\nОт 18.30 часа в НЧ „Напредък - 1869“ Държавна опера – Бургас ще представи „Бродуей ще полудей” - концерт-спектакъл на трио „Тенорите\". Диригент Левон Манукян.\r\n***\r\nОт 10.00 часа в Регионална библиотека „Дора Габе” ще се проведе първата среща по проекта „Библиотеката и училището - заедно за един по-чист град”.\r\n***\r\nОт 11.30 часа ще се състои церемонията по първа копка на нова производствен база на „Ролпласт груп“ АД в Индустриална зона Костинброд, ул. Император Константин Велики №19.\r\n***\r\nОт 10.00 часа в сградата на Съюза на учените ще бъде открита студентска конференция на тема „Православие - традиции и съвременност“ организира за пета поредна година Катедра „Теология“ към философско-историческият факултет на Пловдивски университет „Паисий Хилендарски“.\r\n***\r\nОт 09.00 часа в зала 5 на Окръжния съд ще се проведе заседание по делото срещу Величка Д., обвинена в употреба на платежни инструменти – банкови карти, без съгласието на титулярите.\r\n***\r\nОт 09.30 часа в зала 1 на Окръжния съд ще се проведе заседание по делото срещу Боян Л., обвинен в избягване на установяване и плащане на данъчни задължения в особено големи размери. \r\n***\r\nОт 13.30 часа в зала 5 на Окръжния съд ще се проведе заседание по делото срещу Тодор П., обвинен в избягване установяването и плащането на данъчни задължения в особено големи размери.\r\n***\r\nОт 16.00 часа на открита сцена в  парк „Рибница“ ще се проведе концерт под надслов „Бъди независим! „Северен” е срещу дрогата!”.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. „Академик Петър Динеков” №1А започва срещата с Веселин Маневски. От 17.00 часа започва приемната на Пенчо Малинов, която ще се проведе в партийния офис на ул. „Коста Паница” №5. От 17.30 часа Петър Попов и Ясен Михайлов ще се срещнат с граждани в офиса на ГЕРБ в район „Западен” на ул. „Царевец” №9. По същото време Гошо Къчков  ще има приемна в партийния офис в район „Северен” на бул. „Марица” №91. \r\n***\r\nОт 09.30 часа в Зала 1 на Областна администрация Русе ще се проведе семинар на тема „Координационен механизъм за помощ на пострадали от домашно насилие“.\r\n***\r\nОт 10.30 часа в хотел „Рига“ Бизнес център за подпомагане на малки и средни предприятия – Русе организира отворен ден по проект „Повишаване конкурентоспособността на МСП от сектора на агро храните чрез транснационални клъстъри - ФОКУС”.\r\n***\r\nОт 11.00 часа в Регионалния пресклуб на БТА ще се проведе пресконференция на проф. Христина Милчева, декан на Медицинския колеж в Стара Загора.\r\n***\r\nОт 18.00 часа в Народно читалище „Св. Климент Охридски – 1858“ ще бъде предстаена книгата на Веселина Славова „Поробена любов“.\r\n***\r\nОт 18.00 часа в къщата музей „Гео Милев“ ще бъде представено творчеството на литературното течение „Нова социална поезия“ пред старозагорска публика.\r\n***\r\nОт 14.00 часа ще се проведе заседание на Общинския съвет в Трън.\r\n*** \r\nОт 13.00 часа в СУ „Трайко Симеонов” ще се проведе Общинският етап на Националната ученическа викторина по безопасност на движението. \r\n*** \r\nОт 13.00 часа в зала 2 на Областна администрация Шумен ще се проведе заседание на Постоянната комисия по заетостта в област Шумен.", "date": "2018.04.19", "title": "Предстоящи събития в страната за 19 април (Агенция „Фокус“)"}
{"url": "http://www.focus-news.net/news/2018/04/19/2512626/kmetat-na-mladost-desislava-ivancheva-shte-bade-obvinena-za-vzimane-na-podkup-v-osobeno-golemi-razmeri-shemata-svetna-obzor.html", "text": "Кметът на „Младост“ Десислава Иванчева, зам.-кметът Биляна Петрова и бивш зам.-кмет на района са привлечени като обвиняеми за взимане на подкуп в особено големи размери. За това престъпление законът предвижда наказание от 10 до 30 години „лишаване от свобода“, с конфискация на част или на цялото имущество, и лишаване от права. Прокурор Иван Гешев посочи, че е възможно да им се повдигнат обвинения и за организирана престъпна група и пране на пари. Десислава Иванчева беше задържана при зрелищна акция, която продължи 10 часа на 17 април. Разследващите обискираха автомобила й и откриха 70 хил. евро. През цялото време кметът на „Младост“ стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата й. \r\nОт Специализираната прокуратура обясниха цялата схема с подкупи в „Младост“. При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\". Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро. Организацията на Прокуратура, МВР и Антикорупционния орган е от 100 човека, които 20 дни са чакали Иванчева да вземе подкупа. Уредена е среща между кмета Иванчева, зам.-кмета Петрова и бивш зам.-кмет на „Младост“, който е посредник в предаването на сумата. Мястото на срещата е определено от Десислава Иванчева- кафе близо до градинката „Кристал“. „Изнудваното лице предаде сумата на посредника в едно кафе. Той се свърза с кметицата и зам.-кметицата, отиде при тях, седнаха, пиха кафе 2 часа, взеха си парите. Той си взе 14 хил. евро от тези 70 хил., което е неговата част, въпреки, че беше заявил, че няма да вземе пари от кметицата“, коментира прокурор Гешев и уточни, че посредникът е щял да вземе и 20% от изнудвания предприемач. 70-те хил. евро, с които е задържана Иванчева, е най-голямата сума, с която някой някога е задържан. Председателят на Антикорупционния орган Пламен Георгиев изтъкна, че Прокуратурата е събрала голям обем от годни доказателства за престъпно деяние на Десислава Иванчева. \r\nВ Министерски съвет вицепремиерът Екатерина Захариева коментира, че при ареста на Десислава Иванчева границите са малко прехвърлени. „Разбира се, от друга страна всеки трябва да внимава какво прави и дали извършва престъпление. Оттук нататък ще се направи анализ“, посочи тя.\r\nПред сградата на Община Младост и пред Съдебната палата граждани подкрепиха кмета и зам.-кмета, и изразиха недоволството си от начина, по който бяха арестувани. Гражданите носиха плакати с надписи: „Лъжци! Ние сме Деси и Биляна“, „Мафиоти, стига вече сценарии и постановки! От гражданите“, „Държава и мафия заедно срещу Иванчева и „Младост““. Пиарът на район „Младост“ Петър Кърджилов заяви, че Десислава Иванчева е настъпила интересите на няколко големи инвеститори за стотици милиони левове в интерес на гражданите. „Няма фирма и няма подкуп. Ръководството на района сме на мнение, че това е инсценировка срещу нея“, посочи той и обяви, че ще бъде заведено дело в Европейския съд за правата на човека.\r\nБиляна ИВАНОВА", "date": "2018.04.19", "title": "Кметът на „Младост“ Десислава Иванчева ще бъде обвинена за взимане на подкуп в особено големи размери- схемата „светна“ (ОБЗОР)"}
{"url": "http://www.focus-news.net/news/2018/04/19/2512627/the-independent-tereza-mey-pretarpya-tezhko-porazhenie-v-kamarata-na-lordovete-za-mitnicheskiya-sayuz.html", "text": "Тереза Мей претърпя тежко поражение в камарата на лордовете за митническия съюз, пише британският вестник The Independent.\r\nЧленовете на Горната камара на британския парламент подкрепиха няколко поправки, предложени от представители на  различни партии, подкрепящи оставането в митническия съюз и защитавайки правата на хората след Брекзит.  \r\nПредставителят на опозиционната лейбъристка партия и министър за Брекзит от кабинета в сянка Кийр Стармър одобри гласуването и призова премиера Тереза Мей да се вслуша в увеличаващите се гласове в полза на оставане в митническия съюз.\r\nПривържениците на оставането в Европейския съюз видяха промяна на настроенията в посока на по-мек Брекзит. Юлиян Марков", "date": "2018.04.19", "title": "The Independent: Тереза Мей претърпя тежко поражение в камарата на лордовете за митническия съюз"}
{"url": "http://www.focus-news.net/news/2018/04/19/2512629/20-sa-osnovnite-obekti-koito-shte-se-remontirat-tova-lyato-v-sofiya-obzor.html", "text": "Програмата за строителния сезон през 2018 г. е тежка  и с много обекти, това каза пред журналисти столичният кмет Йорданка Фандъкова, която представи график на строителните дейности през лятото. „Целта ни е да продължим с възстановяването и модернизацията на инфраструктурата в града.  Единият акцент е върху базовата инфраструктура – около 20 булеварда и улици, а вторият  акцент е цялостната реконструкция на трамвайни трасета . Планираме ремонт на трамвайните трасета по  ул. „Граф Игнатиев“, бул. „Цар Борис III“, ул. „Каменоделска“ и участък от бул. „България“, които не довършихме заради строителството на метрото. Третият акцент са квартални улици и тротоари, които имат превес в бюджета за тази година., каза още столичния кмет.\r\nРемонтите дейности са планирани за летните месеци, когато в града трафикът е по-малко натоварен“, коментира тя. \r\n„20 са основните обекти, които ще се ремонтират това лято.  Най-тежкият обект за тази година, който ще започнем пръв е цялостната реконструкция на ул. „Граф Игнатиев“ и съседните улици. Обектът се финансира по ОПРР и ремонтните дейности ще започнат на  8 май. Изпълнителят на ремонта ще работи съвместно с екипите на Софийска вода, които ще подменят ВиК мрежата в района и с екипи на „Топлофикация“. Първите дейности ще бъдат демонтажа на трамвайните линии и затова моля за извинение и живущите и работещите в района, защото това ще са шумни дейности“, допълни столичният кмет .\r\nНа 1 юли започва подмяна на релсите в участък от бул. „България“ при бул. „Гешов“.  В началото на май ще започне ремонт на подлеза на бул. „България“ и бул. „Ив. Гешов“,.\r\nГрафикът на Столичната община включва ремонт на  бул. „България“ от бул. „Гешов“ до бул. „Гоце Делчев“. На 1 юли започват строителните дейности по разширение на участъка от бул. Монтевидео“ между ул. „Боряна“ до бул. „Н. Петков“, като за следващата година ще остане само ремонт на участъка при изграждащата се метростанция от трети лъч.\r\n„На 1 юни стартираме довършването на разширението на бул. „Тодор Каблешков“ при кръстовището с бул. „Цар Борис III“. Това е малък, но важен участък, които миналата година не успяхме да завършим заради отчуждителна процедура“ , допълни кметът Фанъдкова.\r\n„След 15 май преасфалтираме и на Източната тангента.  През това лято ще бъдат преасфалтирани бул. „Христофор Колумб“ в „Дружба“ и бул. „Васил Левски“ от Ректората до бул. „Патриарх Евтимий““, обясни тя.\r\nДо седмици започва работа на ул. „Филип Кутев“.  „Софийска вода“  ще изгради колектор и веднага след това ще започне преасфалтиране. До две седмици започва ремонта при ул. „Могилата“.\r\n„Обектите, за които все още тече процедура за избор на изпълнител, но имаме намерение да изпълним са: Подмяна на трамвайния път и цялостна реконструкция на ул. Каменоделска, ул. Солунска от бул. „Хр. Ботев“ до бул. Витоша,Бул. „Пенчо Славейков“, ул. „Цар Симеон“ от бул. „Хр. Ботев до Опълченска, Тунелът към Люлин“ , каза още столичният кмет.\r\nКметът допълни, че Столичната община продължава придобиването на земя на важни обекти, за коато има готовност да изгради и ако отчужденията приключат  ще започне работа по  Източна тангента от ССГ до бул. „Владимир Вазов“, бул. „Ломско шосе“ до Околовръстния път, бул. „Петър Дертлиев“ и бул. „Рожен“.\r\nПредстои обществена поръчка за бул. „Тодор Каблешков“ от бул. „България“ до ул. „Костенски водопад“. „За мен разширението на бул. „Т. Каблешков“ и пробивът е стратегически обект, защото е част от вътрешния ринг на София. Целият проект е свързан с възможността за изграждане на трамвайно трасе“, посочи столичния кмет.\r\nДо края на май трябва да има избран изпълнител за подмяната на трамвайното трасе на бул. „Цар Борис III“ и зоната около храма Св. Ал. Невски. Тези обекти ще бъдат реализирани през 2018 и 2019 г.\r\n„Продължава строителството на третия лъч на метрото. Предстои да започнем изграждането на шахта и съоръжение за отклоняване на метрото към кв. „Гео Милев“ и кв. „Слатина“, за това предстои стесняване на движението на бул. „Ев. и Хр. Георгиеви“.\r\nБлагодаря на всички за търпението за времето, в което спираме и затрудняваме движението, но това е начинът да обновяваме и изграждаме инфраструктура.\r\nНямам колебания за налагане на санкции, връщане на фирми и строги гаранции. Фирмите поддържат финансови гаранции за добро изпълнение за времето, в което обектът трябва да бъде завършен. Ако се случи фирма да фалира или да има проблеми, без да е завършила качествено обекта, тези средства се усвояват. Не плащаме за несвършена и лошо свършена работа“, заяви Фандъкова.\r\n„Ремонтите в кварталите се правят на база предложенията на кметовете на райони, според техния избор на приоритетни обекти. В момента е на финала процедурата за сключване на договори за 13 малки улици във всички райони, които ще бъдат цялостно ремонтирани. Всеки районен кмет от сега знае средствата, с които районът разполага за цялата година. Те са хората, които са най-близо до жителите в кварталите и се надявам, че всеки от тях отговорно ще подреди програмата си“, каза още столичния кмет.", "date": "2018.04.19", "title": "20 са основните обекти, които ще се ремонтират това лято в София (ОБЗОР)"}
{"url": "http://www.focus-news.net/news/2018/04/19/2513038/kanal-5-makedoniya-federika-mogerini-otnosno-intsidenta-s-voislav-sheshel-prez-2017-g-i-az-imah-podoben-intsident-v-belgrad.html", "text": "По време на днешното си посещение в Сърбия върховният представител на Европейския съюз по въпросите на външните работи и политиката на сигурност Федерика Могерини коментира пред журналисти инцидента с председателя на Сръбската радикална партия Воислав Шешел, потъпкал флага на Хърватия, предава скопският телевизионен  „Канал 5“.\r\nМогерини даде коментар, че миналата година в сръбския парламент е имало подобен инцидент. Та заяви, че при посещението си в Белградската Скупщина устно е била нападната от Шешел и депутатите от неговата партия, които скандират лозунги срещу ЕС, както и ругатни.\r\nМогерини допълни, че осъжда всеки акт на агресия срещу демократичните институции като „този епизод, който се случи в Сърбия“.  Виктор Турмаков", "date": "2018.04.19", "title": "„Канал 5“ (Македония): Федерика Могерини относно инцидента с Воислав Шешел: През 2017 г и аз имах подобен инцидент в Белград"}
{"url": "http://www.focus-news.net/news/2018/04/19/2512622/moskovskiy-komsomolets-dokolko-e-veroyatna-zabrana-na-amerikanskiya-dolar-v-rusiya.html", "text": "Доколко е вероятна забрана на американския долар в Русия, пише вестник “Московский комсомолец“.\r\nИзданието представя  мнението на експерта Александър Разумаев, директор на аналитичния департамент в авторитетна финансово-брокерска къща.\r\nДали доларът може да се превърне във „валутен враг“  и да бъде забранен? Подобно мнение е изказвано още през 2014 на фона на западните санкции срещу Русия заради събитията в Украйна и тежката валутна криза в края на същата година“. Тези слухове водят до бързоразпространяваща се паника. Хората били готови да купуват долари на какъвто и да е курс, а желаещи да ги продават просто нямало. В социалните мрежи се разпространявали слухове за поява на черен пазар и падане на курса на долара под 100  и дори под 200 рубли за един щатски долар. Дали подобна мащабна валутна криза и забрана на долара е възможна сега, коментира експерта.\r\nСпоред него вътрешната конвертируемост на рублата е изгодна за руснаците. Това е от полза за пазарната икономика и свободния пазар за всеки руснак. Тя позволява на руснаците да пътуват свободно в чужбина и да купуват вносни стоки в руските магазини. Тук важи принципа – важното е да заработваш достатъчно рубли, а другото не проблем.\r\nАвторът припомня ситуацията по съветско време, когато освен официалния курс, който бил изгоден , но недостъпен за повечето руснаци съществувал черен пазар, тъй като официално е било разрешено закупуването на много ограничени суми само при пътуване в чужбина.\r\nСпоред автора ако се наложи забрана на долара, то тази ситуация ще се повтори. Също така подобни опити са правени в някои от бившите съветски републики и винаги са създавали черен пазар и са били неуспешни.\r\nЕкспертът обаче посочва, че изненади са възможни не само от руска , но и от американска страна с оглед на непрекъснатото въвеждане на нови санкции, които биха могли да засегнат и обикновените руснаци, държащи спестявания в чужбина, не само олигарсите. Юлиян Марков", "date": "2018.04.19", "title": "„Московский комсомолец“: Доколко е вероятна забрана на американския долар в Русия"}
{"url": "http://www.focus-news.net/news/2018/04/19/2512633/tass-zemetresenie-s-magnitud-44-na-ostrov-yava-v-indoneziya-e-dovelo-do-smartta-na-dvama-dushi.html", "text": "Земетресение с магнитуд  4.4 е разлюлало в  13:28 местно време (9:28 българско) в сряда на 18 април остров Ява в Индонезия, като е причинило смъртта на двама души, предава TACC.\r\nЗеметресението е довело до раняването на повече от 20 души, две хиляди са потърсили убежище в спасителни центрове.\r\nТрусът е станал на 12 километра югоизточно от град Буаран с население 38 хиляди души и 90 километра западно от милионния град Семаранг на дълбочина от 18 километра по данни на Европейския средиземноморски сеизмологичен център. Юлиян Марков", "date": "2018.04.19", "title": "ТАСС: Земетресение с магнитуд  4.4 на остров Ява в Индонезия е довело до смъртта на двама души"}
{"url": "http://www.focus-news.net/news/2018/04/19/2512623/pravdaru-ima-li-osnovaniya-rusiya-da-dade-na-mezhdunaroden-sad-za-kleveta-boris-dzhonsan.html", "text": "Има ли основания Русия да даде на съд  за клевета Борис Джонсън  и други негови колеги , пита руският ежедневник „Правда.ru“ .\r\nНа 18 април се състоя второ закрито заседание на Организацията за забрана на химическите оръжия (ОЗХО).  На него представителят на Великобритания  заявява, че специалистите на организацията не са успели да определят страната на производство на веществото, с което са били отровени Сергей и Юлия Скрипал. На основание на голословните според изданието твърдения министърът на външните работи на Великобритания Борис Джонсън обвинил Русия и президента й в отговорност за отравянето на бившия двоен агент, което доведе до санкции срещу Русия от много западни страни.\r\nВестникът пита Владимир Оленченко – старши научен сътрудник към Центъра за европейски изследвания към Института за световна икономика и международни отношения при Руската академия на науките, дали Русия може да съди Борис Джонсън и други негови колеги за клевета.\r\n„На мен ми се струва, че нашата генерална прокуратура върви по правилен път. Тя обнародва документи, където много неща не съответстват и отговорността за това пада на Великобритания. Проблемът е в това, че Великобритания не отговаря на нашите въпроси“, казва експертът.\r\nСпоред него трябва да се привлече повече внимание на тази тематика и да не се даде възможност тази тема да заглъхне.\r\nЕкспертът добавя, че отговорност за клевета в западните страни съществува. В САЩ и Великобритания под клевета се разбира разпространяване на лъжливи сведения с опорочаващ характер. На Русия й е необходимо да докаже, че заявленията на Лондон се основават на съзнателна невярна информация и са навредили на репутацията на руския президент. Според него руските адвокати могат да подготвят такъв иск от името на руския  президент Владимир Путин директно в британски съд  \r\nВестникът напомня,че на заседанието в сряда ОЗХО не успяла да потвърди наличието на веществото BZ, което се намирало в контролните проби, в пробите събрани в Солсбъри.  Юлиян Марков", "date": "2018.04.19", "title": "„Правда.ru“: Има ли основания Русия да даде на международен  съд  за клевета Борис Джонсън"}
{"url": "http://www.focus-news.net/news/2018/04/19/2512624/izvestiya-donald-tramp-iska-premahvaneto-na-yadrenite-orazhiya-po-sveta.html", "text": "Американският президент Доналд Тръмп смята, че било хубаво да се избавим от ядрените оръжия в Северна Корея, а при идеални условия в целия свят, пише руският вестник  „Известия“.\r\n „Ние много уважаваме това, което те (Северна Корея) правят в много аспекти. Длъжни сме да работим заедно. Длъжни сме да сложим край на ядреното оръжие, най-добре по целия свят“ , заявява Доналд Тръмп на съвместната пресконференция с японския премиер Шиндзо Абе след срещата им в резиденцията \"Мар-а-Лаго\" във Флорида.\r\nВ хода на пресконференцията президентът на САЩ е потвърдил готовността да се срещне с лидера на Северна Корея Ким Чен-ун, като срещата ще се състои по неговите думи в близките седмици. Юлиян Марков", "date": "2018.04.19", "title": "„Известия“: Доналд Тръмп иска премахването на ядрените оръжия по света"}
{"url": "http://www.focus-news.net/news/2018/04/19/2512634/sas-skandal-zapochna-novata-sesiya-na-parlamenta-obzor.html", "text": "С кворум от 129 народни представители започна четвъртата сесия на 44-тото Народно събрание. Сесията бе открита с химна на Република България и този на Европейския съюз. Звънецът на новата сесия удари заместник-председателят на парламента Емил Христов, който пожела успешна и ползотворна работа през новия политически сезон.\r\nПо традиция за новата сесия парламентарно представените сили излязоха с декларации за приоритетите си. Председателят на ПГ на ГЕРБ Цветан Цветанов заяви, че създаването на условия за икономическо развитие и достоен живот на българите остава първостепенна задача на правителството и управляващото мнозинство. Той подчерта, че няма алтернатива на максимата, че държавата трябва да харчи, колкото има. Цветанов разкритикува държавния глава и определи като политическа неадекватност искането му за прозрачност и светлина в момент, в който страната ни е под прожекторите на европейските лидери. Лидерът на БСП Корнелия Нинова заяви, че парламентарната ѝ група внася предложение за намаляване на привилегиите на депутатите. Тя гарантира, че ако това не се приеме сега, когато БСП управлява, то ще бъде факт. Нинова заяви, че малцина са променяли държавите си и призова за обединение на политиците, за да бъдат водачите на народа. Корнелия Нинова заяви, че БСП иска тази сесия да бъде началото на решаване на проблема с паралелната държава, която за президента е тъмнината. \r\nОт „Обединени патриоти“ отчетоха, че европейската заслуга на това управление е, че не е показало патриотизмът като стигмирана идеология. От ДПС пък поискаха нова визия за реформите и подчертаха, че това изисква нов тип управление и формула. \r\nНачалото на новата сесия бе белязано със скандал, който възникна след като протестиращи хора с увреждания не бяха допуснати в сградата на парламента, като аргументът за това бяха тениските им „Системата ни убива“. За това сигнализира лидерът на БСП Корнелия Нинова, която каза, че управляващите не пускат протестиращите хора с увреждания в парламента само защото са срещу системата \"ГЕРБ\". По думите ѝ това е грубо погазване на демократичните принципи. Според нея ГЕРБ дискриминират хората с увреждания, които половин час са били на прага на Народното събрание. \r\nСлед изявлението си лидерът на БСП излезе сред протестиращите, за да вземе предложенията им за законови промени. Веднага след като Нинова излезе, управляващи и опозиция се скараха на входа на парламента заради хората с увреждания. От БСП дори поискаха оставката на Емил Христов като заместник-председател на Народното събрание. Председателят на ПГ на ГЕРБ Цветан Цветанов заяви, че правителството е отпуснало през 2017 г. 162 млн. лв. за около 30 хил. души, които са в неравностойно положение. В скандала се намеси и заместник-председателят на парламента Емил Христов. Той поясни, че депутатът от БСП Антон Кутев е разговарял с него за допуска на хората с увреждания в Народното събрание и му е споменал само за фланелки, които искат да дадат, а не е обяснил, че те имат пропуски. Заместник-председателят на ПГ на „БСП за България“ Антон Кутев му обяви, че от БСП ще му поискат оставката на 19 април 2018 г.\r\nДрагомир Стойнев от БСП допълни: „Заради това, което направихте днес най-малкото, което можете да направите е да си депозирате оставката“.\r\nПрез това време депутати от ГЕРБ се провикваха, че БСП не търсят решение на проблема, а само търсят скандал.\r\nСлед скандала председателят на ПГ на ГЕРБ Цветанов коментира пред журналисти, че БСП си търсят инцидент, за да поискат оставката на Емил Христов, който по думите му няма вина. \r\nТой поясни, че е излязъл от зала в момента, в който е разбрал, че има проблем с допуска на хората с увреждания. Цветанов допълни, че когато е излязъл вече хората ги е нямало. Той попита дали такова нещо може да се използва като политически аргумент и да се прави подобен сценарий и цирк. „Това е недопустимо“, заяви Цветанов.\r\nДеница КИТАНОВА", "date": "2018.04.19", "title": "Със скандал започна новата сесия на парламента (ОБЗОР)"}
{"url": "http://www.focus-news.net/news/2018/04/19/2512637/pregled-na-mezhdunarodnite-novini-do-6-chasa-agentsiya-fokus.html", "text": "Бразилски съд в Порто Алегре отхвърли последното обжалване от бившия президент на страната Луис Инацио Лула да Силва  и така той продължава да излежава 12-годишната си присъда за корупция.\r\nСъдът е обявил в социалната мрежа „Туитър“, че единодушно е отхвърлил обжалването, което е било от техническо естество.  Така бившият президент ще може да обжалва присъдата си пред  висшестоящ съд. Решението на съда обаче ще попречи на Лула да се кандидатира за предстоящите президентски избори, за които бе сочен като фаворит.\r\nСрещу бившия президент се водят още няколко дела за корупция.\r\n***При обстрел на колона на служители на ООН е пострадал сирийски представител. \r\nСирийският представител е бил служител на сирийските служби за сигурност, които са придружавали експертите на ООН, изпратени да проучат дали условията позволяват безопасна работа на служителите на Организацията за забрана на химическите оръжия (ОЗХО) на местата, където се предполага, че са били осъществени атаките с химическо оръжие в сирийския град Дума.  Ако мисията на ООН прецени, че обстановката е безопасна, то служителите на ОЗХО ще започнат работа на тези места.\r\n***Председателят на каталунския парламент е против нови избори в автономната област, предава AFP\r\nПред журналисти в Женева Роджер Торент, председател на каталунския парламент е заявил, че нови избори не са в интерес на региона, докато Испания се противопоставя на встъпването в длъжността на новия президент на областта .\r\nСпоред Торент най-подходящ кандидат за поста президент на региона остава Карлес Пучдемон\r\n„Сценарият с изборите е сценарий, който по мое мнение въобще не е в интерес на Каталуния“, заявява Торент в Женева, където е отишъл да обсъди ситуацията в Комисариата по човешки права на ООН.\r\nНа проведените извънредни избори в областта през декември сепаратистите спечелиха мнозинство, но и на тримата кандидати за поста президент са повдигнати обвинения в сепаратизъм и никой не може да стане президент. Настоящият номиниран Жорди Санчес е в затвора.\r\n*** Президентът на Уганда Йовери Мусевени заяви, че иска да забрани оралния секс за гражданите на страната, „защото устата е за хранене“.\r\n„Имам възможността да предупредя народа публично за грешните практики, които са прокарвани от някои външни лица. Едната от тях е оралният секс. Устата е за хранене, не за секс“, заяви Мусавени.\r\nПо-рано той заяви че практикуването му може да доведе до глисти. „Червеите влизат в устата, след като си я навирате и след това те влизат в стомаха, защото това е грешното място“, заяви тогава той.\r\n***Турция ще проведе бързи предсрочни президентски и парламентарни избори, които ще трасират пътя към еднопартийно президентско управление с широки правомощия.\r\nИзборите са свикани една година и половина преди планираното и ще се състоят на 24 юни тази година.\r\nТурският президент Реджеп Тайип Ердоган обяви датата след среща с лидера на националистическия блок Девлет Бахчели,  партньор на управляващата партия.\r\n„Ние решихме изборите да се проведат на 24 юни 2018 година. Ние предпочитахме да ги проведем през ноември 2019 година. Трансграничната операция в Сирия и развитието на обстановката в Сирия и Ирак обаче наложиха Турция да преодолее несигурността“, заявява турският президент в президентския дворец. \r\nИзданието отбелязва, че победителят в тези избори ще заеме президентския пост , който е с увеличени правомощия след проведения референдум миналата година . Изборите ще се проведат в състояние на продължаващо извънредно положение след неуспешния опит за преврат през 2016 година.\r\nПрави впечатление рязката промяна на позицията на турския президент, който досега настояваше, че изборите ще се състоят догодина, а сега изведнъж прие предложението на Бахчели  \r\nСлед неуспешния опит за преврат правителството наложи извънредно положение и задържа много дисиденти , като ги обяви за последователи на движението на Фетулах Гюлен. Бяха арестувани много опозиционни депутати, учени и журналисти за участие терористична група.\r\n„Мисля, че 24 юни ще бъде исторически ден за Турция“, заявява Сонер Чагаптай, автор на биографията на Ердоган и директор на програмата за Турция във Вашингтонския институт. „Това е момента, в който офисът на министър-председателя ще спре да съществува, а президентът ще може да управлява с укази и управляващото президентство ще се оформи напълно. Ще преминем от една Турция в друга и това ще бъде драматичен ден“, добавя той.\r\n***Според британския външен министър присъединяването към Европейския съюз е било „смъртоносна грешка“, като обвинява Великобритания, че е обърнала гръб на Общността на нациите (бившата Британска общност).\r\nНа конференцията на лидерите от Общността на нациите в Лондон Борис Джонсън заяви, че страната му ще съживи членството в Общността.\r\nТой заявява, че присъединяването към Общия пазар – това, което  после се превръща в Европейския съюз, през 1973 година е било ужасна грешка.  Страната му е обърнала гръб на народите от Общността и търговските отношения с тях са доведени до ръба на пропастта, а много австралийски фермери са отнели живота си, губейки британските пазари.\r\n„Мисля, че много ще се забавляваме и това ще бъде вълнуващ период за Общността на нациите“, казва Джонсън , като отбелязва, че повечето делегации са настроени за свободна търговия с Великобритания.\r\n***Две американски ракети, които не са се взривили по време на ударите на САЩ и съюзниците им по цели в Сирия са били транспортирани за Русия със самолет.\r\n„Две крилати ракети, които не са се взривили в хода на ракетния удар на САЩ по Сирия, са били открити от сирийските военни. И двете ракети в достатъчно добро състояние са били предадени на 17 април на руските военни“, заявява източник на агенцията. Тези ракети са били отправени със самолет в Русия на 18 април.\r\n***САЩ, Великобритания и Франция са бомбардирали Сирия за престиж според сирийския дисидент Ясин ал Хадж Салех, който представя книгата си „Невъзможната революция: смисълът на сирийската трагедия“ в Мадрид.\r\n„Не е заради нас. Не е за да опазят нашия живот или да спасят Сирия от бруталността“ Заявява той пред репортер на агенцията.\r\n„Те искат да подкрепят съюзниците си, да възвърнат малко от престижа си, да покажат гнева си към руснаците и още повече към иранците – чуждестранните съюзници на режима на Асад“, добавя той.\r\n***Земетресение с магнитуд  4.4 е разлюлало в  13:28 местно време (9:28 българско) в сряда на 18 април остров Ява в Индонезия, като е причинило смъртта на двама души.\r\nЗеметресението е довело до раняването на повече от 20 души, две хиляди са потърсили убежище в спасителни центрове.\r\nТрусът е станал на 12 километра югоизточно от град Буаран с население 38 хиляди души и 90 километра западно от милионния град Семаранг на дълбочина от 18 километра по данни на Европейския средиземноморски сеизмологичен център.", "date": "2018.04.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/19/2512636/pregled-na-osnovnite-temi-v-britanskiya-pechat-agentsiya-fokus.html", "text": "Турция ще проведе бързи предсрочни президентски и парламентарни избори, които ще трасират пътя към еднопартийно президентско управление с широки правомощия, пише британският вестник The Guardian.\r\nИзборите са свикани една година и половина преди планираното и ще се състоят на 24 юни тази година.\r\nТурският президент Реджеп Тайип Ердоган обяви датата след среща с лидера на националистическия блок Девлет Бахчели,  партньор на управляващата партия.\r\n„Ние решихме изборите да се проведат на 24 юни 2018 година. Ние предпочитахме да ги проведем през ноември 2019 година. Трансграничната операция в Сирия и развитието на обстановката в Сирия и Ирак обаче наложиха Турция да преодолее несигурността“, заявява турският президент в президентския дворец. \r\nИзданието отбелязва, че победителят в тези избори ще заеме президентския пост , който е с увеличени правомощия след проведения референдум миналата година . Изборите ще се проведат в състояние на продължаващо извънредно положение след неуспешния опит за преврат през 2016 година.\r\nПрави впечатление рязката промяна на позицията на турския президент, който досега настояваше, че изборите ще се състоят догодина, а сега изведнъж прие предложението на Бахчели  \r\nСлед неуспешния опит за преврат правителството наложи извънредно положение и задържа много дисиденти , като ги обяви за последователи на движението на Фетулах Гюлен. Бяха арестувани много опозиционни депутати, учени и журналисти за участие терористична група.\r\n„Мисля, че 24 юни ще бъде исторически ден за Турция“, заявява Сонер Чагаптай, автор на биографията на Ердоган и директор на програмата за Турция във Вашингтонския институт. „Това е момента, в който офисът на министър-председателя ще спре да съществува, а президентът ще може да управлява с укази и управляващото президентство ще се оформи напълно. Ще преминем от една Турция в друга и това ще бъде драматичен ден“, добавя той.\r\n***Тереза Мей претърпя тежко поражение в камарата на лордовете за митническия съюз, пише британският вестник The Independent.\r\nЧленовете на Горната камара на британския парламент подкрепиха няколко поправки, предложени от представители на  различни партии, подкрепящи оставането в митническия съюз и защитавайки правата на хората след Брекзит.  \r\nПредставителят на опозиционната лейбъристка партия и министър за Брекзит от кабинета в сянка Кийр Стармър одобри гласуването и призова премиера Тереза Мей да се вслуша в увеличаващите се гласове в полза на оставане в митническия съюз.\r\nПривържениците на оставането в Европейския съюз видяха промяна на настроенията в посока на по-мек Брекзит.\r\n***Според британския външен министър присъединяването към Европейския съюз е било „смъртоносна грешка“, като обвинява Великобритания, че е обърнала гръб на Общността на нациите (бившата Британска общност), пише британския вестник Daily Express.\r\nНа конференцията на лидерите от Общността на нациите в Лондон Борис Джонсън заяви, че страната му ще съживи членството в Общността.\r\nТой заявява, че присъединяването към Общия пазар – това, което  после се превръща в Европейския съюз, през 1973 година е било ужасна грешка.  Страната му е обърнала гръб на народите от Общността и търговските отношения с тях са доведени до ръба на пропастта, а много австралийски фермери са отнели живота си, губейки британските пазари.\r\n„Мисля, че много ще се забавляваме и това ще бъде вълнуващ период за Общността на нациите“, казва Джонсън , като отбелязва, че повечето делегации са настроени за свободна търговия с Великобритания.\r\n*** Президентът на Уганда Йовери Мусевени заяви, че иска да забрани оралния секс за гражданите на страната, „защото устата е за хранене“, предава  Daily Mail.\r\n„Имам възможността да предупредя народа публично за грешните практики, които са прокарвани от някои външни лица. Едната от тях е оралният секс. Устата е за хранене, не за секс“, заяви Мусавени.\r\n По-рано той заяви че практикуването му може да доведе до глисти. „Червеите влизат в устата, след като си я навирате и след това те влизат в стомаха, защото това е грешното място“, заяви тогава той.", "date": "2018.04.19", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/19/2512630/afp-oon-zapochva-razgovori-sas-siriya-i-rusiya-za-bezopasnostta-na-ekspertite-ot-ozho.html", "text": "Екипът на ООН започва разговори със Сирия и Русия за безопасността на експертите от Организацията за забрана на химическите оръжия (ОЗХО), предава AFP.\r\nМисията за изясняване на фактите около предполагаемата химическа атака в сирийския град Дума е временно спряна, след като по екипа на ООН, проверяващ безопасността на местата за изследване беше открита стрелба.\r\n„Екипът по сигурността на ООН в Дамаск започна разговори със представителите на Сирия и руската военна полиция, как да се подобри и подсили сигурността на определени места в Дума“, съобщават от ООН.\r\nМисията на ОЗХО ще започне да работи на терен, когато бъде осигурен „безпрепятствен достъп до местата“, заявява председателят на ОЗХО Амет Узумчу в Хага. Юлиян Марков", "date": "2018.04.19", "title": "AFP: ООН започва разговори със Сирия и Русия за безопасността на експертите от ОЗХО"}
{"url": "http://www.focus-news.net/news/2018/04/19/2513045/plyus-info-makedoniya-kosovo-e-tsentralnata-tema-na-sreshtata-mezhdu-aleksandar-vuchich-i-federika-mogerini.html", "text": "Косово и анализът на напредъка на Сърбия в европейските реформи, който е оценен като положителен, особено в сферата на икономиката са основните теми на срещата в Белград между президента на Сърбия Александър Вучич и върховният представител на Европейския съюз по въпросите на външните работи и политиката на сигурност Федерика Могерини Македония, предава македонската медия „Плюс Инфо“.\r\nНа пресконференцията след срещата, освен обявяването на евентуалното отваряне на пет нови глави в преговорите за ЕС до края на юни, най-обсъжданата тема бе косовският и брюкселски диалог. Федерика Могерини заяви, че има нова фаза в диалога, целяща постигането на правно обвързващо споразумение между Сърбия и Косово.\r\n„Обсъдихме също така изпълнението на вече постигнатите споразумения в рамките на диалога. Ясно подчертавам, че е необходимо да се изпълнят изцяло всички договори и че е крайно време за това. Това е надеждна основа за по-нататъшна работа към нова фаза на диалога, а за това е необходимо, че скоро формиране на Общността на сръбските общини в Косово, но също така и договора за енергетиката“ подчерта Могерини.\r\nТя приветства началото на изработването на Устава ОСО, който закъснява от известно време, добавяйки, че в Брюксел ще работят всеотдайно за постигане на крайната цел на диалога между Белград и Прищина, както се очаква.\r\nНа това изявление на Могерини Александър Вучич отговори, заявявайки, че е сигурен, че Прищина няма да изпълни всички задължения по споразумението от Брюксел. Виктор Турмаков", "date": "2018.04.19", "title": "„Плюс Инфо“ (Македония): Косово е централната тема на срещата между Александър Вучич и Федерика Могерини"}
{"url": "http://www.focus-news.net/news/2018/04/19/2512632/afp-sasht-velikobritaniya-i-frantsiya-sa-bombardirali-siriya-za-prestizh-spored-siriyski-disident.html", "text": "САЩ, Великобритания и Франция са бомбардирали Сирия за престиж според сирийския дисидент Ясин ал Хадж Салех, който представя книгата си „Невъзможната революция: смисълът на сирийската трагедия“ в Мадрид, предава AFP.\r\n„Не е заради нас. Не е за да опазят нашия живот или да спасят Сирия от бруталността“ Заявява той пред репортер на агенцията.\r\n„Те искат да подкрепят съюзниците си, да възвърнат малко от престижа си, да покажат гнева си към руснаците и още повече към иранците – чуждестранните съюзници на режима на Асад“, добавя той.  Юлиян Марков", "date": "2018.04.19", "title": "AFP: САЩ, Великобритания и Франция са бомбардирали Сирия за престиж според сирийски дисидент"}
{"url": "http://www.focus-news.net/news/2018/04/19/2512628/boris-dzhonsan-prisaedinyavaneto-kam-es-e-smartonosna-greshka.html", "text": "Според британския външен министър присъединяването към Европейския съюз е било „смъртоносна грешка“, като обвинява Великобритания, че е обърнала гръб на Общността на нациите (бившата Британска общност), пише британския вестник Daily Express.\r\nНа конференцията на лидерите от Общността на нациите в Лондон Борис Джонсън заяви, че страната му ще съживи членството в Общността.\r\nТой заявява, че присъединяването към Общия пазар – това, което  после се превръща в Европейския съюз, през 1973 година е било ужасна грешка.  Страната му е обърнала гръб на народите от Общността и търговските отношения с тях са доведени до ръба на пропастта, а много австралийски фермери са отнели живота си, губейки британските пазари.\r\n„Мисля, че много ще се забавляваме и това ще бъде вълнуващ период за Общността на нациите“, казва Джонсън , като отбелязва, че повечето делегации са настроени за свободна търговия с Великобритания. Юлиян Марков", "date": "2018.04.19", "title": "Борис Джонсън: Присъединяването към ЕС е „смъртоносна грешка“"}
{"url": "http://www.focus-news.net/news/2018/04/19/2512642/predstoyashti-mezhdunarodni-sabitiya-za-19-april-agentsiya-fokus.html", "text": "Германският канцлер Ангела Меркел ще приеме френския президент Еманюел Макрон.\r\n*** Френските железопътни работници продължават протестите срещу готвените правителствени реформи.\r\n*** Холандският министър-председател Марк Рютте ще проведе среща с генералния секретар на НАТО Йенс Столтенберг.\r\n*** Среща между финансовите министри от Г-200, директора на МВФ Кристин Лагард и президента на Световната банка Джим Ким.\r\n*** Израел празнува 70 години от своята независимост.\r\n***", "date": "2018.04.19", "title": "Предстоящи международни събития за 19  април (Агенция \"Фокус\")"}
{"url": "http://www.focus-news.net/news/2018/04/19/2512641/predstoyashti-sabitiya-v-stranata-za-19-april-agentsiya-fokus.html", "text": "***\r\nОт 14.00 часа президентът Румен Радев ще проведе заседание на Консултативния съвет за национална сигурност на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“.\r\n***\r\nОт 08.00 часа в зала „Изток“ на Народното събрание среща на тема „Възобновяема енергия в България – възможности и предизвикателства на пакет „Чиста енергия“. \r\n В нея ще участва Клод Тюрме – член на Европейския парламент и президент на EUFORES – европейска неправителствена организация, ориентирана към възобновяемата енергия, и официална делегация от Европейската комисия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.00 часа българският комисар по цифровата икономика и общество Мария Габриел и министър-председателят на България Бойко Борисов ще открият в столицата международна конференция под надслов „Формиране на дигиталното бъдеще на Европа: Високопроизводителни изчисления за научни и  промишлени приложения в изключителен мащаб“. Форумът ще се проведе в Зала 2 (Театър Азарян) на  Националния дворец на културата.\r\n***\r\nОт 09.00 часа в НДК ще се проведе неформално заседание на министрите на енергетиката от Европейския съюз. След края на събитието, от 13.10 часа ще се състои пресконференция. От 14.00 часа ще започне конференцията на високо ниво \"Чиста енергия за всички европейци – пътят напред\" - Балканската перспектива за нисковъглеродното бъдещо на Европа.\r\n***\r\nОт 09.30 часа в зала „София“ на хотел Маринела ще се проведе четвъртото издание на „Компания на годината – Успехът на фокус”. Събитието ще бъде открито от вицепремиерът Валери Симеонов.\r\n***\r\nОт 11 .00 часа вицепремиерът по обществения ред и сигурността и министър на отбраната Красимир Каракачанов ще проведе среща с национално представителни организации за хора с увреждания в сградата на Министерския съвет.\r\n***\r\nОт 09.00 часа в Sofia Event Center ще се проведе 22-ата Европейска конференция за корпоративно управление.\r\n***\r\nОт 09.10 часа в София Тех Парк ще се проведе конференция на тема „Educate to create: от дигитални ползватели към дигитални създатели“.\r\n***\r\nОт 09.30 часа в НДК ще започне третият ден на Европейската младежка конференция. След края ѝ, от 12.30 часа ще се проведе пресконференция.\r\n***\r\nОт 09.30 часа ще се проведе редовно заседание на Пленума на Висшия съдебен съвет. \r\n***\r\nОт 10.00 часа в София Хотел Балкан ще се състои честването на 65 години от  създаването  на Арбитражния съд при БТПП и 120 години арбитражна дейност в системата на БТПП. \r\n***\r\nОт 10.00 часа в зала 2 в Софийски Университет „Св. Климент Охридски” ще се проведе семинар по повод 100-годишнината от рождението на Ингмар Бергман.\r\n***\r\nОт 10.00 часа 5-и състав на Специализирания наказателен съд ще заседава по делото срещу  Николай М., Николай Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., БорисБ. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Конферентната зала на БСК ще се проведе пересконференция \r\nна браншови организации от сектор „Дейности по охрана и сигурност“ на тема „Спрете Закона за частната охранителна дейност!“\r\n***\r\nОт 11.00 часа в Националния пресклуб на БТА ще се състои пресконференция във връзка с предстоящия 11-и Международен фестивал за съвременен танц и пърформанс „Антистатик”. \r\n***\r\nОт 11.30 часа Делегация на Комисията по европейските въпроси на Събранието на Република Македония, водена от председателя на комисията Артан Груби ще се срещне с народните представители от Комисията по европейските въпроси и контрол на европейските фондове в зала „Запад“. От 12.30 председателят на Комисията по европейските въпроси и контрол на европейските фондове Кристиан Вигенин и председателят на Комисията по европейските въпроси на Събранието на Република Македония Артан Груби ще направят съвместно изявление за медиите. \r\nОт 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\n***\r\nОт 13.00 часа 9-и състав на Специализирания наказателен съд ще заседава по делото срещу Дамян Д. и Стелян П., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група.\r\n***\r\nОт 17.00 часа в централното фоайе на Регионалния исторически музей ще се проведе концерт на групата на „Бистришките баби“.  \r\n***\r\nОт 18.00 часа в Националната галерия ще бъде открита изложбата „Вместо Ренесанс. Българското възраждане в изкуството – от иконата до светския портрет“.\r\n***\r\nОт 18.30 часа в Гьоте-институт България ще бъде открита изложбата „Нищо не се губи“ на Викенти Комитски и Франсиско Монтоя Касарес.\r\n***\r\nОт 19.00 часа в Регионалния исторически музей ще бъде представена инсталация „Разкази“ и видео инсталацията „Съзвездни букви“ на визуалният артист Христо Гелов.\r\n***\r\nОт 17.30 часа в Градската библиотека „Паисий Хилендарски“ ще бъдат представени книгата „Романът на моя живот“ и филма „Монолог“ с автор Георги Тошев, посветени на 75-годишнината на актьора Стефан Данаилов.\r\n***\r\nОт 17.00 часа общинският съветник от ГЕРБ Антон Вечерников ще има приемен ден в централата на партията в Бургас (ул. „Конт Андрованти” 5).\r\n***\r\nОт 14.00 часа общинският съветник от ПП ГЕРБ Николай Малев ще проведе приемен ден в офиса на партията на ул. „Георги Бенковски” №1.\r\n***\r\nОт 13.00 часа в хотел Азалия в комплекс Св.. Константин и Елена ще се проведе Общото събрание  на ЕВРОЛАБ (Европейската асоциация на националните сдружения на лабораторните общности в индустрията). Домакин на международния форум е българският представител на организацията - сдружение БУЛЛАБ.\r\n***\r\nОт 10.00 часа пред Двореца на културата и спорта „Васил Левски” ще бъде открито Международното изложение „Културен туризъм“ 2018.\r\n*** \r\nОт 11.00 часа в зала “Конферентна” на хотел “Панорама” ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”. \r\n*** \r\nОт 11.00 часа в ритуална зала на Община Велико Търново ще се проведе IV Научна конференция „Културно-историческо наследство: опазване, представяне, дигитализация“, организирана от БАН, част от МТИ „Културен туризъм“. \r\n*** \r\nОт 11.00 часа в ДКС “Васил Левски“ ще бъде открито „Фоайе на книгата“ – съпътстващо събитие към МТИ „Културен туризъм“. \r\n*** \r\nОт 13.00 часа в Музей „Възраждане и Учредително събрание“ ще се проведе Международна кръгла маса по въпросите на културния туризъм. \r\n*** \r\nОт 14.00 часа в зала „Европа“  на Великотърновския университет „Св. Св. Кирил и Методий“ Н. Пр. Текла Харангозо, извънреден и пълномощен посланик на Унгария в София,  ще изнесе лекция пред студенти и преподаватели. \r\n*** \r\nОт 16.30 часа в филиала на Медицински университет- Варна във Велико Търново ще се проведе среща разговор с писателя Калин Терзийски. \r\n*** \r\nОт 17.00 часа в Музей „Възраждане и Учредително събрание“ ще се проведе Церемония по награждаване на победителите в Международния филмов фестивал „На Източния бряг на Европа“. \r\n*** \r\nОт 17.30 часа в ПГТ „Васил Берон“ ще се проведе среща с автора Тихомир Иванов. \r\n*** \r\nОт 17.30 часа в Изложбени зали „Рафаел Михайлов“ ще бъде открита изложба от творби на ученици от специалностите дърворезба, интериорен дизайн и иконопис на Национална гимназия за приложни изкуства /НГПИ/ „Тревненска школа“ -  град Трявна. \r\n*** \r\nОт 18.30 часа в ОДК ще се проведе Общински празник на фолклорното танцово изкуство. \r\n*** \r\nОт 19.00 часа в Клуб 7 ще се проведе среща с писател Георги Бърдаров. \r\n*** \r\nОт 21.00 часа на площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“, празнични илюминации – безплатна прожекция по случай XV МТИ „Културен туризъм“. \r\n***  \r\nОт 11.45 чaса в Заседателната зала на областна администрация - Видин, информация за медиите ще представят Областният управител на Видин Албена Георгиева, и представители на Дирекция Регионална служба по заетост - Монтана и Дирекция Бюро по труда – Видин. \r\n***\r\nОт 14.00 часа на покритата писта по лека атлетика ще се проведе Общинско атлетическо състезание „Лъвски скок” с ученици от всички общински училища от 3-4 клас.\r\n*** \r\nОт 12.30 часа в НЧ „Напредък - 1869“ Държавна опера - Бургас ще представи „Пинокио“ - опера за деца от Александър Йосифов, диригент Цанислав Петков. \r\n*** \r\nОт 14.30 часа в Зала 1 на Общината ще се проведе VII-ми Културно-образователен форум на тема „140 години свободна България“. \r\n*** \r\nОт 18.30 часа в НЧ „Напредък - 1869“ Държавна опера – Бургас ще представи „Бродуей ще полудей” - концерт-спектакъл на трио „Тенорите\". Диригент Левон Манукян.\r\n***\r\nОт 10.00 часа в Регионална библиотека „Дора Габе” ще се проведе първата среща по проекта „Библиотеката и училището - заедно за един по-чист град”.\r\n***\r\nОт 11.30 часа ще се състои церемонията по първа копка на нова производствен база на „Ролпласт груп“ АД в Индустриална зона Костинброд, ул. Император Константин Велики №19.\r\n***\r\nОт 10.00 часа в сградата на Съюза на учените ще бъде открита студентска конференция на тема „Православие - традиции и съвременност“ организира за пета поредна година Катедра „Теология“ към философско-историческият факултет на Пловдивски университет „Паисий Хилендарски“.\r\n***\r\nОт 09.00 часа в зала 5 на Окръжния съд ще се проведе заседание по делото срещу Величка Д., обвинена в употреба на платежни инструменти – банкови карти, без съгласието на титулярите.\r\n***\r\nОт 09.30 часа в зала 1 на Окръжния съд ще се проведе заседание по делото срещу Боян Л., обвинен в избягване на установяване и плащане на данъчни задължения в особено големи размери. \r\n***\r\nОт 13.30 часа в зала 5 на Окръжния съд ще се проведе заседание по делото срещу Тодор П., обвинен в избягване установяването и плащането на данъчни задължения в особено големи размери.\r\n***\r\nОт 16.00 часа на открита сцена в  парк „Рибница“ ще се проведе концерт под надслов „Бъди независим! „Северен” е срещу дрогата!”.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. „Академик Петър Динеков” №1А започва срещата с Веселин Маневски. От 17.00 часа започва приемната на Пенчо Малинов, която ще се проведе в партийния офис на ул. „Коста Паница” №5. От 17.30 часа Петър Попов и Ясен Михайлов ще се срещнат с граждани в офиса на ГЕРБ в район „Западен” на ул. „Царевец” №9. По същото време Гошо Къчков  ще има приемна в партийния офис в район „Северен” на бул. „Марица” №91. \r\n***\r\nОт 09.30 часа в Зала 1 на Областна администрация Русе ще се проведе семинар на тема „Координационен механизъм за помощ на пострадали от домашно насилие“.\r\n***\r\nОт 10.30 часа в хотел „Рига“ Бизнес център за подпомагане на малки и средни предприятия – Русе организира отворен ден по проект „Повишаване конкурентоспособността на МСП от сектора на агро храните чрез транснационални клъстъри - ФОКУС”.\r\n***\r\nОт 11.00 часа в Регионалния пресклуб на БТА ще се проведе пресконференция на проф. Христина Милчева, декан на Медицинския колеж в Стара Загора.\r\n***\r\nОт 18.00 часа в Народно читалище „Св. Климент Охридски – 1858“ ще бъде предстаена книгата на Веселина Славова „Поробена любов“.\r\n***\r\nОт 18.00 часа в къщата музей „Гео Милев“ ще бъде представено творчеството на литературното течение „Нова социална поезия“ пред старозагорска публика.\r\n***\r\nОт 14.00 часа ще се проведе заседание на Общинския съвет в Трън.\r\n*** \r\nОт 13.00 часа в СУ „Трайко Симеонов” ще се проведе Общинският етап на Националната ученическа викторина по безопасност на движението. \r\n*** \r\nОт 13.00 часа в зала 2 на Областна администрация Шумен ще се проведе заседание на Постоянната комисия по заетостта в област Шумен.", "date": "2018.04.19", "title": "Предстоящи събития в страната за 19 април (Агенция „Фокус“)"}
{"url": "http://www.focus-news.net/news/2018/04/19/2512640/aktualna-patna-obstanovka.html", "text": "През нощта ще е предимно ясно, на 19.04.2018 г. преди обяд – слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. Вечерта и през нощта срещу петък вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места. Това съобщиха от пресцентъра на Агенция \"Пътна инфраструктура\".  \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n• Всички автомагистрали;\r\n• път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n• път I-1 Благоевград-ГКПП „Кулата“;\r\n• път I-4 п. в. „Коритна“-Велико Търново-Шумен;\r\n• път I-5 Русе-Велико Търново;\r\n• път I-8 ГКПП „Калотина“-София;\r\n• път I-9 Варна-Бургас;\r\n• път II-18 Околовръстен път София;\r\n• път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите:\r\nАМ „Тракия“:\r\nОбласт София:\r\n- до 30.04.2018 г. e ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.\r\nОбласт Пазарджик: от км 66+000 до км 66+500 в посока София, затворени за движение са активната и аварийната лента поради отстраняване на аквапланинг. Движението се осъществява в изпреварващата лента. Срок до 20.04.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: от км 160 до км 164 посока Бургас се извършват ремонтни дейности на асфалтова настилка. Временно се затваря активната и движението се пренасочва в изпреварващата лента. Регулира се от сигналисти. Срок до 19.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“:\r\nОбласт София:\r\nОграничава се движението на всички МПС при км 36 на АМ „Хемус“ в посока София поради ремонтни дейности на виадукт „Коренишки дол“. Ограниченията за леки и товарни МПС са:\r\n- Моторните превозни средства до 12 т преминават двупосочно в платното за Варна.\r\n- Движението по АМ „Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п. в. „Ботевград“.\r\nДвижението по АМ \"Хемус\" в тунел \"Топли дол\" посока Варна се осъществява в изпреварващата лента поради ремонтни дейности по електроинсталацията до 19.04.2018 г.\r\nАМ „Струма“: няма ограничения. \r\nАМ „Марица“:\r\nОбласт Хасково: движението в участъка Харманли – Любимец от км 73 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка до 20.04.2018 г. \r\nАМ„Черно море“: Движението по АМ „Черно море“ Варна – Бургас от км 2+329 до км 3+238 се осъществява двупосочно в платното в посока Варна поради ремонт на виадукт „Звездица“. \r\nАМ „Люлин“:\r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.\r\nАлтернативни маршрути:\r\n- за автомобили до 12 тона по път I-1 от пътен възел Драгичево – Владая – София и обратно.\r\n- само за леки автомобили по път 1801 Перник – Мало Бучино – Суходол и обратно.\r\nДо 30.06.2018 г. движението по АМ „Люлин“ в тунел „Мало Бучино“ посока София се осъществява само в изпреварващата лента поради активизирало се свлачище в аварийната лента след тунела.\r\nІІI. Въведени ограничения по основните пътни направления: \r\n1. Проходи:\r\n- „Върбишки“ - затворен за всички МПС - целогодишно;\r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно;\r\n- „Петрохан“ - забранен за МПС над 12 т - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: Участъка от п.в. Брежани до отклонението за с. Ощава от км 382+000 до км 385+000 се осъществява в една лента за движение поради частични ремонтни дейности на асфалтовата настилка. Срок до 19.04.2018 г.\r\nОбласт Враца: Движението на всички МПС по път I-1 Монтана – Враца в участъка между селата Краводер и Бели извор е ограничено поради ремонт на мостово съоръжение над река Ботуня. Участъкът е сигнализиран с пътни знаци.\r\nОбходени маршрути:\r\n- В направление София – Видин: Обходен път на гр. Враца,  път III-101 Враца – Криводол, път II-13 Криводол – Липен – Стубел – Крапчене, път I-1;\r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца, Обходен път на гр. Враца.\r\nОбходни маршрути само за МПС с обща маса до 10 т:\r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, общинска пътна мрежа през с. Сумер, път I-1;\r\n- В направление Видин – София: път I-1, път III-1621 Сумер – Стояново, път III-162 Стояново – Бели извор, път I-1 или път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Срок до 20.04.2018 г.\r\nОбласт Монтана:При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.\r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София\r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока БотевградСрок 30.04.2018 г.\r\n- движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.;\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“).\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София\r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Кюстендил: Ограничено движение в тунел Дупница в двете посоки от км 328+100 до км 328+375 поради пожаро – техническо учение на ПБЗН – Кюстендил. Движението се пренасочва по обходен маршрут от бензиностанция ОМВ км 326+200 и от пътен възел „Байкал” при км 329+600 по уличната пътна мрежа и се регулира от представители на ОД на МВР. Срок за времето от 10:00 часа до 12:00 часа на 19.04.2018 г.\r\n- Шофьорите да се движат с повишено внимание по път І-1 в участъка Дупница - Мурсалево от км 332 до км 349 поради извършване на частични ремонтни дейности до 20.04.2018 г. Сигнализирано е с пътни знаци.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\n- движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Плевен: Плевен – София  в участъка от гр. Ябланица до с. Джурово  от км 164+000 до км 170+730 се осъществява с повишено внимание поради почистване на банкети и окопи. Срок до 27.04.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Търговище: движението от км 215 до км 250+300 се осъществява с повишено внимание поради частични ремонтни дейности до 20.04.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици до 20.04.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:\r\nОбласт Пазарджик: Пазарджик - Цалапица от км 184+000 до км 186+500, поетапно затваряне на лява и дясна ленти за движение, поради аварийно запълване на появили се деформации на пътната настилка с топла асфалтова смес. Срок до 19.04.2018г .\r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:\r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас:\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 19.04.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n- от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г. \r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІІ-198: Движението по път IІІ-198 Гоце Делчев – Катунци – Чучулигово – Петрич – Първомай – граница Македония в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение поради ремонт на мантинели до 19.04.2018 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nПът III-907: от км 14+000 до км 18+600 в участъка „Калово-Заберново“ ще се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 19.04.2018 г.\r\nПът III-5392 на км 9+060 в участъка Кръстина-Камено се извършва ремонт на водосток до 20.04.2018 г. Организацията на движение е сигнализирана с пътни знаци и регулировчици.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. \r\nОПУ-В. Търново:\r\nВременно са въведени следните ограничения за движение на МПС:\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.\r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.\r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. \r\nОПУ-Видин:\r\nВременно са въведени следните ограничения за движение на МПС:\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.\r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г.\r\nРемонтни дейности: няма. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г.\r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nРемонтни дейности:\r\nПът II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.\r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.\r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма. \r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. \r\nОПУ-Кърджали:\r\nВременно са въведени следните ограничения за движение на МПС:\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.\r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности:\r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г. \r\nОПУ-Ловеч:\r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма. \r\nОПУ-Монтана:\r\nВременно са въведени следните ограничения за движение на МПС:\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно.\r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162:Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г. \r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.\r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 18.09.2018 г.\r\nРемонтни дейности:\r\nПът ІІІ-842Юндола-Белово поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма. \r\nОПУ-Плевен:\r\nВременно са въведени следните ограничения за движение на МПС:\r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Малчика – Левски от км 3+000 до км 8+000  с повишено внимание поради ремонтни работи по пътната настилка. Срок до 19.04.2018 г.\r\nПът ІІІ-305: Движението по път ІІІ-305 Крушовица - Дерманци в района на с. Садовец от км 19+725 до км 19+785 е с повишено внимание и регулиране в едната лента поради ремонтни работи по пътната настилка. Срок до 19.04.2018 г.\r\nПът ІІІ-3004: Движението по път ІІІ-3004 Долна Митрополия – Тръстеник от км 11+000 до км 13+000 е с повишено внимание поради изкопни работи до 19.04.2018 г. \r\nОПУ-Пловдив:\r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности:\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.\r\nОПУ-Русе:\r\nВременно са въведени следните ограничения за движение на МПС:\r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона.\r\nОбходен маршрут: през гр. Бяла. Срок до 26.04.2018 г.\r\nРемонтни дейности:\r\nПът II-23: Русе – Червена вода от км 0+000 до км 12+000 ремонтни дейности на асфалтовата настилка. Срок до 20.04.2018 г.\r\nПът III-501:  р-н Табачка – Бяла от км 22+000 до км 52+490  ремонтни дейности на асфалтовата настилка. Срок до 20.04.2018 г.\r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС:\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.\r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-21: Русе – Силистра от км 92+900 до км 114+850 разклон за с. Ситово- разклон за с. Калипетрово частичен ремонт на асфалтовата настилка. Срок до 20.04.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС:\r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Соколовци – р-н Черна, от км 96+000 до км 122+237 се извършват частични ремонтни дейности на асфалтовата настилка. МПС да се движат с повишено внимание в свободната лента, съобразно създадената организация на движение. Срок до 19.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път III-197 Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 19.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г. \r\nОПУ-София:\r\nВременно са въведени следните ограничения за движение на МПС:\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък открая на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.\r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма. \r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.\r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т.\r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности:\r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г. \r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.\r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС:\r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.\r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.\r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Ивански-Смядово от км 10+000 до км 23+000 – частични ремонтни дейности до 20.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 20.04.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности до 20.04.1018 г. \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.19", "title": "Актуална пътна обстановка"}
{"url": "http://www.focus-news.net/news/2018/04/19/2512639/tass-vazmozhni-sa-novi-provokatsii-s-himicheski-ataki-v-siriya.html", "text": "Възможни са нови провокации с химически атаки в Сирия по данни на военно-дипломатически източник, предава TACC.\r\nПровокациите ще послужат за оправдание на планираното настъпление на повече от дванайсет хиляди бунтовници от различни групировки под командването на „Джебхад –ан-Нусра“ в южната част на страната\r\nПо данни на споменатия източник в градовете Дераа и Ел Баас само „Джебхат-ан-Нусра“ и Свободната сирийска армия са подготвили повече от 12 хиляди бойци. Като повод ще послужат обвинения към правителствените войски в нарушаване на режима на прекратяване на огъня.\r\n„За усилване на ефекта са възможни провокации  с използване на химически вещества  „ръчно производство“ срещу местното мирно население.\r\nЦелта на операцията ще бъде създаване на автономно образувание със столица Дераа под патронажа на САЩ, подобно на зоната на изток от река Ефрат, контролирана от САЩ. Юлиян Марков", "date": "2018.04.19", "title": "ТАСС: Възможни са нови провокации с химически атаки в Сирия"}
{"url": "http://www.focus-news.net/news/2018/04/19/2512643/nimh-vremeto-predi-obyad-shte-e-slanchevo-po-kasno-prez-denya-predimno-v-planinskite-rayoni-shte-pregarmi-i-prevali.html", "text": "Атмосферното налягане след обяд ще се понижава, но ще остане по-високо от средното за април. Днес преди обяд ще е предимно слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nВечерта и през нощта вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места.\r\nПо Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20°. Температурата на морската вода е 11-12°. Вълнението на морето ще е 2 бала. Вечерта и през нощта срещу петък с ориентиране на вятъра от североизток, ще нахлува хладен въздух; от север на юг ще превали.\r\nНад планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13°, на 2000 метра – около 6°.", "date": "2018.04.19", "title": "НИМХ: Времето преди обяд ще е слънчево, по-късно през деня предимно в планинските райони ще прегърми и превали"}
{"url": "http://www.focus-news.net/news/2018/04/19/2512631/tass-siriya-e-transportirala-dve-amerikanski-nevzriveni-raketi-v-rusiya.html", "text": "Две американски ракети, които не са се взривили по време на ударите на САЩ и съюзниците им по цели в Сирия са били транспортирани за Русия със самолет, предава TACC.\r\n„Две крилати ракети, които не са се взривили в хода на ракетния удар на САЩ по Сирия, са били открити от сирийските военни. И двете ракети в достатъчно добро състояние са били предадени на 17 април на руските военни“, заявява източник на агенцията. Тези ракети са били отправени със самолет в Русия на 18 април. Юлиян Марков", "date": "2018.04.19", "title": "ТАСС: Сирия е транспортирала две американски невзривени ракети в Русия"}
{"url": "http://www.focus-news.net/news/2018/04/19/2512644/prezidentat-rumen-radev-svikva-zasedanie-na-konsultativniya-savet-za-natsionalna-sigurnost.html", "text": "Президентът Румен Радев свиква от 14.00 часа на „Дондуков“ 2 заседание на Консултативния съвет за национална сигурност на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“. Това съобщиха от прессекретариата на държавния глава.", "date": "2018.04.19", "title": "Президентът Румен Радев свиква заседание на Консултативния съвет за национална сигурност"}
{"url": "http://www.focus-news.net/news/2018/04/19/2512638/ria-novosti-britanskiyat-medien-regulator-razsledva-televiziya-russia-today-za-otrazyavaneto-na-sluchaya-v-solsbari.html", "text": "Британският медиен регулатор Ofcom разследва телевизия Russia Today за отразяването на случая в Солсбъри, РИА Новости.\r\nОтбелязва се, че претенциите касаят „въпроса за задължителна безпристрастност на новините и документалните предавания на телевизионния канал“.\r\n„След събитията в Солсбъри ние наблюдаваме значително увеличаване на програмите, които ние считаме, че се нуждаят от разследване като потенциални нарушения на кодекса на Ofcom“, се казва в изявление на регулатора,\r\nОт телевизионния канал подходили с ирония към обвиненията\r\nПрез март тази година депутати искали отнемане на лиценза на телевизионния канал, като част от санкциите по случая „Скрипал“. Юлиян Марков", "date": "2018.04.19", "title": "РИА Новости: Британският медиен регулатор разследва телевизия Russia Today за отразяването на случая в Солсбъри"}
{"url": "http://www.focus-news.net/news/2018/04/19/2512648/api-ot-800-do-1200-chasa-shte-bade-ogranicheno-dvizhenieto-po-uchastaka-ot-patya-sofiya-blagoevgrad-v-rayona-na-obhodniya-pat-na-dupnitsa.html", "text": "От 8.00 до 12.00 часа, ще бъде ограничено движението по участъка от пътя I-1 София – Благоевград в района на Обходния път на Дупница поради провеждане на съвместно учение на Регионална дирекция „Пожарна безопасност и защита на населението“ – Кюстендил, Областна дирекция на МВР - Кюстендил, Център на спешна медицинска помощ - Кюстендил, БЧК, Община Дупница и Областно пътно управление - Кюстендил в района на тунела. Това съобщиха от пресцентъра на Агенция \"Пътна инфраструктура\". \r\nПо време на ограничението трафикът ще бъде пренасочен по обходен маршрут по уличната мрежа на град Дупница.\r\nНеобходимо е шофьорите да се движат с повишено внимание и съобразена скорост, спазвайки пътната сигнализация.", "date": "2018.04.19", "title": "АПИ: От 8.00 до 12.00 часа ще бъде ограничено движението по участъка от пътя София-Благоевград в района на Обходния път на Дупница"}
{"url": "http://www.focus-news.net/news/2018/04/19/2512647/sport-snoshti-se-igraha-machovete-ot-33-ya-krag-na-italianskata-seriya-a.html", "text": "Футбол: Снощи се играха мачовете от 33-я кръг на италианската Серия А при следните резултати:\r\nБеневенто – Аталанта  0:3\r\nРома- Дженоа  2:1\r\nКротоне – Ювентус  1:1\r\nФиорентина – Лацио 3:4\r\nНаполи – Удинезе 4:2\r\nСампдория – Болоня 1:0\r\nСпал – Киево 0:0\r\nТорино – Милан 1:1\r\nВерона – Сасуоло 0:1\r\nНачело във временното класиране води Ювентус с 85 точки, втори е Наполи с 81 точки, трети е Рома с 64 точки и четвърти е Лацио също с 64 точки, но по-лоша голова разлика.", "date": "2018.04.19", "title": "Спорт: Снощи се играха мачовете от  33-я кръг на италианската Серия А"}
{"url": "http://www.focus-news.net/news/2018/04/19/2512649/v-sofiya-teh-park-shte-se-provede-konferentsiya-v-sektor-obrazovanie-na-balgarskoto-predsedatelstvo-na-tema-educate-to-create-ot-digitalni-polzvateli-kam-digitalni-sazdateli.html", "text": "В София Тех Парк ще се проведе знаковата конференция в сектор образование на Българското председателство на Съвета на Европейския съюз на тема „Educate to create: от дигитални ползватели към дигитални създатели“. Това съобщиха от пресцентъра на Министерство на образованието и науката.\r\nВъв форума ще участват над 350 души – представители на национални и европейски институции, политици, педагози, студенти, иноватори, представители на бизнеса и неправителствения сектор и изследователи.\r\nСтарт на събитието ще бъде даден от зам. министър-председателя на България Томислав Дончев, министъра на образованието и науката на България Красимир Вълчев, и еврокомисаря по образованието, културата, младежта и спорта Тибор Наварачич. Европейският комисар за дигитална икономика и общество Мария Габриел, министърът на образованието на Полша Анна Залевска и председателят на комисията по образование на Европейския парламент Петра Камереверт ще открият втория ден от събитието.\r\nСесиите по време на конференцията ще бъдат ръководени от международни експерти в областта на образованието и лидери от света на политиката, бизнеса и научните изследвания.конференцията ще постави фокус върху спешната необходимост от повишаване на основните и дигиталните умения и върху необходимостта от качествено образование за всички по природни науки, технологии, инженерни науки, математика, предприемачество (STEM и STEAM).Дискусиите ще се съсредоточат върху подготовката на учителите, сътрудничеството с бизнеса и ролята на родителите и неформалното образование.\r\nСред темите на конференцията е и развитието на политиките на европейско равнище, включително прегледа на Рамката за ключовите компетентности от 2006 г., Европейския дигитален образователен план за действие и Пакета за модернизиране на образованието.\r\nКонференцията, организирана от Министерството на образованието и науката и генерална дирекция \"Образование\" на Европейската комисия, ще бъде предшествана от еднодневна среща на работната група на Комисията по дигитални умения и компетентности на 19 април в НДК.", "date": "2018.04.19", "title": "В София Тех Парк ще се проведе конференция в сектор образование на Българското председателство на тема „Educate to create: от дигитални ползватели към дигитални създатели“"}
{"url": "http://www.focus-news.net/news/2018/04/19/2512645/premierat-boyko-borisov-shte-otkrie-forum-formirane-na-digitalnoto-badeshte-na-evropa.html", "text": "Министър-председателят Бойко Борисов и европейският комисар по цифрова икономика и цифрово общество Мария Габриел ще открият в столицата международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\". Това съобщиха от правителствената информационна служба.\r\nФорумът цели да повиши осведомеността относно ролята на високопроизводителните изчислителни системи за формирането на цифровото бъдеще на Европа и за осигуряване на решения на множество социални и икономически предизвикателства.\r\nКонференцията ще се фокусира върху въздействието на високопроизводителните изчисления върху развитието на научните изследвания и иновациите в полза на обществото и икономиката, като се акцентира върху възможностите за повишаване на конкурентоспособността на страните от Южна и Източна Европа, посредством високопроизводителните изчисления.\r\nСъбитието се организира съвместно от Европейската комисия и Министерството на образованието и науката в рамките на Българското председателство на Съвета на ЕС. То ще събере представители на институциите на ЕС, национални, регионални, местни публични органи, представители на академичните среди, инвеститори и други заинтересовани страни.", "date": "2018.04.19", "title": "Премиерът Бойко Борисов ще открие форум \"Формиране на дигиталното бъдеще на Европа\""}
{"url": "http://www.focus-news.net/news/2018/04/19/2512651/narodnite-predstaviteli-shte-prodalzhat-rabota-i-po-vtoroto-chetene-na-zakona-za-turizma.html", "text": "Народните представители ще продължат работа и по второто четене на Закона за туризма. Това предвижда програмата за работа на Народното събрание. Със законопроекта се въвежда европейска директива, която разширява закрилата на пакетните туристически пътувания. Законопроектът урежда условията и реда за осъществяване на туристическите пакети. Дават се правомощия на пътуващия да прекрати договора си за туристически пакет или да го прехвърли на друго лице. Измененията въвеждат и основни характеристики за туристическите услуги, като дестинация, местоположение, предвидени хранения и други. Законът регламентира учредяването на организация за управление на туристически район.\r\nПарламентът ще разгледа и промени в Закона за приватизационен и следприватизационен контрол на първо четене. Законопроектът е внесен от ПГ на „БСП за България“ и предвижда включване на лечебните заведения с 50 % общинско участие в забранителния списък на приватизация.", "date": "2018.04.19", "title": "Народните представители ще продължат работа и по второто четене на Закона за туризма"}
{"url": "http://www.focus-news.net/news/2018/04/19/2512654/evropeyskiyat-komisar-tibor-navrachich-shte-bade-na-poseshtenie-v-sofiya.html", "text": "Еврокомисарят по въпросите на образованието, културата, младежта и спорта Тибор Наврачич ще бъде основен оратор в конференцията „Обучение за създаване: от дигитални ползватели към дигитални създатели\", която ще се проведе в София Тех парк в рамките на Българското председателство на Съвета на ЕС. Това съобщиха от Представителството на ЕК в България. В своята реч той ще подчертае значението на , представен от Европейската комисия през януари 2018г. и целящ да осигури цифрова компетентност на младите хора. \r\nПо време на посещението си комисар Наврачич ще бъде специален гост и на Европейската младежка конференция, която се провежда от 17 до 19 април в Националния дворец на културата. \r\nВ рамките на конференцията ще се проведе граждански диалог с младежки представители на тема \"Младите в Европа – Какво следва?\". В дискусията заедно с комисар Наврачич ще участват министърът на младежта и спорта Красен Кралев, и специалният пратеник на ООН по младежките въпроси Джайатма Уикраманайе. Събитието ще се излъчва на живо от 10:45 часа .", "date": "2018.04.19", "title": "Европейският комисар Тибор Наврачич ще бъде на посещение в София"}
{"url": "http://www.focus-news.net/news/2018/04/19/2512653/denyat-19-april-v-balgarskata-istoriya.html", "text": "2016 г.\r\nФотографът Стоян Ненов получава престижната награда за журналистика на американската фондация \"Пулицър\", Той е сред носителите на отличието за снимка, отразяваща гореща новина.\r\n2007 г.\r\nЦар Калоян е тържествено погребан с държавни почести в църквата „Свети Четиридесет мъченици“ във Велико Търново.\r\n1997 г.\r\nПроведени са предсрочни парламентарни избори, на които абсолютно мнозинство с 52,26 % и 137 депутатски мандати печелят Обединените демократични сили (СДС, Демократическата партия, БЗНС, БСДП). На второ място по гласове е Демократичната левица (БСП и ПК \"Екогласност\") с 22,07 % и 58 мандата. На трето място е Обединението за национално спасение (БЗНС-Никола Петков, ДПС, Зелена партия, Партия на демократическия център, Нов избор, Федерация \"Царство България\") със 7,6 % и 19 мандата, а на четвърто - Евролевицата с 5,5 % и 14 мандата. Последна от парламентарните партии е БББ - с 4,93 % и 12 мандата. На 12 февруари 1997 г. Президентът Петър Стоянов назначава служебно правителство, оглавено от кмета на София Стефан Софиянски, разпуска 37. НС и обявява предсрочни парламентарни избори на 19 април.\r\n1996 г.\r\nВ България е изложено Четвероевангелието на цар Иван Александър, което се съхранява в Британския музей в Лондон. Иван-александрово евангелие е препис на евангелие, направен по поръчение на цар Иван Александър (1331-1371 г.) от монаха Симеон през 1356 г. Това е един от шедьоврите на средновековната българска миниатюрна живопис. Състои се от 286 пергаментни листа, украсени богато със златни заглавки и 366 миниатюри. На началните листа са изобразени в цял ръст Иван Александър и неговото семейство и деспот Константин с трите царски дъщери.\r\n1946 г.\r\nДвадесет и шестото ОНС приема изменения в Закона за печата. Той предвижда санкции против изданията, които \"прокарват тенденции от естество да увредят общодържавните интереси, да създадат настроения, опасни за обществения ред и спокойствие, или да смутят отношенията ни с чужди държави\".\r\n1943 г.\r\nКрай Прищина е спусната британска диверсионна група начело с кап. Джон Семър, наскоро разбита от българските военни части. Дни по-рано в град Брод в Македония е спусната английска военна мисия от 8 души начело с кап. Джордж Морган. Тя е заловена от български военни части и е предадена на немците. На 18 април в планината Холмогорие в Тимошко е спусната английска диверсионна група начело с майор Ерик Грийнуд. На 21 май към нея се присъединява и втора група, водена от кап. Джаспър Рутъм, разгромена от немците на 11 декември.\r\n1941 г.\r\nВъз основа на Временните директиви за подялба на Югославия от 3 април 5. Българска армия влиза във Вардарска Македония. Въпреки че българската армия не участва пряко във войната на Германия и Италия против Югославия и Гърция по предложение на Хитлер три български дивизии навлизат на във Вардарска Македония и поемат администрирането там. Границите на областите, които може да заеме българската армия във Вардарска Макeдония и Беломорието са: в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. На 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия. На 6 април Германия напада Югославия и Гърция и чрез обход на отбранителната линия \"Метаксас\" на 9 април достига Солун. На 17 април германските армии навлизат в Тесалия. На 20 април генералите Чолакоглу, Бакапулос и Демистихис, без съгласието на правителство, подписват капитулацията на гръцката армия.\r\n1929 г.\r\nВ София пристигат водачите на хърватската националистическа организация Анте Павелич и Густав Перчец. В Банкя те се срещат с водача на ВМРО Иван Михайлов. В отговор на 29 април Югославия официално протестира против посещението. През 20-те и 30-те г. на ХХ в. Павелич поддържа връзки с Ив. Михайлов. През лятото на 1930 г. водачът на ВМРО закупува 1000 автоматични пушки от хърватския фабрикант Хайнрих Фолмер благодарение на посредничеството на ръководителя на хърватските усташи. По време Втората световна война 1939-1945 г. Павелич дава убежище на Ив. Михайлов.\r\n1913 г.\r\nСкопският митрополит Неофит в послание до руския император Николай II моли при арбитража епархията му да премине към България.\r\n1906 г.\r\nПриет е Правилник за Архива на Възраждането при Софийския народен музей.\r\n1900 г.\r\nАрмията потушава въоръжения бунт против натуралния десятък в Тръстеник и Русенско. На 21 април е обявено военно положение в Русенска, Свищовска, Търновска, Горнооряховска и Разградска околия. Според един от основните български данъци, плащан от Средновековието до началото на ХХ век, селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва под името юшур и обхваща всички земеделски произведения. В някои моменти чрез данъка е отнемана половината от реколтата на производителя. След Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на този данък се въвежда поземлен данък, който се плаща на единица площ в зависимост от качеството на земята. През 1900 г. правителството на Т. Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен.\r\n1876 г.\r\nЕдна конна полицейска група от Пловдив, предвождана от Неджиб ага, пристига в Копривщица, за да арестува ръководителите на местния революционен комитет. За да предотврати тази акция, Т. Каблешков, заедно със своите другари, напада конака, където се е установява турската полицейска част. При завързалата се престрелка част от турските заптиета са убити, а други, начело с Неджиб ага, успяват да се измъкнат и избягат. Акцията срещу конака поставя началото на въстанието в Копривщица. Веднага след извършеното нападение Т. Каблешков изпраща до Панагюрище, където се намират ръководителите на IV революционен окръг, и до други места бързо писмо. Понеже е подписано символично с кръвта на едно от убитите заптиета, то придобива известност като \"Кървавото писмо\". С него се приканват всички българи към повсеместен бунт.\r\n1864 г.\r\nТочно на Великден, Васил Левски се отказва от монашеския си обет, като сам си отрязва косите. Той напълно се отдава на освободителното движение. Апостола е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост.След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г.и на 1 май 1869 г. Левски предприема две обиколки из страната. За първата си обиколка той получава известна материална подкрепа от Българското общество в Букурещ, а за втората е подпомогнат от либералната група \"Млада България\", която го снабдява и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застава изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработва проектопрограма и проектоустав на БРЦК и ги изпраща до революционните комитети за обсъждане и мнение. По негова инициатива в края на април и началото на май 1872 г.в Букурещ е свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвижда смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения.След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябва да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на Васил Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна.. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Васил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\".\r\n1861 г.\r\nДелегация на цариградските българи се явява при Али паша, министър на външните работи на Турция, за да получи разрешение българските владици да служат на Великден. Година по- рано по инициатива на по-радикално настроените църковни дейци в Цариград се провежда Великденската акция. По време на тържествената литургия в българската черква “Св. Стефан” Иларион Макариополски не споменава името на патриарха. Според църковните канони този акт означава публично отхвърляне върховенството на патриаршеската власт и демонстрира желанието на българите да имат своя самостоятелна църква. Примерът на цариградските българи е последван във всички по-големи български общини. За тази си смела постъпка Иларион Макариополски е заточен в Мала Азия, където престоява до 1864 г.\r\n1332 г.\r\nЕлена, сестрата на цар Иван Александър, се жени за сръбския владетел Стефан Душан (1331–1355 г.). Българо-сръбските разговори, които предшестват този брак, слагат край на враждебността и напрежението между двете държави. Мирните отношения не се нарушават до края на ХІV в.\r\nСъвременните историци смятат, че благодарение на този договор и усилията на сестра си цар Иван Александър прави множество компромиси в своята политика, които практически подпомагат възхода на сръбската държава.\r\nДушан е първият сръбски владетел, получил титлата \"цар\" на свикания през април 1346 г. църковно-народен събор в Скопие. На събора присъства българският патриарх Симеон и целият български висш клир. Със съгласието и санкцията на всички присъстващи сръбският архиепископ Йоаникий е обявен за сръбски патриарх и в качеството си на такъв коронова Стефан Душан за \"цар на сърби и гърци\". Сръбската експанзия на югоизток, започва още при управлението на великия жупан Стефан Неманя. В посочения период българската държава не е в състояние да осъществи присъединяването на Македония към своите територии и поради това цар Иван Александър търси разширение в Тракия за сметка на Византия, без да влиза в конфликт със Сърбия. През 1332 г. сръбските войски опустошават Източна и Югоизточна Македония и овладяват крепостта Струмица. През 1334 г. достигат Солун и превземат Прилеп, Охрид и Костур. До 1343 г. сърбите завладяват земите между средното течение на реките Вардар и Струма и градовете в тази област. През 1344-1345 г. под сръбска власт минават Зъхна, Бер, Воден, Драма, Филипи, а след завладяването на Сяр на практика цяла Македония влиза в границите на Сръбското царство. До 1348 г. под сръбска власт падат и Епир и Тесалия.На тази дата са родени:\r\n1949 г.\r\nРоден е Неждет Исмаил Моллов. През 1973 г. той завършва ВМЕИ - София, специалност “Машинен инженер”. След това работи като технолог в Завода за хладилна техника – Търговище, началник “Производствен отдел” в Завода за метални конструкции – Омуртаг, началник на “Професионален учебен център - фабрика “Трико”, Омуртаг, заместник-директор “Търговска част” на завод “Трико”. През 1992 г. Моллов е избран за кмет на община Омуртаг, а през следващия мандат е заместник-кмет. Той е член на българската делегация в Конгреса на местни и регионални власти – Страсбург, на УС на Националното сдружение на общините в България. Моллов е председател на комисия “Социални дейности”. От 2001 г. той е министър “без портфейл” в правителството на Симеон Сакскобургготски.\r\n1904 г.\r\nРоден е Георги Петров Димитров - български композитор, педагог и диригент. През 1922 г. той завършва Педагогическото училище в Лом. След Септемврийския селски бунт през 1923 г. емигрира в Югославия, а след това - в Полша. Завършва композиция в класа на К. Шикорски във Варшавската консерватория (1929 г.). До 1938 г. работи като инспектор по хорово дело и хоров диригент в Полша. На следващата година се завръща в България и работи като инспектор по музика в Министерството на народното просвещение (1939-1940 г.). За периода 1940-1948 г. е артистичен секретар на Софийската опера, а през следващите 10 години е директор на Дирекция за музикално творчество и изпълнителско изкуство. Следващите постове, които заема са: ръководител на хор \"Г. Кирков\", редактор на списанията \"Хорово дело\" и \"Българска музика\". През 1951-1952 г. по негова инициатива в БДК е създаден хорово-диригентски клас. Димитров е един от авторите на българския национален химн (1950-1964 г.), на обработки на народни песни, песни във фолклорен дух (\"Цъфнало е кокиче\", \"Лика прилика\", \"Дюлгерска скоропоговорка\" и др.), лирични (\"Гълъбите гукат в близката гора\", \"Пролет моя, моя бяла пролет\", \"Вечерний здрач\" и др.) и масови песни. Автор е на сборник с хорови песни, учебници по пеене и статии по проблеми на българската музикална култура.\r\n1895 г.\r\nРоден е Крум-Александър Димитров Дзивгов - български естет, литературен критик, познавач на европейската литература. Той завършва естетика и литературна история в Париж и Гренобъл. През 1914 г. редактира сборник, посветен на П. П. Славейков. Дзивгов се сближава и поддържа връзки с изтъкнати европейски писатели и учени. Умира в затворническата болница, подложен на тежък режим заради съчинението си \"Покушение срещу българското правосъдие\", което издава през 1933 г.На тази дата умират:\r\n1954 г.\r\nУмира академик Методий Атанасов Попов - български учен биолог. През 1904 г. той завършва естествени науки в Софийския университет “Св. Климент Охридски” Специализира в Мюнхенския университет обща биология, сравнителна анатомия и паразитология. Той е редовен професор и ръководител на Катедрата по обща ембриология в Медицинския факултет (1924-1953 г.). Създател е на стимулационното учение, автор e на втория в света учебник \"Обща биология\". Попов е автор на около 280 научни труда. През 1939-1944 г. проповядва расовата теория.\r\n1934 г.\r\nУмира Александър Василев Морфов- български композитор, брат на Б. Морфов и Хр. Морфова. Завършва Българска униатска гимназия в Одрин, където изучава музика. След това завършва Военното училище и служи като офицер в артилерията. Морфов участва във Двете Балкански и във Първата световна война. През 1922 г. излиза в оставка и се отдава на музикално творчество. Основна цел на музикалната му дейност е обновяването на военната маршова песен. Поддържа идеята, че патриотичните и възторжени маршове укрепват бойния дух и повишават силата на армията. Автор е на около 30 маршови песни: “Ний ще победим”, “Настанал е вече боен час” (“Прощален марш”), “Изгрей, зора на свободата” (марш на македонските революционери от ВМРО), “Срещен марш”, “Войнишки хор”, “Стягайте се, момци храбри”, “Атака”, “Здравейте”, “На щрек”, “Вълшебният орляк”, “Напред за родна чест”, “Родна защита” (в съавторство с Г. Атанасов) и много др. Александър Морфов има разностранни интереси - пише стихове, проявява се като художник, скулптор, дърворезбар, фотограф. Автор е на голяма част от текстовете на музикалните си творби и на либретото на операта “Запустялата воденица” от Г. Атанасов. Един от пионерите на българската хорова песен. Популярни са неговите песни “Дамян танец води”, “Баба Минковица”, баладата “Сеймени” и много други.\r\n1894 г.\r\nУмира Сава Хаджиилиев Доброплодни - книжовник, педагог, театрален деец, почетен чл. на Българското книжовно дружество (дн. БАН). Роден е в Сливен. Първоначално учи в Котел, а по-късно завършва гръцкото Куручешменско училище в Цариград. Учителства в редица градове на страната – Котел, Шумен, Сливен, Варна, Тулча, Силистра и др. По време на Кримската война 1853–1856 г. за кратко време е учител по гръцки език в Австрия, в гимназията на Сремски Карловци. След като се завръща в България през 1856 г., става инициатор за създаване на читалище в Шумен и за организиране на театрално представление на комедията \"Михал\". След Освобождението Доброплодни става държавен чиновник, а от 1881 е назначен за училищен инспектор. Редактира в. \"Нова българска пчела\". Съставя и издава редица учебни помагала – \"Водител на взаимните училища\", \"Кратко здравословие\", \"Нова лесна метода да се изучи българский език, а практически руский и гръцкий\" и др. Автор е и на редица пиеси: \"Тримата ефрейтори\", \"Прошенописецът\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.19", "title": "Денят 19 април в българската история"}
{"url": "http://www.focus-news.net/news/2018/04/19/2512652/gd-granichna-politsiya-intenziven-e-trafikat-na-gkpp-kulata-kapitan-andreevo-i-lesovo-na-izhod-za-tovarni-avtomobili.html", "text": "На българо-гръцката граница на ГКПП „Кулата“ на изход трафикът е интензивен за товарни автомобили. Това съобщиха от пресцентъра на ГД „Гранична полиция“. На българо-турската граница на ГКПП „Капитан Андреево“ и ГКПП „Лесово“ трафикът е интензивен за товарни автомобили на изход. Информацията за трафика на българските гранични контролно-пропускателни пунктове е към 6.00 часа.\r\nНа българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.\r\nОт 19.00 ч. на 16 април поради техническа неизправност фериботът на Свищов - Зимнич е преустановил дейност.", "date": "2018.04.19", "title": "ГД „Гранична полиция“: Интензивен е трафикът на ГКПП „Кулата“, „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2018/04/19/2512656/denyat-19-april-v-svetovnata-istoriya.html", "text": "2015 г.\r\nВъв Финландия се провеждат парламентарни избори. Победа удържа опозиционната партия „Финландски център“.\r\n2013 г.\r\nНовоизбраният президент на Венецуела Николас Мадуро встъпва в длъжност.\r\n2012 г.\r\nВ Харков започва нов съдебен процес над Юлия Тимошенко.\r\n2012 г.\r\nВ Токио стартира световният шампионат по фигурно пързаляне.\r\n2012 г.\r\nВ рамките на своята „Комплексна програма за разработката на управляеми ракети“ Индия изстрелва своята първа балистична ракета „Агни-5“. \r\n2012 г.\r\nПри серия от атентати в Багдад, Киркук и Самара в Ирак загиват над 24 човека, а десетки са ранени.\r\n2011 г.\r\nВластите на Сирия отменят извънредното положение въведено в страната през 1963 г.\r\n2011 г.\r\nПри закриване на VI-ия конгрес на Комунистическата партия на Куба става известно, че Фидел Кастро е подал оставка от поста на Първи секретар на ЦК на партията.\r\n2005 г.\r\nЙозеф Рацингер е избран за папа Бенедикт XVI на втория ден от папския конклав.\r\n1995 г.\r\nПри бомбен взрив е разрушен административно-културният център в Оклахома Сити (САЩ) – в резултат загиват 168 души.\r\n1971 г.\r\nСССР пуска първата в света космическа станция “Салют-1”. Серията орбитални станции за полети в околоземна орбита (1971-1988 г. са снабдени са с апаратура за изучаване на космическото пространство, медицинско-биологически и други изследвания. Имат отделения за работа и почивка на космонавтите, система за скачване с космически кораби, агрегатно отделение с коригиращи двигатели. Максималната маса е около 18,9 т, а обем на жилищните отделения - около 100 куб. м. Станциите не могат да се връщат на Земята. За доставяне и смяна на екипажите се използват космическите кораби “Съюз”, а за други товари - товарните кораби “Прогрес”.\r\n1943 г.\r\nЕвреите от варшавското гето започват въоръжено въстание срещу нацистите.\r\n1920 г.\r\nЗапочва седемдневната конференцията на Антантата в Сан Ремо. Разглеждат се въпросите за германските репарации и утвърждаването на териториалните условия. Разпределението на териториите заляга в Севърския мирен договор 1920 г., подписан между Антантата и султанска Турция. На конференцията се взема решение за възстановяване на търговските отношения със Съветска Русия. Тя предава протектората върху Западна Тракия на Гърция, потвърдено със Севърския договор от 10 август 1920 г. подписан между държавите победителки в Първата световна война 1914–1918 г. и Османската империя. С него се узаконява териториалното разпокъсване на Османската империя. Като резултат от заемането на Западна Тракия от Гърция огромна бежанска вълна залива България.\r\n1850 г.\r\nАнглия и САЩ подписват договор за съвместно строителство на Панамския канал. По-късно САЩ решават да извършват това самостоятелно. Каналът свързва пристанищата на Карибско море (Кристобал, Колон) и на Тихия океан (Панама, Балбоа). Построен през 1914 г., официално е открит през 1920 г. От 1914 до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама. Дължината на канала е 81 600 м. Широчината е- от 150 до 300 м, дълбочината на фарватера - 12,8-25,9 м.\r\n1781 г.\r\nВ Петербург е публикуван манифест на руската императрица Екатерина ІІ (1762-1796 г.), с който се обявява, че Русия присъединява към своята територия Кримския полуостров, Таман и по-голямата част от Кубан. Загубата на Крим и Кубан принуждава Високата порта да обърне повече внимание на Добруджа и на Североизточна България като основни зърнодобивни райони, осигуряващи изхранването на столицата и на османската армия.\r\n1775 г.\r\nС битката при Лексингтън (щата Масачузетс) започва Войната за независимост в САЩ. Война, избухва поради задълбочаващия се конфликт между метрополията и 13 английски колонии. В резултат се създава независимата държава САЩ. На 4 юли 1776 г. американския Конгрес приема Декларацията за независимостта на САЩ. В началото британските войски имат надмощие, но победата на американците в битката при Саратога през октомври 1777 г. води до обрат в хода на войната. Към американската армия, командвана от Дж. Вашингтон, се присъединяват и доброволци от европейските държави. На 19 октомври 1781 г. английската армия капитулира. С подписването на Парижкия мирен договор през 1783 г. бившата метрополия признава независимостта на САЩ.На тази дата са родени:\r\n1894 г.\r\nРоден е Георгий Викторович Адамович - руски поет, критик и преводач. През 1923 г. той емигрира във Франция. Теоретик е на \"Парижката нота\" - литературен кръг в руската емигрантска поезия, оформил се в началото на 30-те години на ХХ в. около сп. \"Числа\". Адамович е автор на сборника със статии \"Самота и свобода\" (1955 г.), на стихосбирката \"Единство\" (1967 г.), критико-есеистични \"Коментарии\" и др.\r\n1883 г.\r\nРоден е Жетулиу Дорнелис Варгас - бразилски политик. През 1930 г. той извършва държавен преврат и става президент на Бразилия. Установява диктаторски режим (1930-1945 г.) по подобие на фашисткия в Италия. През 1945 г. основава Бразилска работническа партия. От 1950 до 1954 г. Варгас отново е президент, но проамериканските офицери го отстраняват, след което той се самоубива.\r\n1832 г.\r\nРоден е Хосе Мария Валдо Ечергарай-и-Ейсагире - испански драматург, математик и политик. По произход баск. Завършва Мадридския политехникум., след което известно време работи като инженер.На 22-годишна възраст става професор в Мадридския политехникум, където преподава математика и физика. За своята научна дейност той е избран за член на Кралската испанска академия. Наред с точните науки Ечергарай-и-Ейсагире изучава философия литература и политическа икономия. През 1868 г. влиза в Кортесите (испанския двупалатен парламент) като депутат от Демократическата партия. Занимава се с политическа дейност до 1905 г. Той е един от основателите на Националната банка на Испания. На 40-годишна възраст Ечергарай-и-Ейсагире създава първото си художествено произведение - комедията \"Сметководен бележник\", която се появява на мадридска сцена под псевдоним и се играе с успех. трагедията. Популярността му достига апогей с появата на пиеси на съвременна тема (драмата \"Безумие или святост\", появила се няколко години след началните му опити). Ечергарай-и-Ейсагире е автор на около 80 пиеси. За най-добра от тях се смята драмата \"Великият Галеото\" (1881 г.), в която се проявява една от характерните черти на творчеството на Ечергарай-и-Ейсагире - хипертрофираният патос на неговите произведения. В Испания е наричан \"вторият Калдерон\". Ечергарай-и-Ейсагире е носител на Нобелова награда за литература за 1905 г.На тази дата умират:\r\n2016 г.\r\nПочина актрисата Дорис Робъртс най-известна с ролята си на майката в американския сериал \"Всички обичат Реймънд\".\r\n2016 г.\r\nПочина бас китаристът на група \"Любе\" Павел Усанов, който беше жестоко пребит в началото на април в покрайнините на Москва\r\n2013 г.\r\nУмира Франсоа Жакоб, френски микробиолог и генетик и нобелов лауреат за физиология през 1965 г. Роден е на 17 юни 1920 г. в Нанси, Франция.\r\nВ края на 1950-те съвместно с Жак Моно откриват информационната РНК и установяват, че ДНК съдържа три вида гени — структурни, регулаторни и операторни. Откритието им, че бактериофагите съдържат структурни и регулаторни гени, помага да се обясни механизма на лизогенията и се превръща в основа на вирусната теория на туморообразуването.\r\n1967 г.\r\nУмира Конрад Аденауер - германски политик. От 1946 до 1966 г. той е председател на Християндемократическия съюз. През 1901 г. той завършва право и работи като адвокат. След Първата световна война той участва в движението на рейнските сепаратисти. През 1917-1933 г. е обербургмистър на Кьолн, през 1920-1932 г. председател на Пруския държавен съвет. За периода 1949-1963 г. е федерален канцлер, а за 1951-1955 г. е министър на външните работи на ФРГ. Аденауер е един от ръководителите на католическата партия \"Център\". През 1954 г. правителството подписва Парижките съглашения, съгласно, които ФРГ влиза в НАТО. През 1956 г. неговият кабинет забранява дейността на Комунистическата партия.\r\n1925 г.\r\nУмира Барон фон дер Колмар Голц- германски генерал-фелдмаршал. През 1866 г. той е участник в Австро-пруската, а през 1870-1871 г. и във Франко-пруската война. През 1878-1873 г. Голц служи в Генералния щаб. От 1883 г. е член, а по-късно и ръководител на германската военна мисия в Турция. Като Голдс паша провежда реорганизация на турската армия по германски образец. През Първата световна война той командва Първа и Шеста турска армии. Голц е автор на съчинението \"Въоръжената нация\".\r\n1906 г.\r\nУмира Пиер Кюри - френски физик и химик. През 1898 г. той открива радия и полония. В работата си, както и при откриването на радия, е дейно подпомаган от съпругата си - М. Склодовска-Кюри. Съвместно с брат си П. Ж.-Кюри открива пиезоелектричеството. Посочва радиоактивен метод за определяне геоложката възраст на скалите. През 1903 г. Пиер Кюри получава Нобелова награда за химия. През същата година той и съпругата му Мария Кюри получават, заедно с проф. А. Бекерел, Нобелова награда за физика. От 1904 г. той е професор по физика в Сорбоната. На следващата година е избран за член на Френската АН. Една година по-късно загива при нещастен случай. Съпругата му наследява неговото място в университета и продължава сама изследванията.\r\n1882 г.\r\nУмира Чарлз Роберт Дарвин - английски естественик и физиолог. Той участва в научна експедиция по южноамериканските крайбрежия с кораба \"Бигъл\". Там събира първите материали за прочутото си съчинение \"За произхода на видовете чрез естествен подбор\" (1859 г.). В книгата \"Произход на човека и половия отбор\" (1871 г, ) Дарвин обосновава спорната хипотеза за произхода на човека от приматите.\r\n1824 г.\r\nУмира Лорд Джордж Ноел Гордън Байрон - английски поет, представител на революционен романтизъм. От 1809 г. той е член на Камарата на лордовете. Завършва Кеймбриджкия университет. Заради радикалните си възгледи спечелва омразата на английското аристократично общество. Наричат го \"Метежния лорд\". През 1816 г. напуска завинаги Англия, след което живее известно време в Швейцария, а след това в Италия. Там се присъединява към радикалното движение на карбонарите. От 1823 г. живее в Гърция, за да помага на гръцкото въстаници срещу турците. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\". Байрон води шумен и бурен живот, изпъстрен с приключения. Поезията му оказва силно влияние върху европейската литература от XIX в.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.19", "title": "Денят 19 април в световната история"}
{"url": "http://www.focus-news.net/news/2018/04/19/2512658/belta-nyama-zabraneni-temi-v-satrudnichestvoto-mezhdu-belarus-i-moldova.html", "text": "Няма забранени теми в сътрудничеството между Беларус  и  Молдова по думите на беларуския президент Александър Лукашенко, по време на посещението му в Молдова, предава беларуската информационна агенция BELTA.\r\nБеларус е готова да сътрудничи с Молдова във всяка област, към която Молдова има интерес. Това е заявил беларуският президент след разговорите с молдовския си колега Игор Додон.\r\n„Аз бих искал да кажа, че няма забранени теми в нашето двустранно сътрудничество. Искам Америка, Европейския съюз и страните от Изтока да го чуят. Ние сме готови да работим с вас, започвайки от отбранителната индустрия, ако имате нужда и да завършим с гражданска продукция, земеделски и хранителни продукти“, заявява Лукашенко.\r\nБеларуският президент предлага също съвместни производства и обучение на специалисти. Юлиян Марков", "date": "2018.04.19", "title": "BELTA: Няма забранени теми в сътрудничеството между Беларус  и  Молдова"}
{"url": "http://www.focus-news.net/news/2018/04/19/2512655/narodnoto-sabranie-shte-bade-domakin-na-sreshta-na-tema-vazobnovyaema-energiya-v-balgariya-vazmozhnosti-i-predizvikatelstva-na-paket-chista-energiya.html", "text": "Среща на тема „Възобновяема енергия в България – възможности и предизвикателства на пакет „Чиста енергия“ ще се проведе от 8.00 часа в зала „Изток“ на Народното събрание. В нея ще участва Клод Тюрме – член на Европейския парламент и президент на EUFORES – европейска неправителствена организация, ориентирана към възобновяемата енергия, и официална делегация от Европейската комисия. Това съобщиха от пресцентъра на Народното събрание.\r\nВ срещата, която ще бъде открита за журналисти, ще участват народни представители от Комисията по енергетика, Комисията по европейски въпроси и контрол на европейските фондове, Комисията по икономическа политика и туризъм, Комисията по регионална политика, благоустройство и местно самоуправление, Комисията по околна среда и води, както и представители на Комисията за енергийно и водно регулиране и на Българската независима енергийна борса.", "date": "2018.04.19", "title": "Народното събрание ще бъде домакин на среща на тема „Възобновяема енергия в България – възможности и предизвикателства на пакет „Чиста енергия“"}
{"url": "http://www.focus-news.net/news/2018/04/19/2512661/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателен кран на ул. „Марица“ кв. „Подуене“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Марица“ от ул. „Черковна“  до ул. „Васил Друмев“;\r\n- ул. „Люле Бургас“ от ул. „Марица“ до бул. „Ген.Данаил Николаев“ ;\r\n- района  между ул. „Черковна“ , бул. „Мадрид“ и  бул. „Ген. Данаил Николаев“ както и ЖП  гара  „Подуяне“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Черковна №26“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“ Център се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Евлоги и Христо Георгиеви“ от ул. „Оборище“ до бул. „Янко Сакъзов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №167.\r\nВъв връзка с изграждане на сградно водопроводно отклонение на ул. „Богдановец“ кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Богдановец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс Каниц“.\r\nВъв връзка с изграждане на сградно водопроводно отклонение на бул. „Цар Борис III“ ж. к. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Цар Борис III “ от ул. „Видлич“ до ул. „Лерин“ и ул. „Кратово“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Нишава“.\r\nВъв връзка с монтаж на спирателен кран на бул. „Христо Ботев“ кв. „Банишора“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул. „Струга“ от бул. „Княгиня Мария Луиза“ до бул. „Христо Ботев“;\r\n- бул. „Христо Ботев“ от ул. „Струга“ до бул. „Княгиня Мария Луиза“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ ъгъла с ул. „Струга“.\r\n@ъв връзка с диагностика на уличен водопровод на ул. 15 с. Долни Богров, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. 15 от ул. 20 до ул. 24. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 15 ъгъла с ул. 24.", "date": "2018.04.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/19/2512646/v-sofiya-se-sabirat-evropeyskite-ministri-na-energetikata.html", "text": "Неформално заседание на министрите на енергетиката от Европейския съюз ще се проведе в София. Срещата, която ще бъде председателствана от министъра на енергетиката Теменужка Петкова, е под мотото „Устойчив Енергиен съюз с ориентирана към бъдещето политика по въпросите на изменението на климата“. Това е първата неформална среща на енергийните министри в рамките на Българското председателство на Съвета на ЕС.\r\nУчастниците ще обсъдят постигнатия напредък и ще дадат насоки за продължаване на преговорите по досиетата от пакета „Чиста енергия за всички европейци“, свързани с енергийната ефективност, енергията от възобновяеми енергийни източници и управлението на Енергийния съюз, както и по Регламента за Агенцията за сътрудничество между енергийните регулатори на държавите членки (АСЕР).\r\nВ областта на енергетиката Българското председателство работи активно за постигане на напредък по законодателните предложения от пакета „Чиста енергия за всички европейци“, стабилен Енергиен съюз и увеличаване потенциала на регионалното сътрудничество чрез изграждане на липсващата инфраструктура в региона.", "date": "2018.04.19", "title": "В София се събират европейските министри на енергетиката"}
{"url": "http://www.focus-news.net/news/2018/04/19/2512662/regionalen-istoricheski-muzey-sofiya-e-domakin-na-kontsert-na-grupata-na-bistrishkite-babi.html", "text": "Регионален исторически музей - София е домакин на концерт на групата на \"Бистришките баби\". Това съобщиха от пресцентъра на Столична община. Концертът ще се състои от 17.00 часа в Централното фоайе на Музея (адрес: пл. \"Бански\" 1).\r\n\"Бистришките баби\" изпълняват локален репертоар като някои от песните са много старинни, емблематични за София и Софийския регион.\r\nГрупата е сформирана като \"Бистришки баби\" през 1946 г. Специалистите определят начина на пеене като полифония. Този тип музициране се поставя в полето на неписмените култури и води началото си от предхристиянската епоха. Репертоарът на групата наброява над 300 песни.\r\nИсторически погледнато в с. Бистрица по семейна традиция пеенето е сред най-важните компоненти от обучението на девойките.\r\nПрез 2005 г. ЮНЕСКО разпознава \"Бистришките баби\" като шедьовър на устното и нематериалното културно наследство. През 2008-а вписва шедьовъра в световната представителна листа на нематериалното културно наследство.\r\nСъщевременно, в Регионалния исторически музей – София има и изложба, представяща групата на \"Бистришките баби\". Тя разказва за локалния контекст, в който старинният двуглас е съхранен, водещи певици през годините, както и интереса към групата в международен план.\r\nКонцертът и изложбата се осъществяват по проект Архаичният шопски двуглас – ценен принос към културните ценности на съвременна Европа. Бистришките баби, финансиран по програма \"Култура\" на Столична община – 2018.\r\nКонцертът на групата на \"Бистришките баби\" в Регионалния исторически музей – София е от 17.00 чaса в Централното фоайе. Изложбата може да бъде разгледана до 22 април 2018 г. (неделя).", "date": "2018.04.19", "title": "Регионален исторически музей - София е домакин на концерт на групата на \"Бистришките баби\""}
{"url": "http://www.focus-news.net/news/2018/04/19/2512659/delegatsiya-na-komisiyata-po-evropeyskite-vaprosi-na-sabranieto-na-republika-makedoniya-vodena-ot-predsedatelya-na-komisiyata-artan-grubi-shte-bade-na-poseshtenie-v-balgariya.html", "text": "Делегация на Комисията по европейските въпроси на Събранието на Република Македония, водена от председателя на комисията Артан Груби, ще бъде на посещение в България. Това съобщиха от пресцентъра на Народното събрание. От 11.30 часа гостите ще се срещнат с народните представители от Комисията по европейските въпроси и контрол на европейските фондове в зала „Запад“. \r\nОт 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\nВ рамките на посещението са предвидени срещи с Групата за приятелство България – Македония, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС Лиляна Павлова.", "date": "2018.04.19", "title": "Делегация на Комисията по европейските въпроси на Събранието на Република Македония, водена от председателя на комисията Артан Груби, ще бъде на посещение в България"}
{"url": "http://www.focus-news.net/news/2018/04/19/2512664/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция „Фокус”. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.04.19", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/04/19/2512660/evropeyskiyat-komisar-migel-arias-kanete-shte-uchastva-v-neformalna-sreshta-na-energiynite-ministri-ot-es-v-sofiya.html", "text": "Комисарят по въпросите на климата и енергетиката Мигел Ариас Канете ще бъде на посещение в България. Той ще участва в неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\". Това съобщиха от Представителството на ЕК в България. По време на срещата ще се обсъжда постигнатия напредък и ще се дадат насоки за продължаване на преговорите по досиетата от пакета „Чиста енергия за всички европейци“, свързани с енергийната ефективност, енергията от възобновяеми енергийни източници и управлението на Енергийния съюз, както и по Регламента за Агенцията за сътрудничество между енергийните регулатори на държавите членки (АСЕР). \r\nКомисар Канете ще участва в пресконференцията на събитието планирана от 13:10 часа в Националния дворец на културата. \r\nПо време на визитата си Мигел Ариас Канете ще вземе участие и в конференцията на високо ниво \"Чиста енергия за всички европейци – пътят напред\" - Балканската перспектива за нисковъглеродното бъдещо на Европа, която ще се проведе от 14:00 часа в НДК. \r\nКомисарят ще присъства и на церемония по подписването на грантово споразумение между Европейската комисия, Полша, Литва, Латвия и Естония за свързване на електропреносните мрежи на Балтийския регион с континенталната европейска система в рамките на Механизма за свързване на Европа.", "date": "2018.04.19", "title": "Европейският комисар Мигел Ариас Канете ще участва в неформална среща на енергийните министри от ЕС в София"}
{"url": "http://www.focus-news.net/news/2018/04/19/2512668/ochakva-se-vremenno-prekasvane-v-izlachvaneto-na-programata-radio-fokus-sofiya-poradi-tehnicheska-profilaktika.html", "text": "Очаква се временно прекъсване в излъчването на програмата Радио „Фокус“ София поради техническа профилактика. Временното прекъсване ще е в интервала между 11:00 -  13:00ч. Можете да слушате програмата на Радио „Фокус“ онлайн в сайта", "date": "2018.04.19", "title": "Очаква се временно прекъсване в излъчването на програмата Радио „Фокус“ София поради техническа профилактика"}
{"url": "http://www.focus-news.net/news/2018/04/19/2512666/plovdiv-katastrofa-mezhdu-tri-avtomobila-zatrudnyava-dvizhenieto-po-bul-naycho-tsanov.html", "text": "Катастрофа между три автомобила затруднява движението по източното платно на бул. „Найчо Цанов“ в Пловдив, предаде репортер на Радио „Фокус“ – Пловдив. Пътнотранспортното произшествие е станало около 07.00 часа в близост до кръстовището с булевардите „Христо Ботев“ и „Цар Борис III Обединител“. Катастрофата е лека, няма пострадали, нанесени са само материални щети. Най-вероятната причина за възникването ѝ е неспазване на необходимата дистанция при движение. Призовават се водачите да шофират с повишено внимание и съобразена скорост, както и да не предприемат рискови маневри.\r\nТони МИХАЙЛОВ", "date": "2018.04.19", "title": "Пловдив: Катастрофа между три автомобила затруднява движението по бул. „Найчо Цанов“"}
{"url": "http://www.focus-news.net/news/2018/04/19/2512657/umbal-tsaritsa-yoanna-isul-lekari-sa-operirali-okoto-na-politseyskata-sluzhitelka-postradala-pri-macha-levski-tsska.html", "text": "Лекари са оперирали окото на полицейската служителка, пострадала при мача Левски-ЦСКА вчера. Това съобщиха за Агенция „Фокус“ от пресцентъра на УМБАЛ „Царица Йоанна - ИСУЛ“. Операцията на окото на пострадалата жена е направена през нощта. Общото ѝ състояние е стабилно, но това на окото е тежко.", "date": "2018.04.19", "title": "УМБАЛ „Царица Йоанна - ИСУЛ“: Лекари са оперирали окото на полицейската служителка, пострадала при мача Левски-ЦСКА"}
{"url": "http://www.focus-news.net/news/2018/04/19/2512665/vav-veliko-tarnovo-shte-bade-otkrito-15-oto-mezhdunarodno-izlozhenie-kulturen-turizam.html", "text": "Във Велико Търново ще бъде открито 15-ото международно изложение „Културен туризъм” . Официалното откриване на изложението е в 10.00 часа пред Двореца на културата и спорта „Васил Левски” – гр. Велико Търново.\r\nЗа 15 години Международното изложение „Културен туризъм” се утвърди като един от най-динамично развиващите се туристически форуми на Балканите.\r\nСъздадено като специализирано изложение за промоция на културния туризъм и платформа за обмен на опит между дестинации от България и съседните страни, днес събитието дава среща на участници от 3 континента. Портфолиото на форума се обогати като към изложението, в което различни туроператори, туристически организации и общини представят своите нови продукти, през годините се развиха престижна конферентна програма, филмов фестивал с международно участие, национален студентски конкурс за разработка на туристическа тематика. Изложението „Културен туризъм” е финалният етап за конкурса „Чети и пътувай”, който отличава най-добрите публикации, сайтове, издания, плакати и събития, насочени към популяризирането на туризма и пътуванията. В дните на форума, съвместно с Регионалната библиотека „П.Славейков“ във Велико Търново се провежда инициативата „Фоайе на книгата с автограф”, която тази година събира 40 издателства от цялата страна.\r\nЗа поредна година Международното изложение „Културен туризъм” е домакин и на Научна конференция по въпросите на културното наследство, организирана от Българската академия на науките. Съпътстващата програма на форума привлича все повече участници и предоставя нови възможности на за атрактивно представяне на различни туристически дестинации.\r\nМеждународното изложение „Културен туризъм” за първи път ще се проведе на територията на Двореца на културата и спорта „Васил Левски”, а събитията от програмата на форума ще се състоят на различни атрактивни места в Старата столица: в залите на Община Велико Търново, в Музей „Възраждане и Учредително събрание”, в Лапидариума на Регионалния исторически музей и в конферентния комплекс „Премиер”. През 2018 г. форумът получи признанието да бъде част от българската програма в Европейската година на културното наследство и да използва логото на инициативата на ЕК.\r\nОбщо 145 са участниците в 15-то издание на изложението. Сред традиционните участници в туристическата борса във Велико Търново е Посолството на Република Южна Африка и администрацията на побратимения на Велико Търново гръцки град Серес. За първи път тази година се представя и дипломатическата мисия на Азербайджан. Каспийската държава е сред дарителите за възстановяването на крепостта „Трапезица”, а от тази година е открита и редовна самолетна линия между българската столица и Баку. С уникална фотоизложба тази година участва Посолството на Държавата Палестина, а със щанд, посветен на Китай се включва културният център „Конфуций”. \r\nПосланикът на Бразилия ще представи опита на своята страна в популяризирането на културни обекти и събития пред участниците в Националната среща на туристическите информационни центрове, които се събират във Велико Търново на 20 април.\r\nДържавите от Вишеградската четворка (Полша, Словакия, Чехия и Унгария) представят съвместно дестинация Централна Европа и със съдействието на Унгарския културен център в дните на изложението  своята концертна програма ще представи фолклорен състав от гр. Кечкемет. Днес по инициатива на Дипломатическия клуб и Сдружението на студентите от ВТУ „Св.св.Кирил и Методий”, Университетът ще бъде домакин на среща с посланика на Унгария в нашата страна Н.Пр. Текла Харангозо. В срещата ще вземат участие директора на Унгарския културен институт у нас г-жа Дьорди Димитров, търговския аташе при посолството г-н Тамаш Будаи и г-жа Шаролта Папаи - гост-преподавател по унгарски език в Шуменския университет \"Епископ К.Преславски\".\r\nДипломати и международни експерти ще участват в Международна кръгла маса „Културен туризъм“, която ще се проведе днес в гр. Велико Търново. Форумът е организиран от Министерството на туризма и е част от календара на събитията на Българското председателство на Съвета на ЕС и инициативата на Европейската комисия „2018 – Европейска година на културното наследство“.", "date": "2018.04.19", "title": "Във Велико Търново ще бъде открито 15-ото международно изложение „Културен туризъм”"}
{"url": "http://www.focus-news.net/news/2018/04/19/2512669/ikonomikata-na-horata-i-employer-branding-at-sa-na-fokus-v-chetvartoto-izdanie-na-kompaniya-na-godinata.html", "text": "В хотел \"Маринела\" ще се проведе четвъртото издание на „Компания на годината” – целодневно бизнес събитие, организирано от екипа на сп. Bulgaria Business Review, сп. Business Lady, Business Lady Club и партньори. Това съобщиха от списание \"Business Lady\". \r\nТрадиционно „Компания на годината” се провежда в два етапа: \r\n- Икономически форум, на който се срещат Бизнесът, Образованието и Държавата за  подобряването на бизнес климата у нас, намирайки решения на актуални казуси; \r\n- Церемония по награждаване на компании, реализирали успешни практики у нас през изминалата година.\r\nИкономическият форум ще се проведе рамките на един ден, като освен предвидените 3 официални работни блока, ще бъде отделено и достатъчно време за практически уъркшопове,  неформално общуване и нетуъркинг. В тазгодишното издание на „Компания на годината”, форумът ще насочи вниманието на деловата общественост в България към следните три направления:Икономика на хората \r\n– пазара на труда в условията на криза на човешкия ресурс в България.Изграждане и утвърждаване на работодателска марка (Employer branding)\r\n– добри практики за изграждане на работодателска марка и иновациите в областта на привличане и задържане на кадри.Цифрова икономика и умения на бъдещето\r\nСред основните цели на форума са комуникирането и споделянето на добри бизнес практики и на иновативни и актуални модели за управление на бизнеса и компаниите; поощряване на предприемачеството и подобряването на бизнес моделите сред българската делова общественост. \r\nСред лекторите във форума ще бъдат:\r\n- Министри и заместник-министри от Министерство на икономиката, Министерство на труда и социалната политика, Министерство на образованието и науката;\r\n- Експерти и лидери от областта на Човешките ресурси и ИТ сферата;\r\n- Изпълнителни директори на водещи компании у нас;\r\n- Директори \"Човешки ресурси\" на компании с успешни практики и иновативни стратегии в изграждането на позитивен работодателски бранд;\r\n- Представители на браншови и работодателски организации и др.\r\nЦеремония „Компания на годината” 2017-2018:\r\nЗа четвърта поредна година ще се проведе церемонията по награждаване на компаниите, показали професионализъм и постоянство при постигане на високи резултати в различни сфери на дейност; постижения, които повишават доверието на клиенти и служители към тях и превръщащи ги в предпочитаният партньор в бизнеса.\r\nПодбрани са различни категории, сред които Успешен мениджмънт, Ефективни комуникации, Иновативен мениджмънт, Социална дейност, Грижа за обществото, Устойчиво развитие, Иновации, Бързо развиваща се компания/продукт, Налагане на търговска марка и други, в които институции и компании ще бъдат оценени подобаващо в съответните отрасли – Финансов сектор, FinTech, Индустрия, Медии, Застраховане, Образование, Глобален бизнес, Строителство и архитектура, Промишленост, Човешки ресурси, Здравеопазване, Високи технологии, Работодателска марка, Корпоративен работодател и др.\r\nНаградите се връчват за заслуги, свързани с:\r\n- развитие на човешкия капитал;\r\n- непрекъснато повишаване на качеството на предлагания продукт/услуга;\r\n- ефективност и прозрачност;\r\n- конкурентоспособност и иновации;\r\n- клиентски подход;\r\n- успешен бизнес модел;\r\n- ноу-хау;\r\n- добро пазарно позициониране;\r\n- устойчиво развитие;\r\n- корпоративна социална отговорност;\r\n- позитивен обществен имидж.", "date": "2018.04.19", "title": "Икономиката на хората и Employer branding-ът са на фокус в четвъртото издание на „Компания на годината”"}
{"url": "http://www.focus-news.net/news/2018/04/19/2512670/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на ПП ГЕРБ. Срещите на общинските съветници от ГЕРБ - Пловдив ще се проведат, както следва:\r\nПетър Попов - от 17.30  до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30  до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00  до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.19", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/19/2512674/burgas-obshtinskiyat-savetnik-ot-gerb-anton-vechernikov-organizira-priemen-den.html", "text": "Общинският съветник от ГЕРБ-Бургас Антон Вечерников ще има приемен ден с граждани от 17.00 до 18.00 часа в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nАнтон Вечерников е член на Комисията по обществен ред, сигурност и безопасност на движението и на Комисията по култура и читалищна дейност.", "date": "2018.04.19", "title": "Бургас: Общинският съветник от ГЕРБ Антон Вечерников организира приемен ден"}
{"url": "http://www.focus-news.net/news/2018/04/19/2512667/st-komisar-ivaylo-ivanov-prodalzhava-rabotata-po-razkrivane-na-izvarshitelya-hvarlil-bombichka-po-vreme-na-macha-levski-tsska.html", "text": "Продължава работата по разкриване на извършителя, хвърлил бомбичка по време на мача Левски- ЦСКА. Това каза за Агенция „Фокус“ директорът на СДВР старши комисар Ивайло Иванов във връзка с пострадалите снощи двама полицейски служители по време на футболния мач Левски-ЦСКА. „Единият колега беше по-леко пострадал. Той още снощи беше прегледан и освободен. Колежката, на която ѝ пострада окото, ѝ беше направена операция през нощта. По думите на лекарите операцията е успешна. Предстои още една операция, но според тях има голям шанс окото ѝ да бъде възстановено и да си възвърне зрението. Снощи имаше много задържани лица, с които е работено. Те всички са разпитани. 40 лица бяха задържани, работено е с тях, разпитани са и след това са освободени“, коментира ст. комисар Ивайло Иванов. По думите му веднага след приключване на футболната среща е била проведена полицейска операция по издирването и установяването на извършителя. \r\n„Феновете на Левски бяха извеждани един по един от стадиона. Бяха задържани 40 лица, които отговаряха на описанието на евентуалния извършител. Бяха проведени процесуално-следствени действия с тях. Назначени са експертизи. Действията по случая продължават, но има още много работа. Има образувано досъдебно производство. Все пак това е самоделно взривно устройство, бомбичка е хвърлена. Това средство е опасно за мнозина“, допълни той и уточни, че прокуратурата ще реши, след като бъдат докладвани всички събрани материали и най-вече като бъде задържан извършителят. „Снощи бяха задържани лица, с които е работено и е установена тяхната съпричастност към случая“, добави още ст. комисар Ивайло Иванов.\r\nЛюба АЛЕКСИЕВА", "date": "2018.04.19", "title": "Ст. комисар Ивайло Иванов: Продължава работата по разкриване на извършителя, хвърлил бомбичка по време на мача Левски- ЦСКА"}
{"url": "http://www.focus-news.net/news/2018/04/19/2512672/pregled-na-osnovnite-temi-v-starozagorskiya-pechat.html", "text": "„Минният специалист и бивш директор на \"Мини Марица-изток\" ЕАД инж. Щерьо Щерев разкрива: Спекулации относно цената на електрическата енергия“ е челото на вестник „Старозагорски новини”.  Последните месеци много се говори за цената на ел. енергия и как тя ще стане по-висока или по-ниска според политическите, служебните или лични пристрастия на говорещите по тази силно интересуваща обществото тема.  Цената на ел. енергия зависи в най-голяма степен от подписаните редица (некоректни) договори със: Собствениците на възстановяеми енергийни източници; Собственици на ко-генериращи централи, в т.ч. топлофикации, заводски централи; Собственици на ТЕЦ-ове, на които са гарантирани чрез високи изкупни цени големи печалби за срока на съответния договор. Много интересна е тезата на някои специалисти за освобождаване на енергийния пазар от кръстосано субсидиране и възможно ли е то без прекратяване на преференциалните договори? Според г-н Иван Иванов - председател на КЕВР, това е възможно, като електрическата енергия от всички по-горе изброени преференциални производители ще бъде търгувана през борсата на референтни цени. Но за да не бъдат ощетени, собствениците ще бъдат компенсирани и разликата между договорната и реализираната на пазара цена ще бъде изплащана от фонд \"Сигурност на енергийната система\". И за да бъде \"мъглата\" по-гъста, това ще става не директно, а през НЕК, така и банките ще получат своето за извършваните от тях услуги. Тази схема е 100% кръстосано субсидиране на преференциалните производители. Защо? Защото Законът за енергетиката постановява фондът да се попълва със средства на производителите и търговците на ел. енергия, които трябва да отчисляват всеки месец 5% от приходите си. Освен това ТЕЦ-овете, изгарящи въглища, плащат огромни суми за т.нар. квоти за въглеродни емисии, чиито непрекъснато растящи цени се определят от откровено лобиращи чиновници за Възобновяеми енергийни източници (ВЕИ). Цените на тези квоти в ЕС са препоръчителни и всяка страна-членка сама си ги определя. Промишлени и металургични предприятия са задължени да купуват квоти за въглеродни емисии, които по неведоми пътища се изразходват за компенсиране на собствениците на ВЕИ. Както търговците на ел. енергия, така и търговците на природен газ правят вноски във фонд \"Сигурност на енергийната система\". Тези косвени разходи съответните дружества калкулират в цената на произвежданата и продаваната от тях ел. енергия, или промишлена продукция, които по промишлено-търговската верига чрез цените на стоките за масово потребление достигат до българския потребител и той, в крайна сметка, заплаща високата цена на ел. енергията от преференциалните производители. Собствениците на промишлени предприятия, произвеждащи предимно експортни стоки, настояват за по-ниска цена на тока, за да запазят конкурентоспособността си на международните пазари. Но чрез продукцията си те изнасят вложената в нея по-евтина ел. енергия, а разликата в цената се плаща от българските потребители на останалата ел. енергия. Уважаеми г-да политици и експерти, не подценявайте интелигентността на средно-статистическия български гражданин. Ние всички плащаме пълната цена на електрическата енергия, независимо от вашите комбинации за прикриване на реалната й стойност. За да се запази конкурентната способност на българската промишлена продукция и да се защити масовият български потребител, е необходимо: Да се запазят и рехабилитират съществуващите електропроизводствени мощности на местни горива и тези в ядрената енергетика, и да работят пълноценно през целия им експлоатационен срок. Целесъобразността от последното се потвърждава от публикуваните заключения в анализ на Института за енергиен мениджмънт (ЕМИ): \"Сравнението на приведените разходи за нови централи с борсовите цени показва нагледно все по-дискутирания в последните години проблем с липсващите пари ('missing money' problem). Цените на европейските борси са много по-ниски от разходите за нови мощности, тоест действащият пазарен модел не привлича инвеститорите...\"; Да се прецизират разрешенията за изграждане на нови електропроизводствени мощности в съответствие с прогнозите за потребността от електрическа енергия в перспектива и да не се подписват с тях договори с гаранции за преференциално изкупуване на продукцията им на преференциални цени; Да се минимизират цените на квотите за въглеродни емисии за българските ТЕЦ-ове и промишлени предприятия. Българските гори, реки и водоеми абсорбират в пъти по-големи количества въглеродни съединения от емитираните от енергийните, промишлените, селскостопанските и битовите източници в България. Сумите от продадените квоти следва да се използват целево за залесяване, за да се увеличи потенциалът на горите да абсорбират въглеродните емисии и да пречистват въздуха, който дишаме. А свободен пазар ще има само тогава, когато изтекат сроковете на преференциалните договори и всички производители на ел. енергия излязат в свободна честна конкуренция, ако това изобщо е възможно. \r\n„Васил Михайлов дарява \"Брудершафт\" на съгражданите си“ е следващо заглавие в старозагорския ежедневник. Едно безплатно представление на пиесата \"Брудершафт\" ще подари на 2 май на старозагорци големият актьор Васил Михайлов. Пиесата на Анатолий Крим е поставена от режисьора Асен Шопов, в нея Михайлов, който играе ролята на пенсионирания железничар Степан, си партнира със Стефка Янорова - в ролята на бившата учителка София Александрова. Възможността да се насладят безплатно на таланта на любимеца си, навършил преди броени дни 80 години, ще имат над 600 старозагорци, от сега организаторите се чудят как ще удържат поне още толкова мераклии да бъдат в голямата зала на Операта. \"Моля моите скъпи съгражданки, мами и баби, да не вземат със себе си децата и внучета, уж за да видят Петко войвода!\", отправи специално обръщение легендарният артист и напомни как преди време хлапетата останали втрещени, когато на сцената на местния Куклен театър наместо харамията излязло... чудовището от \"Франкенщайн\" на Мери Шели. Васил Михайлов обещава да бъде в Стара Загора и в началото на юни, когато ще се проведе Шестото издание на Международния фестивал за ново европейско кино \"Златната липа\", носител на чиято специална награда за цялостен принос през 2015 година бе той. \"На 2 май авансово ще намина да нагледам липичката, която засадих при входа на Операта колко е пораснала...\", пошегува се юбилярят, който е и Почетен гражданин на Стара Загора. Партньорката му в пиесата \"Брудершафт\" Стефка Янорова също е старозагорка. \r\n„След синьото меле - старозагорските седесари искат оттеглянето на Лукарски и присъединяване към проекта \"Демократична България\", пише още вестникът. Емоциите след проведения във вторник Национален съвет на СДС все още не стихват. Продължават заканите, обвиненията и острият тон между двете враждуващи крила - кръговете около настоящия лидер Божидар Лукарски и опозицията в лицето на кмета на Карлово Емил Кабаиванов и ексдепутата Румен Христов. \"Ябълката\" на поредния раздор в сините редици е свързана с бъдещето на формацията. Докато Лукарски и сие дърпат разбитата от раздори формация по пътя на десния консерватизъм, който според запознати минава през обединение с НФСБ на Валери Симеонов, опозицията твърдо вярва, че слабото лидерство на бившия министър на икономиката в кабинета \"Борисов 2\" води партията към пълна изолация. Към този момент изглежда, че надделява позицията на опозиционерите в СДС. Тази позиция изрази пред \"Старозагорски новини\" доскорошният областен председател на \"сините\" в Стара Загора Иван Стаев. Той посочи, че заседанието на Националния съвет на СДС е достигнало крайности в поведението, които не отиват на хора, определящи се като десни, интелигентни и демократи. \"Тази необуздана реакция аз лично отдавам на ниското ниво на една част от личния състав в ръководния орган на партията. За огромно съжаление на всички истински седесари нивото на политическа култура на някои от основните действащи лица е изключително ниско\", отбеляза с разочарование Стаев. Той не скри своята подкрепа за опозиционерите в партията и определи като достоверни твърденията, че повече от половината от всички структури са за незабавното оттегляне на Лукарски. \"Имам съмнение, че всичко онова, което стана достъпно на обществеността, е инспирирано от близки до председателя хора от Варна и Бургас - двете структури, които неизменно го подкрепят. Като един умел партиец той се опита да намери вратички в Устава на партията, за да избегне съдбата си, но финалът на тази сага предстои на 12 май. Тогава ще бъде взето решение за насрочване на Национална конференция, а Божидар Лукарски ще бъде отстранен напълно легитимно като един неуспешен лидер\", прогнозира Иван Стаев. Въпреки скандала всеобщото мнение на инакомислещите в автентичната синя партия било, че случилото се на Националния съвет, макар и крайно, е в ползва на СДС и синята идея, обясни дългогодишният седесар. Запитан за бъдещето на СДС, Иван Стаев бе категоричен, че то минава през присъединяване към проекта на ДСБ и \"ДА, България\" - \"Демократична България\". \"Да, дълги години сме имали противоречия с колегите от ДСБ, но вярвам, че вече всички достигнахме до яснотата, че само общият път може да донесе представителство на демократичния спектър от българското общество\", подчерта бившият областен председател. Поредният епизод от сагата в дясното пространство предстои на 12 май, когато седесарите се събират в Пловдив. Първата и основна цел на Националния съвет е гласуване на оставката на Божидар Лукарски.", "date": "2018.04.19", "title": "Преглед на основните теми в старозагорския печат"}
{"url": "http://www.focus-news.net/news/2018/04/19/2512677/veliko-tarnovo-zatvoren-za-dvizhenie-ostava-patyat-mezhdu-veliko-tarnovo-i-selo-shemshevo-prez-zapadna-promishlena-zona-zaradi-vlosheno-sastoyanie-na-mostovo-saorazhenie.html", "text": "Интензивен е трафикът в града. Настилките са сухи, времето – облачно, но без валежи. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и покрай по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града. \r\nОтворен за движение е Проходът на Републиката, но там все още е в сила предупреждението за опасност от падащи камъни. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 през село Леденик. В по-голямата част от региона също вали дъжд и пътищата са мокри. Движението навсякъде е интензивно. Ограничено е преминаването на МПС над 3,5 тона на път Чешма - Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2018.04.19", "title": "Велико Търново: Затворен за движение остава пътят между Велико Търново и село Шемшево през Западна промишлена зона заради влошено състояние на мостово съоръжение"}
{"url": "http://www.focus-news.net/news/2018/04/19/2512679/dobrich-prodalzhavat-stroitelnite-deynosti-po-chast-ot-ulichnite-mrezha-v-grada-po-proekta-na-obshtinata-za-podobryavane-na-vodniya-sektor.html", "text": "Продължават строителните дейности по част от уличните мрежа в града по проекта на Общината за подобряване на водния сектор, предаде кореспондент на Радио „Фокус” – Варна. По ЛОТ3 в Добрич се работи по улиците „Ружа“ от „Теменуга“ към „Агликина Поляна“, “Виолета“, „Роза“, „Кокиче“, „Ивайло“, “Теменуга“ от „Емона“ до „Христо Ботев“, “Бойчо Огнянов“ от „Емона“ до „Христо Ботев“, “Никола Петков“, “Димитър Ковачев“ и “Росица“. По ЛОТ 2 се работи по улиците „Ген. Цимерман“, „П.Р. Тошев“, „Струма“, „Янтра“, „Разлог“, „Вежен“, „Панайот Станчев“, „Ген. Столетов“, „Драва“, „Сава Огнянов“ и бул. „Добричка епопея“. В Добрич времето е слънчево и ясно, духа слаб до умерен вятър, температурата на въздуха е около 13 градуса. Пътните настилки са сухи. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.19", "title": "Добрич: Продължават строителните дейности по част от уличните мрежа в града по проекта на Общината за подобряване на водния сектор"}
{"url": "http://www.focus-news.net/news/2018/04/19/2512676/pregled-na-osnovnite-temi-v-dobrudzhanskiya-pechat.html", "text": "„Добрич се тресе от безводие“, съобщава челото на вестник „Нова добруджанска трибуна“. Тежки аварии по основния водопровод са оставили без вода по-голяма част от Добрич. Нарушенията са били в два поредни дни. От ВиК в добруджанския град са обяснили, че аварията е била в непосредствена близост до големия водопровод и участъкът се е оказал доста проблемен. „Море, небе, брегове“ е насловът на тазгодишния пленер, който се провежда в Държавния културен институт – Културен център „Двореца“ в Балчик, съобщава изданието. Творческата среща продължава до 24 април. В същото време в галерия „Тунела“ е открита изложба на творби на художници, участници в художествения пленер. Тя може да бъде разгледана до края на този месец. Цяла страница всекидневникът отделя на темата за „Чудото на Демир баба теке“. В североизточният край на Добруджа се намира един вълшебен кът, наситен с природни и исторически забележителности. На шейсетина километра от резервата „Сребърна“, сред природните красоти на Лудогорието, се простира истински археологически рай. До градовете Исперих и Завет е разположен историко-археологическият резерват „Сборяново“, до прочутото селце Свещарово. Днес мястото преплита тракийска, римска, християнска и мюсюлманска култура. „Над 700 ученика ще кандидатстват в средните училища“, съобщава на първа страница вестник „Добруджанска трибуна“. Точната цифра е 726, което е със 70 повече в сравнение с миналата година. Щандовете по време на Панорамата на средните училища в Добрич са били нетрадиционни – всяко училище е представило нещо специфично и отличително. 15 средни училища и гимназии са взели участие във форума. „Предстои финален етап на прегледа на фолклорните ансамбли“, съобщава всекидневникът. Финалният етап ще се проведе от 9,45 часа на 21 април в Драматичния театър „Йордан Йовков“ в Добрич. Една от основните цели на Националната Секция на CIOFF България (Международен Съвет на организаторите на фестивали за фолклор и традиционни изкуства – Асоцииран член на ЮНЕСКО) е да съхранява духовното и културно наследство чрез музика, песен и танц и да подкрепя дейността на своите членове. „Комикси на страниците на Вестникът на Добруджа“, съобщава изданието. Неговото ръководство е подготвило изненада. Съвсем скоро на страниците на вестникът ще има публикувани комикси. Комиксите ще излизат два пъти седмично в броя от понеделник.", "date": "2018.04.19", "title": "Преглед на основните теми в добруджанския печат"}
{"url": "http://www.focus-news.net/news/2018/04/19/2512675/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30-ти юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението  е натоварено. Времето е облачно, без валежи и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение на леки автомобили е прохода Шипка. Там остава в сила забраната за ТИР-ове над 12 тона. Настилката в района е частично мокра и нека водачите карат с повишено внимание и съобразена скорост.\r\nЛуиза ТРАНЧЕВА", "date": "2018.04.19", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/04/19/2512678/georgi-dimov-bivsh-generalen-konsul-v-odrin-predi-22-godini-ankara-i-atina-byaha-na-raba-na-voynata-zaradi-kazusa-za-suvereniteta-na-ostrovi-v-egeysko-more-sega-situatsiyata-e-sashtata.html", "text": "Като коз за влияние и защита на националните интереси се използват споровете в Егейско море между Турция и Гърция. Това каза за сутрешния блок „Добро утро, България“ на Радио „Фокус“ бившият генерален консул на България в Одрин Георги Димов. По думите му едва ли ще има успокояване на напрежението и отстъпване от претенциите, напротив по-вероятно е още по-голямо изостряне на отношенията, които могат да прераснат в други форми на провокация. „Ще акцентирам на една камениста група безлюдни острови Имия и нарочно ви давам тази характеристика, за да не си помисли някой, че те са нещо изключително ценно. Точно обратното – те нямат никаква икономическа стойност. Тези „камънаци“ обаче са знакови, те са култови и национално предизвикващи – те мобилизират турската нация и са се превърнали в нещо като нейна кауза. Преди 22 години Анкара и Атина бяха на ръба на войната точно заради казуса за суверенитета на тези острови – чий флаг да се вее по тези чукари. Сега виждаме повторение на същото. Сещате се че не става въпрос просто за камъни, защото зад тях се крият евтини номера за консолидация, мобилизация на електората и, разбира се, защита на национални интереси“, обясни Георги Димов. Той коментира още, че заради ненормалната обстановка, която се създаде между Анкара и Атина, не е изключено турският президент да използва темата за островите като Егейско море, повлиявайки на различни аспекти, включително и мигрантските потоци.", "date": "2018.04.19", "title": "Георги Димов, бивш генерален консул в Одрин: Преди 22 години Анкара и Атина бяха на ръба на войната заради казуса за суверенитета на острови в Егейско море, сега ситуацията е същата"}
{"url": "http://www.focus-news.net/news/2018/04/19/2512650/vitsepremierat-krasimir-karakachanov-shte-se-sreshtne-s-predstaviteli-na-organizatsii-na-hora-s-uvrezhdaniya.html", "text": "Вицепремиерът по обществения ред и сигурността и министър на отбраната Красимир Каракачанов ще проведе среща с национално представителни организации за хора с увреждания, в сградата на Министерския съвет. Това съобщиха от правителствената информационна служба. Срещата е във връзка с процеса на реформиране на системата за оценка на уврежданията и работоспособността. На срещата ще присъстват заместник-министърът на труда и социалната политика Султанка Петрова, както и директорът на Националния осигурителен институт Ивайло Иванов.", "date": "2018.04.19", "title": "Вицепремиерът Красимир Каракачанов ще се срещне с представители на организации на хора с увреждания"}
{"url": "http://www.focus-news.net/news/2018/04/19/2512673/prokuror-ivan-geshev-kmetat-na-mladost-e-poluchila-podkup-zaradi-saznatelno-zabaveni-protseduri.html", "text": "Подкупът, намерен в колата на кмета на \"Младост\" Десислава Иванчева, е получен заради забавени съзнателно процедури, според доказателства. Това каза ръководителят на специализираната прокуратура Иван Гешев в предаването \"Денят започва\"", "date": "2018.04.19", "title": "Прокурор Иван Гешев: Кметът на \"Младост\" е получила подкуп заради съзнателно забавени процедури"}
{"url": "http://www.focus-news.net/news/2018/04/19/2512671/balgarskoto-srednovekovie-i-vazrazhdane-ozhivyavat-na-mezhdunarodnoto-izlozhenie-kulturen-turizam.html", "text": "Българското Средновековие и Възраждане ще оживеят по време на Международното изложение „Културен туризъм“, чийто домакин Велико Търново ще бъде от 19 до 21 април. Това съобщиха от пресцентъра на Община Велико Търново. Атрактивните възстановки ще пресъздадат военното дело по време на Второто българско царство, както и патриархалния дух по време на Възраждането. Демонстрациите ще бъдат дело на организацията на Национален клуб „Традиция“ в Старата столица.\r\nОфициалното откриване на петнадесетото издание на Международното изложение „Културен туризъм“ ще бъде в 10,00 ч. на 19 април пред Двореца на културата и спорта „Васил Левски“. Начало на борсата ще дадат кметът на Велико Търново Даниел Панов, заместник-министърът на туризма Любен Кънчев, посланиците на Унгария и Бразилия, представители на туристическия бизнес и бранш. \r\nНад 50 изложители от редица държави, разположени на четири континента, сред които и 35 български общини ще представят на самостоятелни щандове различни дестинации, туристически продукти, маршрути, традиции и обичаи. Големият форум ще бъде още по-атрактивен и благодарение на откритата сцена пред ДКС „Васил Левски“, на която ще бъдат провеждани възстановките. \r\nАкцент ще бъде поставен и върху нематериалното културно наследство, традициите и обичаите. Сръчните дами от Национално сдружение Работилница „Седянка“ ще демонстрират тъкане на колани на кори, совалкова дантела, дантела кене, дантела фриволите, българска бродерия, плетене на шума и тъкане на хоризонтален стан. В плъстенето ще се включат най-малките участници в „Седянка“, а гости от клуб за бродерия от турския град Чанаккале ще представят бродерия с метален конец и дантела „ОЯ“.\r\nГостите на туристическото изложение ще могат да видят и демонстрации на соколарство с жива граблива птица Мишелов на Харис. Те ще бъдат направени от екипа на Късноантична и средновековна крепост Туида – Сливен. С артистична възстановка ще се представи и Община Враца. Спектаклите „Хляб от Бога“ на театрално студио „Тепм“ са от 12,00 ч. на днес и утре на откритата сцена пред ДКС „Васил Левски“ и са посветени на лимеца- една от най-старите храни на човечеството.", "date": "2018.04.19", "title": "Българското Средновековие и Възраждане оживяват на Международното изложение „Културен туризъм“"}
{"url": "http://www.focus-news.net/news/2018/04/19/2512681/plovdiv-v-grada-shte-se-provede-studentska-konferentsiya-na-tema-pravoslavie-traditsii-i-savremennost.html", "text": "В града ще се проведе студентска конференция на тема „Православие – традиции и съвременност“. Това съобщиха за Радио „Фокус“ – Пловдив организаторите от Философско-историческия факултет на Пловдивски университет „Паисий Хилендарски“. Форумът се провежда за пета поредна година, като официалното му откриване ще се състои от 10.00 часа в сградата на Съюза на учените в Старинен Пловдив. В конференцията ще вземат участие студенти и докторанти от ПУ „Паисий Хилендарски“, СУ „Климент Охридски“, ВТУ „Св. св. Кирил и Методий“ и от Липецкий государственный технический университет в Русия. Участниците ще представят своите проучвания в областите библейска археология, библеистика, патрология, християнската етика, християнската апологетика, история на Българската православна църква, догматическо богословие, литургика, църковно право, история на религиите и християнско изкуство.", "date": "2018.04.19", "title": "Пловдив: В града ще се проведе студентска конференция на тема „Православие – традиции и съвременност“"}
{"url": "http://www.focus-news.net/news/2018/04/19/2512684/varna-dvizhenieto-se-osashtestvyava-dvuposochno-v-platnoto-v-posoka-varna-po-avtomagistrala-cherno-more-ot-km-2329-do-km-3238-zaradi-remont-na-viadukt-zvezditsa.html", "text": "Движението се осъществява двупосочно в платното в посока Варна по автомагистрала „Черно море“ от км 2+329 до км 3+238 заради ремонт на виадукт „Звездица“, предаде репортер на Радио „Фокус“ - Варна. Пътните настилки в областта са сухи, видимостта е добра. По данни на Агенция „Пътна инфраструктура“ по път І-2 Граница Румъния - Русе - Цар Калоян - Разград - Шумен - Девня - Варна на територията на област Варна по път Нови пазар – Варна от км 166+868 до км 167+536 движението се осъществява със забрана за изпреварване и ограничение на скоростта поради частични ремонти дейности на асфалтовата настилка. По път І-9 граница Румъния - Дуранкулак - Балчик - Варна - Бургас - Звездец - Малко Търново – граница Турция, край област Варна от Кранево – Варна при км 83+100 е ограничено движението на МПС над 10 т., движението се осъществява по обходен маршрут Кичево – Оброчище. По път Варна – Бургас от км 125+000 до км 165+000 поради монтаж на ограничителни системи движението се осъществява с повишено внимание в свободната лента, съобразно създадената организация. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента поради частични ремонтни дейности на асфалтовата настилка.", "date": "2018.04.19", "title": "Варна: Движението се осъществява двупосочно в платното в посока Варна по автомагистрала „Черно море“ от км 2+329 до км 3+238 заради ремонт на виадукт „Звездица“"}
{"url": "http://www.focus-news.net/news/2018/04/19/2512680/vitseprezidentat-iliyana-yotova-nyama-voyni-mezhdu-institutsiite-ima-istini-koito-balgarskoto-obshtestvo-chuva-ot-strana-na-prezidenta.html", "text": "Няма войни между институциите. Има истини, които българското общество чува от страна на президента. Това са истини, които българските граждани знаят и споделят с нас. Ние ги говорим публично, без страх, защото така сме обещали на хората. Това каза вицепрезидентът Илияна Йотова в предаването \"Тази сутрин\" по бТВ във връзка с напрежението между институциите след лекцията на държавния глава в УНСС.\r\n\"Реакцията на г-н Цветанов също достатъчно сме я говорили в това студио. Г-н Цветанов това работи. От последните президентски избори насам неговата работа е да следи какво казва президентът, да го ругае публично, служейки си с квалификации, които не правят чест на нито един политик. В крайна сметка хората са тези, които решават - президентът Радев и аз сме мажоритарен избор, за нас гласуваха милиони български граждани, а г-н Цветанов дори не спечели преференциите във Велико Търново\", каза още вицепрезидентът.\r\n\"Въпросите са много и вместо да се замеряме с квалификации би трябвало да се решават. Надявам се разговорът по тази тема да продължи и да стана по-конкретен\", добави Илияна Йотова.", "date": "2018.04.19", "title": "Вицепрезидентът Илияна Йотова: Няма войни между институциите, има истини, които българското общество чува от страна на президента"}
{"url": "http://www.focus-news.net/news/2018/04/19/2512683/pregled-na-osnovnite-temi-v-burgaskiya-pechat.html", "text": "„Учители се жалват от „Биг брадър“ в класните стаи“ е челото на регионалния всекидневник „Черноморски фар“. Директорката на руенското училище „Елин Пелин“ ги следяла и наказвала. За злонамереното и противозаконно използване на камерите в класните стаи на СУ „Елин Пелин“ – Руен алармират от Синдиката на българските учители. „Кметът Димитър Николов: Малките и средни фирми са гръбнакът на икономиката ни“ е друго заглавие от първа страница на изданието. „В Бургас са регистрирани 37 000 предприятия, 95% от тях са малки и средни. Само в зоната на приморски парк работят около 65 малки фирми. Това заяви кметът Димитър Николов на бизнес форум, посветен на малкия бизнес в България“, пише още в материала. „Раздадоха 6 тона компост на изрядни данъкоплатци“ е  темата на деня. „Бургазлии не се отказват от бонуса, наторяват си цветята. 40 литра екотор може да се купи и за 4 лева“, гласи подзаглавието. Кампанията бе обявена в края на февруари и за отрицателно време набра полулярност. От Община Бургас стимулират жителите да си платят навреме местните данъци и такса битови отпадъци, а срещу платения документ могат да получат до 5 литра пакетиран компост. „Цветелина Рандева, говорител на ОДМВР - Бургас: Докато има хора, които се предоверяват, ще има и измамници“ и „Фотоизложба „Младите и правосъдието“ в Деня на отворени врати в РС-Айтос“ са други теми от днешния брой на „Черноморски фар“.", "date": "2018.04.19", "title": "Преглед на основните теми в бургаския печат"}
{"url": "http://www.focus-news.net/news/2018/04/19/2512685/sport-real-madrid-i-atletik-bilbao-zavarshiha-naravno-11.html", "text": "Реал Мадрид и Атлетик Билбао завършиха наравно 1:1 в мач от 33-ия кръг на испанската Примера дивисион, игран на стадион „Стантяго Бернабеу“ в испанската столица. Домакините успяха да изравнят с гол на Кристиано Роналдо в 87-ата минута. В другите мачове от кръга играни снощи Хетафе победи Валенсия като гост с 2:1, а Ейбар спечели визитата си на Еспаньол с 1:0. Във временното класиране води Барселона с 83 точки, пред Атлетико Мадрид със 71 и мач по-малко, а трети са Реал с 68 пункта.", "date": "2018.04.19", "title": "Спорт: Реал Мадрид и Атлетик Билбао завършиха наравно 1:1"}
{"url": "http://www.focus-news.net/news/2018/04/19/2512682/kathimerini-strah-ot-eskalatsiya-na-naprezhenieto-sled-kato-erdogan-obyavi-predsrochni-izbori.html", "text": "Докато напрежението между Гърция и Турция в Егейско море се покачва, решението на турския президент Реджеп Таийп Ердоган от сряда да обяви предсрочни избори за 24 юни интензифицира тревогите в двустранните отношения заради все по-осезаемият и надигащ се национализъм в Турция, пише електронното издание на гръцкия вестник Кathimerini.\r\nВ Атина имаше надежди, пише вестникът, че увеличилите се напоследък провокации от Турция може да свършат след юнските избори в страната. Но от друга страна съществуват страхове, че те ще се увеличат именно през следните два месеца.\r\nМинистърът на отбраната на Гърция Панос Каменос в сряда смекчи сериозно тона си. Отговаряйки на критики на опозицията за това, че правителството няма единна позиция за Турция, той заяви: „Позицията на правителството се изразява от министър председателя (Алексис Ципрас)“.\r\n„Ще оставя справянето с чувствителните въпроси на тези, които трябва да се справят с тях“, заяви той, по време на парламентарната комисия за отбрана и външни работи.\r\nКаменос реагира също на изявлението на външния министър на Турция Мевлют Чавушоглу, който оспори териториалния суверенитет над източноегейските островчета Имия, като заяви, че договорът от Лозана 1923 година, който определя съвременните граници между Гърция и Турция „е задължителен за нас, НАТО и Турция“.\r\nГръцкият президент Прокопис Павлопулос също се изказа по въпроса, като отбеляза, че поведението на Анкара поставя амбициите й да влезе в Европейския съюз под риск. Гърция подкрепя европейския път на Турция, но „той изисква уважение на границите на Съюза, както и на Гърция“, посочи гръцкият държавен глава. „Нямаме желание да правим отстъпки по този въпрос“.\r\nКаменос се изказа също и за скорошната инициатива на трима младежи, които забиха гръцки флаг на островчетата около Фурной в югоизточно Егейско море в памет на капитана от гръцките ВВС Гиоргос Балтадорос, който загина, когато самолетът му падна край о. Скирос. „Всеки, който издигне знаме, трябва да е готов да го защитава“, отбеляза гръцкия министър на отбраната.\r\nМеждувременно, припомня „Катимерини“, освен увеличаващите се европейски осъждания спрямо Анкара за задържането на двамата гръцки войници, намиращи се в турския затвор в Одрин, председателят на Европейската комисия Жан-Клод Юнкер описа претенцията на турските официални лица, че гръцките войници са били „заплаха“ за Гърция като „смехотворни“\r\nВ друг свързан случай, гръцкият съд в четвъртък се очаква да излезе с решение за молбите за даване на убежище от осемте турски войници, които избягаха в Гърция след неуспешния държавен преврат в Турция през юли 2016 година.Агенция „Фокус“ припомня:\r\nПревод и редакция:", "date": "2018.04.19", "title": "Kathimerini: Страх от ескалация на напрежението, след като Ердоган обяви предсрочни избори"}
{"url": "http://www.focus-news.net/news/2018/04/19/2512686/parvan-simeonov-politolog-prezidentat-rumen-radev-prodalzhava-liniyata-na-povedenie-za-koyato-beshe-izbran-protest-na-modela-na-upravlenie.html", "text": "Президентът Румен Радев продължава линията на поведение, за която беше избран - протест на модела на управление. Това каза в сутрешния блок „Добро утро, България“ на Радио „Фокус“ политологът Първан Симеонов. По думите му с опасната политическа игра, която държавният глава започна, той рискува основното качество да бъде обединител и равноотдалечен. „В същото време Радев изпълнява онова поръчение, с което са го изпратили избирателите там - да протестира. Направи впечатление, че президентът отново намекна за срастването на определени бизнеси с политиката, нещо което преди няколко месеца беше казал и продължава да настоява за тази тема. Любопитно беше загатването за концесии с неясни капитали и фирми, печелещи едни и същи поръчки. Всичко, което президентът каза, звучеше много конкретно и злободневно като темата за санирането например. Това означава само едно - изключително амбициозно политическо поведение на границата на опасното, защото това е рискова политическа игра“, обясни той. Първан Симеонов коментира още, че ентусиазмът, който беляза старта на новия политически сезон, едва ли ще спадне, тъй като партиите са максимално мобилизирани в положение като че ли на постоянна предизборна кампания. „Това обаче създава усещането за повече пиар и по-малко политика“, допълни политологът.", "date": "2018.04.19", "title": "Първан Симеонов, политолог: Президентът Румен Радев продължава линията на поведение, за която беше избран - протест на модела на управление"}
{"url": "http://www.focus-news.net/news/2018/04/19/2512689/plovdiv-povishena-e-opasnostta-ot-svlachishta-po-patishtata-bachkovo-narechenski-bani-yugovo-laki-i-krichim-devin.html", "text": "Интензивен е трафикът по всички основни направления в Пловдивска област към този час, съобщиха за Радио „Фокус“ – Пловдив от Областното пътно управление. Натоварено е движението по АМ „Тракия“ и по пътищата Пловдив - Карлово, Пловдив - Пещера и Пловдив - Асеновград - Смолян. Пътните настилки на територията на областта са сухи и нормално проходими, в планинските райони – на места мокри. До 30 юни движението по АМ „Тракия“, от км 134 до км 157, в участъка от Пловдив до Стара Загора, ще се извършва с максимална скорост до 90 км/час и повишено внимание поради извършване на ремонтни дейности. До 14 май движението се осъществява двупосочно в едното платно в посока Асеновград по пътя Пловдив - Асеновград от изхода на град Пловдив до разклона за град Куклен поради ремонтни дейности. Ограничено е преминаването на камиони над 5 тона по пътя Плодовитово - Първомай - Асеновград в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Движението по пътя Шишманци - Белозем в района на пътния възел при АМ „Тракия“ се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април. От Областното пътно управление предупреждават за опасност от свлачищна активност по пътищата в планинските райони. Най-рискови са пътните отсечки Бачково - Нареченски бани, Юговско ханче - Югово - Лъки и Кричим - Девин.\r\nДвижението на територията на град Пловдив също е натоварено към този час. Задръствания се образуват по булевардите „Найчо Цанов“, „Христо Ботев“, „Васил Априлов“, „Цар Борис III Обединител“, „Руски“, „Шести септември“, „Източен“, „Пещерско шосе“, „България“ и „Санкт Петербург“. Призовават се водачите да шофират с повишено внимание и съобразена скорост, както и да не предприемат рискови маневри. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.19", "title": "Пловдив: Повишена е опасността от свлачища по пътищата Бачково - Нареченски бани - Югово - Лъки и Кричим - Девин"}
{"url": "http://www.focus-news.net/news/2018/04/19/2512687/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Трафикът по пътищата в област Сливен е интензивен, съобщиха от Областно пътно управление. Няма въведени ограничения за пътуващите. Пътните настилки са сухи и нормално проходими. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. По пътя Новоселец – Раднево се извършват ремонтни дейности. Опасност от падащи камъни има по пътя Сливен – Ичера – Градец.", "date": "2018.04.19", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/04/19/2512691/the-brussels-times-dvusedmichniyat-belgiyski-gey-parad-shte-e-fokusiran-varhu-mestnata-politika.html", "text": "Белгийският гей-парад, който ще се проведе от 3-и до 20-и май, ще включва различни мероприятия в течение на двете седмици. Сред тях са, сред другите активности, концерти, семинари, туристически обиколки и забавления и всички те ще имат за тема политиката на местно ниво. „Прайд парадът“ ще се проведе в Брюксел на 19 май, пише електронното издание The Brussels Times.\r\nБелгийският гей-парад ще се възползва от наближаващите местни избори в Белгия и възможността да повдигне въпроса за уважаването на различните в ежедневието. Нещо повече, три огромни белгийски ЛГБТ асоциации - RainbowHouse Brussels, Rainbow Wallonia and Cavaria- ще задават въпроси на кандидатите за общински съветници по тази тема.\r\nГей-организациите заявиха: „Искаме да подчертаем правото на хората да живеят свободно в своите квартали, общности и село или град. На тях трябва да им бъде позволено да се чувстват естествено и у дома, когато са сред хората. На тях трябва да им се позволи да държат ръцете си с гея, който обичат и да им се усмихват посред бял ден. Личният им живот трябва да бъде същия на публичните места, както и в истинския им частен живот“.\r\nТрите организации продължават: „С наближаващите местни избори, младежите, тези над 50, семействата, двойките и сингълите и всички джендъри питат местните политици въпроса: ‚Какво ще направите, за да подобрите ежедневието на различното население?“\r\nПревод и редакция:", "date": "2018.04.19", "title": "The Brussels Times: Двуседмичният белгийски гей-парад ще е фокусиран върху местната политика"}
{"url": "http://www.focus-news.net/news/2018/04/19/2512690/pregled-na-osnovnite-temi-vav-velikotarnovskiya-pechat.html", "text": "„Осъденият до живот Георги Вълев съди Министерството на правосъдието за 1000 лв.“ е заглавие от първа страница на областния всекидневник „Янтра Днес”. Бизнесменът Георги Вълев съди Министерството на правосъдието за лошите условия в следствения арест, той е недоволен и от съдебната охрана. Искът му е за 1000 лв. Пристигането на осъдения в старата столица предизвика смут в града. „Започва изграждането на новия болничен корпус“ е друго заглавие от днешното издание. До дни започва строителството на новия болничен корпус в двора на МОБАЛ „Д-р Стефан Черкезов“ във Велико Търново, като все момент се очаква издаването на разрешително за строеж, съобщи изпълнителният директор д-р Стефан Филев. „Строят Кризисен център за над 2 милиона лв. във Велико Търново“, пише още вестникът. Със символична първа копка започна изграждането на Кризисен център за лица във Велико Търново, който ще се намира на ул. „Драган Цончев“ 6 в кв. „Бузлуджа“. Обектът включва две иновативни, тип пасивни къщи. „Откриха наркотици в младежи от Свищов и Горна Оряховица“ е новина от криминалната хроника. В днешното издание ще откриете и статия, разказваща за уникални изложби, които предстои да бъдат представени на изложението „Културен туризъм“. „Затворникът Георги Вълев, най-скъпият екскурзиант на държавата, вчера отново блокира В. Търново“ е заглавие от другия областен ежедневник „Борба“. Вчера сутринта Велико Търново пак бе блокирано от жандармерия и съдебна охрана и търновци се почудиха дали е станала катастрофа, пожар или полицията извършва арести. Оказа се, че сирените са отново заради осъдения до живот за поръчителство на две убийства Георги Вълев. „Измъкнаха с такси 180-сантиметров сом направо от язовира“ е друга тема от вестника. Великотърновски таксиметров шофьор шашна всички с безпрецедентен начин за улов на трофеен сом. Мъжът закачил директно за теглича на таксито си възедрият екземпляр и така успял да го измъкне от язовира. „679 първокласници тръгват на училище в Търновска община, абитуриентите са 410“ е друга тема от всекидневника. 697 първокласници ще тръгнат на училище на 15 септември тази година в училищата на община Велико Търново. Първолаците са разделени в 35 паралелки, като пет от тях са слети. На първа страница на областния ежедневник е поместен и материал, разказващ за втория автомат за паркиране, който заработи във Велико Търново.", "date": "2018.04.19", "title": "Преглед на основните теми във великотърновския печат"}
{"url": "http://www.focus-news.net/news/2018/04/19/2512699/smolyan-dvizhenieto-po-patya-progled-pamporovo-na-25-km-sled-razklona-prodalzhava-da-se-osashtestvyava-v-ednata-lenta-zaradi-propadane-na-paten-banket.html", "text": "Предимно сухи и нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурите са положителни. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Соколовци до разклона за река Черна се извършват дейности по изкърпване на дупки по пътната настилка, затова водачите трябва да шофират с повишено внимание. Движението по пътя Проглед – Пампорово на 2.5 км след разклона продължава да се осъществява в едната лента заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян автомобилният трафик е по-интензивен по централните улици и входно-изходните артерии на града. Продължава работата по пътя квартал \"Устово\" – Смолян, където движението остава  ограничено в едната лента заради пропадане на пътното платно. Участъкът се намира на около 1 км след \"Устово\", посока Смолян е и с дължина около 20 метра.\r\nНели ГЕРГЬОВСКА", "date": "2018.04.19", "title": "Смолян: Движението по пътя Проглед – Пампорово на 2.5 км след разклона продължава да се осъществява в едната лента заради пропадане на пътен банкет"}
{"url": "http://www.focus-news.net/news/2018/04/19/2512695/sofiyska-voda-vremenno-shte-prekasne-vodosnabdyavaneto-v-chast-ot-selo-lokorsko-na-20-april.html", "text": "„Софийска вода” временно ще прекъсне водоснабдяването в част от село Локорско на 20 април. Това съобщиха от пресцентъра на дружеството.\r\nВъв връзка с монтаж на спирателни кранове на ул. „Георги Зозов“ с. Локорско, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Димитър Тошков“, ул. „Илия Манов“, ул. „Славе Турчов“, ул. „Веско Веселинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ ъгъла с ул. „Петко Симеонов“.\t\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.19", "title": "„Софийска вода” временно ще прекъсне водоснабдяването в част от село Локорско на 20 април"}
{"url": "http://www.focus-news.net/news/2018/04/19/2512698/georgi-dimov-bivsh-generalen-konsul-na-balgariya-v-odrin-spadashtata-podkrepa-za-upravlyavashtata-partiya-nalaga-provezhdaneto-na-predsrochni-izbori-v-turtsiya.html", "text": "Спадащата подкрепа за управляващата партия налага провеждането на предсрочни избор. Това каза за сутрешния блок „Добро утро, България“ на Радио „Фокус“ бившият генерален консул на България в Одрин Георги Димов за предстоящите президентски и парламентарни избори в южната ни съседка, година и половина преди предвиденото. По думите му предсрочният вот не е изненада - управляващият тандем трудно ще издържи на власт до 3 ноември 2019 г. Той добави, че редица сондажи и анкети доказват това твърдение със статистически данни. „През януари тази година 5 на всеки 10 турци имат доверие към управляващата партия, т.е. 50%, а почти 1/3 нямат никакво доверие. Според друго проучване също от януари – 44% нямат пълно доверие към управляващите, а 3 на всеки 10 турци – никакво доверие. Сега през април статистиката бързо се променя – подкрепата към управляващата партия е едва 44%. Ето за това са тези предсрочни избори“, обясни Георги Димов. Той уточни, че изборите ще се проведат в ситуация на извънредно вътрешно- и външнополитическо положение като очерта обхвата на „сгъстяващите се над Турция облаци“ от проблеми – по Сирийска и Кюрдска линия, както и по западното направление с Европейския съюз.", "date": "2018.04.19", "title": "Георги Димов, бивш генерален консул на България в Одрин: Спадащата подкрепа за управляващата партия налага провеждането на предсрочни избори в Турция"}
{"url": "http://www.focus-news.net/news/2018/04/19/2512693/razgrad-dvizhenieto-po-patya-ruse-razgrad-shumen-v-selo-osenets-se-osashtestvyava-v-edna-lenta-poradi-izgrazhdane-na-patna-vrazka.html", "text": "Движението по пътя Русе – Разград – Шумен в село Осенец км 59 се осъществява в една лента поради изграждане на пътна връзка, предаде репортер на Радио „Фокус“ - Шумен. Затворена е лентата за движение в участъка в посока Разград – Русе. С повишено внимание трябва да се движат водачите по главния път Велико Търново - Омуртаг - Търговище - Шумен от км 215 до км 250 на територията на област Търговище поради частични ремонтни дейности. В сила е забраната за автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход остава затворен за всички превозни средства. Ришки проход е отворен без ограничения. Пътните настилки са сухи. Видимостта е нормална.\r\nИвелина ИВАНОВА", "date": "2018.04.19", "title": "Разград: Движението по пътя Русе – Разград – Шумен в село Осенец се осъществява в една лента поради изграждане на пътна връзка"}
{"url": "http://www.focus-news.net/news/2018/04/19/2512694/n-v-tsar-simeon-ii-se-sreshtna-s-prezidenta-na-svetovnata-filatelna-federatsiya-tay-peng-hian.html", "text": "Н. В. Цар Симеон II прие в двореца “Врана” гостуващата в София делегация на Световната филателна федерация, начело с нейния президент Тай Пенг Хиан. Това съобщиха от пресофиса на Негово Величество Цар Симеон II. В състава ѝ са също двамата вицепрезиденти Бернард Бестон и Бернард Джименец. Те са в България за провеждане на годишното заседание на Борда на Световната филателна организация, което е висока чест за страната ни, тъй като се случва за първи път в историята на организацията. На срещата присъства Спас Панчев, председател на Съюза на българските филателисти, а Негово Величество е почетен председател на съюза още от детските си години и винаги се е стремял да подпомага неговата дейност.\r\nПо време на визитата Царят подари на гостите пощенската марка с неговия лик, която беше издадена по случай 80-тия му юбилей.\r\nТе разказаха на Цар Симеон, че в държави като Франция и Сингапур е обичайна практика да се  запознават децата в училищна възраст с филателията, което им дава възможност от една страна да общуват помежду си реално, а не само виртуално, а от друга страна, обогатява и познанията им по история. Царят много хареса идеята по този начин да се насърчават младите към филателията.", "date": "2018.04.19", "title": "Н. В. Цар Симеон II се срещна с президента на Световната филателна федерация Тай Пенг Хиан"}
{"url": "http://www.focus-news.net/news/2018/04/19/2512696/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ – Пирин от Гранична полиция. На ГКПП „Илинден“ и останалите пунктове по българо-гръцката граница движението е нормално.\r\nЛивия НИНОВА", "date": "2018.04.19", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/04/19/2512702/pregled-na-osnovnite-temi-v-shumenskiya-pechat.html", "text": "„Италиански консул кара триколка във Велики Преслав“ е водещото заглавие във вестник „Шуменска заря“. Почетният консул на Италия във Варна Антонио Таркуинио пристигна с личния си ретро автомобил на три колела в центъра на Велики Преслав за да открие на площада в старата столица изложба от репродукции от поемата „Бесният Орландо“ на Лудовико Ариосто. Автомобилът беше докаран предварително с платформа. В света имало 999 такива автомобила, но в България триколката на дипломата била единствена. Тази година консулът щял да я предложи на абитуриенти и младоженци за разходка в морската столица. „Наградиха отличените в конкурса „България в Европа и европеец ли съм“ е друго заглавие от първа страница. На официална церемония бяха наградени най-добрите есета в конкурса „България в Европа и европеец ли съм“. Той бе организиран от община Шумен, ШУ „Епископ Константин Преславски“ и от обществения посредник на Шумен. “Съветничка от Велики Преслав поиска оставката на шефа на БКС“, информира ежедневникът. Съветничката Милена Маринова от Велики Преслав поиска от управителя на БКС инж. Валентин Вълев да подаде оставка защото не се справя с чистотата в града и селата. Това стана по време на редовната сесия при обсъждане на финансовия отчет на дружеството, което отчете загуба от 16 хил. лв. за миналата година. „Прокуратурата проверява защо осъденият Николай Георгиев не е открит за излежаване на присъда“, съобщава изданието. Николай Георгиев участва в състезанието по планинско изкачване “Мемориал Валерий Великов” в Шумен. След завой на прав участък колата му се вряза в публиката. В болницата за преглед бяха транспортирани шестима зрители. Срещу него е образувано досъбедно производство. Произшествието на ралито стана причина автопилотът да излезе наяве. Георгиев се е регистрирал в състезанието под номер 12 с редовни документи, изискани от организаторите на състезанието. „Викторина “Да запазим децата на пътя”, пише вестникът. Общинският етап на Националната ученическа викторина по безопасност на движението „Да запазим децата на пътя” ще се проведе днес от 13 ч. в шуменското СУ „Трайко Симеонов”. Целта на викторината е да се изградят умения и навици у децата за действие в условията на пътното движение и формиране на култура за безопасно поведение на пътя.", "date": "2018.04.19", "title": "Преглед на основните теми в шуменския печат"}
{"url": "http://www.focus-news.net/news/2018/04/19/2512700/pss-dobri-sa-usloviyata-za-turizam-v-planinite.html", "text": "Навсякъде в планините условията за туризъм са добри. Това съобщиха от Планинска спасителна служба (ПСС) към БЧК за Агенция „Фокус“ .\r\nТемпературите са между 5 и 8 градуса, като  в най-високите части на планините е много студено. Температурата на връх Ботев е около 2 градуса. Навсякъде е тихо, ясно до разкъсана облачност. Зимният сезон на всички ски писти е приключил. Няма инциденти от изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.19", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/19/2512704/vidin-natovaren-e-trafikat-po-pat-i-1-montana-vidin-v-posoka-za-granichen-punkt-dunav-most-2.html", "text": "Натоварен е трафикът  по път I-1 Монтана – Видин в посока за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление – Видин. До 11.00 часа в петък – 20 април, се ограничава движението по път I-1 Монтана – Враца в участъка между селата Краводер и Бели извор поради частичен ремонт на мостовото съоръжение над река Ботуня. Участъкът е сигнализиран с пътни знаци. Най-интензивен е трафикът в участъка Видин – Дунавци. \r\nВъв Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.19", "title": "Видин: Натоварен е трафикът по път I-1 Монтана – Видин в посока за граничен пункт „Дунав мост 2“"}
{"url": "http://www.focus-news.net/news/2018/04/19/2512705/pazardzhik-dvizhenieto-se-osashtestvyava-v-izprevarvashtata-lenta-po-avtomagistrala-trakiya-v-rayona-na-66-km-v-posoka-sofiya-zaradi-remont.html", "text": "Натоварено е движението по главните пътища на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Въведено е ограничение по автомагистрала „Тракия“ в района на 66 км в посока София. Затворени за движение са активната и аварийната лента поради отстраняване на аквапланинг. Движението се осъществява в изпреварващата лента. По пътя Юндола - Белово, поетапно се затварят лява и дясна ленти за движение поради аварийно запълване на появили се деформации на пътната настилка с асфалтова смес. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.19", "title": "Пазарджик: Движението се осъществява в изпреварващата лента по автомагистрала „Тракия“ в района на 66 км в посока София заради ремонт"}
{"url": "http://www.focus-news.net/news/2018/04/19/2512706/pss-dobri-sa-usloviyata-za-turizam-v-planinite.html", "text": "Навсякъде в планините условията за туризъм са добри. Това съобщиха от Планинска спасителна служба (ПСС) към БЧК.\r\nТемпературите са между 5 и 8 градуса, като в най-високите части на планините е много студено. Температурата на връх Ботев е около 2 градуса. Навсякъде е тихо, ясно до разкъсана облачност. Зимният сезон на всички ски писти е приключил. Няма инциденти от изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.19", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/19/2512703/prof-nikolay-mladenovtokuda-patriarhat-e-v-otlichno-sastoyanie.html", "text": "Патриархът е в отлично състояние. Това съобщи проф. Николай Младенов, началник Клиника по Анестезиология и интензивно лечение в болница \"Токуда\", предаде репортер на Агенция \"Фокус\". \"Вчера патриархът е приет в болница \"Токуда\" в Клиника по кардиология при доц. Гелев с проблеми свързани с неговото здраве. Той има известни коморбидни заболявания, които са свързани с възрастта. В резултат на което е направена първична оценка и преценено, че състоянието му има известна степен на критичност и заради това е преведено в най-високото ниво, степен на лечение и диагностика - реанимацията. Екипите на реанимацията, включително и консултантите от неврологията, кардиологията осъществиха съответния план на изследване. Предприе се терапевтично поведени, в резултат на което патриархът в момента е в отлично състояние. Възстановени са съответните нарушения, които вчера бяха констатирани и днес започва неговата активна рехабилитация. На по-следващ етап трябва да се прецени дали трябва да се преведе в неврологията или кардиологията - в отделение с по-ниска степен на интензивност\", обясни проф. Младенов.\r\nПо думите му патриархът се чувства добре. \"Когато се прецени, че нещата са овладени и той може да възстанови нормалните си жизнени функции и същевременно задължения, той ще бъде изписан от тук\", уточни проф. Младенов. Той добави, че заболяванията на патриарха са характерни за хората в неговата възрастова група.", "date": "2018.04.19", "title": "Проф. Николай Младенов,\"Токуда\": Патриархът е в отлично състояние"}
{"url": "http://www.focus-news.net/news/2018/04/19/2512697/zam-predsedatelyat-na-ns-emil-hristov-izvinyavam-se-na-horata-s-uvrezhdaniya-koito-ne-byaha-dopusnati-v-parlamenta.html", "text": "Извинявам се на хората с увреждания. Това каза зам.-председателят на Народното събрание Емил Христов от трибуната на Народното събрание във връзка с вчерашния скандал за допуска на хората с увреждания в парламента, предаде репортер на Агенция „Фокус“. . Христов поясни, че вчера се е показало неприятно лице на българския парламент. Според него истината за случилото се вчера не се знае от всички. Той обясни, че не е знаел, че тези граждани са били допуснати. „Никой не ме беше информирал“, поясни той. По думите му решението за недопускането им от сградата е взето от охраната, а не от него лично. „За съжаление на мен не ми бе дадена възможност да се срещна с охраната гражданите. Извинявам се оттук на всички онези, които вчера видяха това неприятно лице. Извинявам се за изкривената и недостигнала до тях информация. Съжалявам, че стигнахме до там. Просто трябваше всички да имаме търпение да изчакаме по-малко от 15 минути“, заяви Христов.\r\nДеница КИТАНОВА", "date": "2018.04.19", "title": "Зам.-председателят на НС Емил Христов: Извинявам се на хората с увреждания, които не бяха допуснати в парламента"}
{"url": "http://www.focus-news.net/news/2018/04/19/2512707/vitseprezidentat-iliyana-yotova-kam-balgarite-v-chuzhbina-neka-zaedno-da-sazdadem-mezhdunaroden-institut-za-balgarski-ezik.html", "text": "„Помогнете с цялото влияние, което имате в страните, в които живеете, най-накрая да осъществим една отдавнашна мечта – да създадем международен институт за български език по примера на Френския институт или Институт „Сервантес“. За да може традициите, обичаите, културата ни да получат още по-широко разпространение и да се изучава красивият ни български език навсякъде по света“. Това заяви вицепрезидентът Илияна Йотова при връчването на отличието „Българка на годината – 2017“, съобщиха от прессекретариата на държавния глава. Тазгодишната носителка на званието, давано от Държавната агенция за българите в чужбина, е Десислава Стефанова от Лондон.\r\n„Да си българка днес не е никак лесно, особено в чужбина. Трябва да си мъдра, много амбициозна, упорита, силна, да пробиваш стени“, отбеляза вицепрезидентът. Илияна Йотова се обърна с думи на признателност към всички българки по света, които успяват да запазят българския дух, да предадат българските традиции на поколенията, да заразяват с тях и представителите на други националности, които да се докоснат до богатата ни история и красива душевност.\r\nВ приветственото си слово вицепрезидентът благодари за доброто сътрудничество на всички институции, ангажирани с работата с българите в чужбина.\r\nСтатуетка и икона с образа на св. Злата Мъгленска Илияна Йотова връчи на Десислава Стефанова, която е създател и ръководител на Лондонския и Швейцарския български хорове и успява чрез българския фолклор да обедини граждани от различни държави. През 2017 г. Би Би Си обяви Лондонския български хор за най-добър от новото поколение хорове. Стефанова е и преподавател е по народно пеене в неделното училище „Иван Станчов“ към българското посолство в Лондон.", "date": "2018.04.19", "title": "Вицепрезидентът Илияна Йотова към българите в чужбина: Нека заедно да създадем международен институт за български език"}
{"url": "http://www.focus-news.net/news/2018/04/19/2512709/pregled-na-osnovnite-temi-vav-varnenskiya-pechat.html", "text": "„Близо 60% от новородените във Варна са извънбрачни“. Това е челното заглавие  в днешния брой на варненският вестник „Черно море“. Средната възраст на жените при раждане на първо дете се увеличава. През 2017 г. броят на живородените извънбрачни деца в област Варна е 2587 или, 58,6% от всички живородени. Относителният им дял е по-висок в селата (73,4%) отколкото в градовете (56,0%). „Мъртъв делфин намериха на Траката“, информира на стр. 2 изданието. Тяло на умрял делфин е изхвърлило морето на плажа под местността Траката във Варна. „Област Варна е трета по население в страната“, четем на същата страница. Към 31 декември 2017 г. населението на област Варна е 472 120 души, което представлява 6,7% от населението на България и ни нарежда на трето място след София (столица) (1 325 хил. души) и Пловдив (670 хил. души), и преди област Бургас (412 хил. души). „Над 120 производители на храни и напитки се срещат с туристическия бранш“ е друга тема в изданието. Над 120 фирми участват в тазгодишното 16-о издание на изложението „Храни и напитки за туризма & Съпътстваща индустрия“, което се провежда едновременно в к.к. Златни пясъци. „Започва второто издание на „С предпазен колан на задната седалка“, четем в броя на стр. 4. След изключителния успех на кампанията през изминалата учебна година, когато бяха обхванати деца от първи до четвърти клас от над 50 училища във Варна и региона, на 17 април беше даден стартът на второто издание на инициативата за безопасност на децата в автомобилите. Тази година тя се провежда под егидата на президента на Република България.", "date": "2018.04.19", "title": "Преглед на основните теми във варненския печат"}
{"url": "http://www.focus-news.net/news/2018/04/19/2512711/ministar-lilyana-pavlova-shte-predstavi-pred-parlamenta-otcheta-si-za-parvite-3-mesetsa-ot-evropredsedatelstvo-na-20-mart-2018-g.html", "text": "Министър Лиляна Павлова ще представи пред парламента отчета си за първите 3 месеца от европредседателство на 20 март 2018 г. Това решиха депутатите в началото пленарното си заседание, предаде репортер на Агенция „Фокус“. Предложението бе внесено от ПГ на ГЕРБ.\r\nДеница КИТАНОВА", "date": "2018.04.19", "title": "Министър Лиляна Павлова ще представи пред парламента отчета си за първите 3 месеца от европредседателство на 20 март 2018 г."}
{"url": "http://www.focus-news.net/news/2018/04/19/2512708/blagoevgrad-v-edna-lenta-se-izvarshva-dvizhenieto-po-glaven-pat-e-79-ot-pv-brezhani-do-otklonenieto-za-selo-oshtava-poradi-remontni-deynosti.html", "text": "В една лента се извършва движението по главен път Е-79 в участъка от п.в. \"Брежани\" до отклонението за с. Ощава от км 382+000 до км 385+000 поради частични ремонтни дейности на асфалтовата настилка. Това съобщиха за Радио „Фокус“ – Пирин от Областно пътно управление – Благоевград. Ремонтни дейности на мантинели пък се извършват по третокласен път – 198 Гоце Делчев – Катунци – Чучулигово – Петрич – Първомай – граница Македония в участъка от отклонението за с. Тополница до с. Струмешница от км 61+800 до км 87+000. Преминаването в участъка се осъществява в една лента. В областта няма други въведени ограничения за движението. Трафикът по автомагистрала „Струма“ и главен път Е-79 е интензивен. През нощта няма регистрирани инциденти.\r\nЛивия НИНОВА", "date": "2018.04.19", "title": "Благоевград: В една лента се извършва движението по главен път Е-79 от п.в. \"Брежани\" до отклонението за село Ощава поради ремонтни дейности"}
{"url": "http://www.focus-news.net/news/2018/04/19/2512712/pazardzhik-prodalzhavat-chastichnite-remonti-po-patya-pazardzhik-belovo.html", "text": "Ремонтни дейности се извършват по пътя Пазарджик-Белово, предаде репортер на Радио „Фокус“ – Пазарджик. Частично преасфалтиране води до затварянето на едната пътна лента в участъка след разклона за село Мокрище в посока село Звъничево. Движението се регулира от работниците, които извършват ремонтните дейности. Поради натоварения трафик се образуват колони от автомобили в посока Пазарджик. Продължават ремонтите и в района на второто кръгово кръстовище на моста на река Марица в областния град, където ще бъде изграден светещ фонтан. Шофьорите трябва да се движат със съобразена скорост.\r\nВаня НИКОЛОВА", "date": "2018.04.19", "title": "Пазарджик: Продължават частичните ремонти по пътя Пазарджик - Белово"}
{"url": "http://www.focus-news.net/news/2018/04/19/2512713/kyustendil-ot-1000-do-1200-chasa-shte-bade-ogranicheno-dvizhenieto-v-tunel-dupnitsa-v-dvete-posoki-poradi-pozharo-tehnichesko-uchenie.html", "text": "От 10.00 до 12.00 часа ще бъде ограничено движение в тунел „Дупница“ в двете посоки от км 328+100 до км 328+375 поради пожаро – техническо учение на ПБЗН – Кюстендил. Това съобщиха за Радио „Фокус“ – Кюстендил от Областно пътно управление – Кюстендил. Движението се пренасочва по обходен маршрут от бензиностанция ОМВ км 326+200 и от пътен възел „Байкал” при км 329+600 по уличната пътна мрежа и се регулира от представители на ОД на МВР. Шофьорите да се движат с повишено внимание и в още един участък от главния път – Дупница – Мурсалево от км 332 до км 349 поради извършване на частични ремонтни дейности до 20 април. Трафикът по автомагистрала „Струма“ и главен път Е-79 в частта им от областта е нормално натоварен. През нощта няма регистрирани инциденти. Без проблеми се извършва преминаването през ГКПП „Гюешево“.\r\nЛивия НИНОВА", "date": "2018.04.19", "title": "Кюстендил: От 10.00 до 12.00 часа ще бъде ограничено движението в тунел „Дупница“ в двете посоки поради пожаро-техническо учение"}
{"url": "http://www.focus-news.net/news/2018/04/19/2512710/spas-garnevski-gerb-predlozhenieto-na-bsp-za-otmyana-na-privilegiite-na-deputatite-e-evtin-populizam.html", "text": "Предложението на БСП за отмяна на привилегиите на депутатите е евтин популизъм. Това каза в декларация от името на група народният представител от ПГ на ГЕРБ Спас Гърневски от трибуната на Народното събрание, предаде репортер на Агенция „Фокус“. „Не разбрахте ли, че времената на шикалкавенето тука има-тука няма приключи“, заяви Гърневски. По думите му българската политическа посока е Запад. Той обяви, че вчера при откриването на пролетната сесия на Народното събрание лидерът на БСП Корнелия Нинова недвусмислено е загатнала, че партията ѝ ще следва продължаващата вече една година конфронтационна и реваншистка политика спрямо легитимното българско правителство. „Тя дори не направи плахи опити да се разграничи от безспорните успехи на управляващата партия ГЕРБ и нейните коалиционни партньори и във вътрешен и в международен аспект. Нямаше как да е иначе, защото след всичките й рухнали опити за създаване на напрежение и дестабилизация в обществото с фалшиви новини, интриги и незабравените прийоми за охулване и компроментиране на противника, би се превърнала в посмешище. Вътрешният и международният авторитет на управляващите и особено този на премиера Борисов са безспорни“, каза Гърневски. „41-ото НС политическа партия ГЕРБ налага мораторуим върху нарастването им и ги замразява. 42-ото НС, когато управляващи бяхте вие от БСП мораториумът не бе продължен“ ,заяви Гърневски.\r\nДеница КИТАНОВА", "date": "2018.04.19", "title": "Спас Гърневски, ГЕРБ: Предложението на БСП за отмяна на привилегиите на депутатите е евтин популизъм"}
{"url": "http://www.focus-news.net/news/2018/04/19/2512692/gl-sekretar-na-mvr-mladen-marinov-oshte-ne-e-izyasneno-s-kakvo-sa-izbyagali-dvamata-retsidivisti-ot-zatvora.html", "text": "Още не е изяснено с каква кола са избягали двамата рецидивисти – Владимир Пелов и Радослав Колев, от Софийския централен затвор. Това каза главният секретар на МВР гл. комисар Младен Маринов в предаването „Тази сутрин” по бТВ. По думите му дори не е ясно дали са избягали с автомобил. „Проверката тече, има установени автомобили, които са предмет на издирване”, допълни той.\r\nМаринов беше категоричен, че със сигурност бегълците ще бъдат открити. Продължаваме издирването със сериозни темпове, увери той.\r\nГлавният секретар на МВР даде пример с бягството от затвора на Хосе и Шатката през 2014 г. „В момента Хосе е задържан в Португалия, предстои процедура по връщането му тук”, отбеляза Маринов. По отношение на Владимир Пелов той предупреди, че гражданите трябва да са предпазливи, защото става въпрос за „човек, който няма да се церемони”. На въпрос дали е възможно затворниците да са напуснали пределите на България, Маринов отговори: „Всичко е възможно, затова е потърсена и международна помощ”.\r\nВъв връзка с ареста на кмета на район „Младост” Десислава Иванчева, която вчера престоя с белезници около 5 часа на столично кръстовище, Младен Маринов изтъкна, че всеки случай е специфичен. „Задържаният остава толкова, колкото е необходимо, включително и присъствие при извършване на претърсване, огледи, изземване, което цели да гарантира прозрачност и принципност при провеждане на процесуално-следствените действия”, уточни той. „Нашето участие е с оглед прилагане на полицейски правомощия до определен етап. Разследването се води от Специализираната прокуратура и от Комисията за противодействие на корупцията”, каза Маринов.\r\nПо случая със залятата с киселина жена в София основно се работи по версия за личен мотив. „Той ни се потвърждава и с оглед на това, че пострадалата не е категорична в информацията, която дава, и не сме убедени, че 100% ни съдейства. Има неща, които тя не споделя и умишлено прикрива. Работи се и по мотиви, свързани бизнеса, който тя развива заедно със съпруга си, и във връзките в личен аспект”, посочи Маринов.", "date": "2018.04.19", "title": "Гл. секретар на МВР Младен Маринов: Още не е изяснено с какво са избягали двамата рецидивисти от затвора"}
{"url": "http://www.focus-news.net/news/2018/04/19/2512715/plovdiv-biblioteka-ivan-vazov-shte-predstavi-izlozhbata-savremenna-nemska-hudozhestvena-literatura-v-svetovniya-den-na-knigata-i-avtorskoto-pravo.html", "text": "Библиотека „Иван Вазов“ в Пловдив ще представи изложбата „Съвременна немска художествена литература“ в Световния ден на книгата и авторското право – 23 април. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. Изложбата ще се открие в 17.00 часа във фоайето на библиотеката.\r\nВ същия ден, но от 17.30 часа в Конферентната зала на Народна библиотека „Иван Вазов“ ще бъдат наградени победителите от конкурса за превод на художествен текст от немски език, част от проекта „Литературен ренесанс в Пловдив. Същевременно, с този акт ще бъде отбелязан 20-годишния юбилей на Немската читалня към библиотеката и съвпада със „Седмицата на немския език“. Конкурсът е насочен към млади хора от Пловдив и областта на възраст от 15 до 35 години. Българските преводи бяха оценени от компетентно жури, като са уточнени и критериите – придържане към оригиналния текст, максимално предаване литературните качества на оригинала, спазване езиковите и граматически особености на българския език. Наградите, по три за всяка възрастова група, представляват ваучери за книги.\r\nТони МИХАЙЛОВ", "date": "2018.04.19", "title": "Пловдив: Библиотека „Иван Вазов“ ще представи изложбата „Съвременна немска художествена литература“ в Световния ден на книгата и авторското право"}
{"url": "http://www.focus-news.net/news/2018/04/19/2512716/new-europe-avioprevozvachite-se-strahuvat-che-shte-badat-zaleti-ot-valna-iskaniya-za-kompensatsii-sled-reshenie-na-evropeyskiya-sad.html", "text": "Ново решение на Европейския съд може да принуди авиопревозвачите да изплатят безброй компенсации за полети, отказани заради стачки, пише електронното издание New Europe.\r\nСпоред Европейския съд, стачка на служителите в авиокомпании след изненадващо обявление за реструктуриране не представлява „извънредно обстоятелство“, освобождаващо авиопревозвача от задължението да изплати компенсация в случай на отмяна на полет или дългото му забавяне.\r\nДо съда са стигнали няколко оплаквания, след като германската компания TUIfly заяви през 2016 година, че стачка на служителите – без да бъде формално инициирана от профсъюз – е извънредно обстоятелство, което й позволява да не изплаща компенсации за забавянията.\r\nНовата европейска норма дава право на пътниците на забавил се полет на компенсация от до 600 евро, в зависимост от дължината на полета.\r\nАвиопревозвачите, чиято дейност е нарушена от стачка, вече са задължени да се грижат за пътниците. Те трябва да плащат за ядене и, ако се наложи заради голямо забавяне или отмяна, за спане. Но, New Europe коментира, че винаги съществуват притеснения, че подобно решение ще даде прекалено голяма сила в ръцете на профсъюзите.\r\nАвиолиниите могат да не плащат компенсации, ако успеят да докажат наличието на „извънредни обстоятелства“, които те не са могли да избегнат.\r\nСъдиите са отредили, че реструктуризацията е част от бизнеса и има предвидим риск за несъгласия и конфликти с персонала.\r\nПревод и редакция:", "date": "2018.04.19", "title": "New Europe: Авиопревозвачите се страхуват, че ще бъдат залети от вълна искания за компенсации след решение на Европейския съд"}
{"url": "http://www.focus-news.net/news/2018/04/19/2512718/premierat-boyko-borisov-dovolen-sam-da-se-slozhi-1-mlrd-evro-za-podgotovkata-na-evropa-za-tazi-izklyuchitelno-konkurentna-sreda-v-sferata-na-digitalizatsiyata.html", "text": "Доволен съм да се сложи 1 млрд. евро за подготовката на Европа за тази изключително конкурентна среда в тази сфера. Това каза министър-председателят Бойко Борисов на откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\", предаде репортер на Агенция „Фокус“. „Неслучайно днес едновременно се откриват това мероприятие и конференцията по дигитално обучение, където е вицепремиерът Томислав Дончев. Говорим за една и съща тема. Доста сме изостанали като континент от тази сфера. Неслучайно водещите икономически сили Китай, САЩ, Япония притежават тези суперкомпютри. Неслучайно и там започна да се говори за градски транспорт, авиотранспорт, жп транспорт без човешка намеса“, заяви Борисов. По думите му това може да се прави само със суперкомпютри. \r\n„В сферата на сигурността всеки ден се сблъскваме с кибератаки. Дори на сегашните системи не можем да осигурим надеждна защита. Доста безнадеждно на пръв поглед сме изостанали, но имаме огромен потенциал“, каза още Бойко Борисов. \r\nЛюба АЛЕКСИЕВА", "date": "2018.04.19", "title": "Премиерът Бойко Борисов: Доволен съм да се сложи 1 млрд. евро за подготовката на Европа за тази изключително конкурентна среда в сферата на дигитализацията"}
{"url": "http://www.focus-news.net/news/2018/04/19/2512717/neformalen-savet-na-ministrite-na-zdraveopazvaneto-shte-se-provede-v-ndk-na-23-april.html", "text": "На 23 април от 9.00 до 17.00 часа в Националния дворец на културата в зала 3 ще се проведе Неформално заседание на Съвета на министрите на здравеопазването. Това съобщиха от пресцентъра на Министерството на здравеопазването. Дневният ред предвижда дискусия на тема здравословно хранене при децата – един от приоритетите на Българското председателство на Съвета на ЕС в сектор здравеопазване, като ще бъде поставен акцент върху предлагането на здравословна храна за децата. Дебатите по темата ще се проведат в рамките на първия панел от програмата – „Здравословно бъдеще за Европа: здравословно хранене при децата“. \r\nПо време на Неформалния съвет ще бъде дискутирана и ефективността на лекарствените продукти и достъпността им, включително в контекста на финансовата устойчивост на здравните системи. Обсъжданията ще се проведат по време на втория панел – „Здравето като истински победител: ефективност, наличност и достъпност на лекарствени продукти“, който ще започне от 14.00 часа. \r\nМинистрите на здравеопазването на държавите от ЕС ще обърнат специално внимание и на бъдещето на здравеопазването в рамките на общността. \r\nВ рамките на събитието е предвидена пресконференция с начален час 16.30 часа.", "date": "2018.04.19", "title": "Неформален съвет на министрите на здравеопазването ще се проведе в НДК на 23 април"}
{"url": "http://www.focus-news.net/news/2018/04/19/2512719/varna-s-narusheno-vodopodavane-poradi-remont-i-rekonstruktsiya-na-magistralen-vodoprovod-shte-badat-chast-ot-abonatite-v-kv-asparuhovo.html", "text": "С нарушено водоподаване поради ремонт и реконструкция на магистрален водопровод ще бъдат – кв. „Аспарухово“, ЮПЗ (Острова), местности: Зеленика, Галата, Боровец и Лазур до около 12.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. Водоноските се намират на спирка „Бункера“, на кръстовището на ул. “Места“ и ул. “Найчо Цанов“, на площада до ул.“Лайош Кошут“, ул. “Нишава“ и ул. „Морава“. Без вода ще бъдат домакинствата на ул. “Струга“, абонатите между бул. “Владислав“, ул. “Доктор Пискюлиев“, бул. “Христо Ботев“, ул. “Кракра“, ул. “Тодор Влайков“, ул. “Княз Черказки“ и района около ул. “Батак“ около 20.00 часа и част от Цветен квартал до около 14.00 часа.\r\nМилена СТОЕВА", "date": "2018.04.19", "title": "Варна: С нарушено водоподаване поради ремонт и реконструкция на магистрален водопровод ще бъдат част от абонатите в кв. „Аспарухово“"}
{"url": "http://www.focus-news.net/news/2018/04/19/2512720/dobrich-v-hudozhestvenata-galeriya-shte-bade-predstavena-izlozhba-na-hudozhnika-kosta-kostov.html", "text": "Над 100 рисунки, създадени в различни творчески периоди с молив, туш, оловен молив и въглен, представя в изложба художникът Коста Костов. Изложбата е подредена в Зала 5 на Художествената галерия в Добрич, а официалното откриване е днес от 17.30 часа, предаде кореспондент на Радио „Фокус” – Варна. Морето и брегът са навлезли дълбоко в творчеството му. На границата между земята и водата, животът има най-живописни проявления. Там се продават мълчанието на водата, крилата на въздуха и пътуващите към хората мечти, сизифови камъни,  аромати за остаряло време и т.н. Там понякога можеш да откриеш кристално поетични, феерични послания, друг път знакови сказания за живота, често се среща и оня романтичен дух, който руши социалните ограничения и ни изпраща в света на иреалното. Но във всичките увлечения и превъплъщения на художника, зад артистичния дух се усеща чувството за свобода, което моделира света с лекота и разбиране. Това споделя за художника и неговите Сашо Серафимов от екипа на ХГ в добруджанския град. Светът в творбите на художника е изразен в натюрморти, портрети, пасторални и морски пейзажи. Коста Костов е роден през 1964 г. в с. Крапец, Община Шабла. Има над 50 самостоятелни изложби в страната и в чужбина – Германия, Испания, Холандия, Йордания, Норвегия и други страни. Има участия в общи художествени изложби и пленери по живопис. В продължение на десет години е съорганизатор, заедно с Община Шабла на Националния пленер в Крапец „Арт пътеки“.\r\nЖулиета НИКОЛОВА", "date": "2018.04.19", "title": "Добрич: В Художествената галерия ще бъде представена изложба на художника Коста Костов"}
{"url": "http://www.focus-news.net/news/2018/04/19/2512722/burgas-ostrov-sveta-anastasiya-posreshta-gosti-pri-podhodyashto-vreme-za-plavane.html", "text": "От Великден насам остров Света Анастасия посреща гости при подходящо време за плаване. Това съобщиха от Община Бургас. Корабчето „Анастасия“ ще извършва по два курса на ден. Часовете на тръгване от „Магазия 1“ са в 10.00 часа и 13.00 часа. До края на месец април общинският катамаран „Анастасия“ ще плава с капацитет до 45 пасажера, само по предварителна заявка. Резервации се приемат всеки ден от 9.00 часа на телефон 0882 004 124 или на e-mail: reservations@gotoburgas.com, като е необходимо да заявите пътуването си най-късно до 17:00 часа в деня преди избраната дата за посещение на Острова.", "date": "2018.04.19", "title": "Бургас: Остров Света Анастасия посреща гости при подходящо време за плаване"}
{"url": "http://www.focus-news.net/news/2018/04/19/2512724/razgrad-v-oblastnata-administratsiya-shte-badat-nagradeni-pobeditelite-v-konkursa-velikden-prez-moite-ochi.html", "text": "Награждават победителите в конкурса „Великден през моите очи“ в Разград. Това съобщиха от пресцентъра на Областната администрация. Церемонията ще се състои от 11.00 часа във фоайето на седми етаж на Областна администрация - Разград. Там ще бъдат подредени по-голямата част от общо 488-те рисунки, получени в конкурса. Победителите ще получат предметни награди, а за всички участници са предвидени грамоти. Близо 500 деца участваха в четвъртия регионален конкурс за детска рисунка на тема „Великден през моите очи”, провел се под патронажа на Областния управител на Разград Гюнай Хюсмен. Петчленно жури, с председател художникът Петко Антонов определи победителите в отделните възрастови групи.  Малките художници са възпитаници на 37 училища, детски градини и школи в областта.", "date": "2018.04.19", "title": "Разград: В Областната администрация ще бъдат наградени победителите в конкурса „Великден през моите очи“"}
{"url": "http://www.focus-news.net/news/2018/04/19/2512723/umbalsm-n-i-pirogov-ima-gotovnost-ot-1-may-da-poeme-24-chasovata-neotlozhna-pomosht-na-lichnite-lekari-v-sofiya-chrez-sklyuchvane-na-dogovori-s-obnoveniya-meditsinski-tsentar-na-bolnitsata.html", "text": "УМБАЛСМ \"Н. И. Пирогов\" има готовност от 1 май да предложи на личните лекари в София да поеме 24-часовата им неотложна помощ (разположение) чрез сключване на договори с обновения, разширен и модернизиран медицински център към УМБАЛСМ \"Н. И. Пирогов\". Това съобщиха от пресцентъра на лечебното заведение.\r\nВсички общопрактикуващи лекари са задължени по закон да предоставят на своите пациенти неотложна 24-ва медицинска помощ. Сключвайки подобен договор с Медицинския център на \"Пирогов\", личните лекари в София ще предоставят на своите пациенти достъп до всички специалисти на университетската болница \"Пирогов\" дори през почивните и празничните дни.\r\nВсички общопрактикуващи лекари, които желаят да се възползват от услугата, могат да се обърнат към управителя на Медициски център \"Пирогов\" д-р Силвия Чолакова на телефон 0887/239001.", "date": "2018.04.19", "title": "УМБАЛСМ \"Н. И. Пирогов\" има готовност от 1 май да поеме 24-часовата неотложна помощ на личните лекари в София чрез сключване на договори с обновения медицински център на болницата"}
{"url": "http://www.focus-news.net/news/2018/04/19/2512726/haskovo-obshtinata-zapochva-priem-na-dokumenti-za-podpomagane-na-in-vitro-protseduri.html", "text": "Община Хасково започва от днес приема на документи на двойки, кандидатстващи за финансиране на процедура ин витро и ин виво. Това съобщиха от пресцентъра на Общината. 75 хиляди лева е бюджета определен от Общинския съвет. Документите могат да бъдат подавани до 23 май 2018 година.\r\nМиналата година бяха подпомогнати 32 двойки с по 2 340 лева. Има данни за няколко от тези двойки, при които процедурите са успешни. За финансиране на ин витро и ин виво могат да кандидатстват семейства и лица , живеещи на семейни начала живеещи на територията на община Хасково. Няма ограничение за броя на опитите, за които може да се кандидатства.\r\nНеобходимите документи за кандидатстване и Правилника за финансиране на процедури \"Ин витро и Ин виво\" на семейства и лица, живеещи на семейни начала с репродуктивни проблеми на територията на община Хасково може да намерите в сайта на Общината .", "date": "2018.04.19", "title": "Хасково: Общината започва прием на документи за подпомагане на ин витро процедури"}
{"url": "http://www.focus-news.net/news/2018/04/19/2512721/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ново решение на Европейския съд може да принуди авиопревозвачите да изплатят безброй компенсации за полети, отказани заради стачки, пише електронното издание New Europe.\r\nСпоред Европейския съд, стачка на служителите в авиокомпании след изненадващо обявление за реструктуриране не представлява „извънредно обстоятелство“, освобождаващо авиопревозвача от задължението да изплати компенсация в случай на отмяна на полет или дългото му забавяне.\r\nДо съда са стигнали няколко оплаквания, след като германската компания TUIfly заяви през 2016 година, че стачка на служителите – без да бъде формално инициирана от профсъюз – е извънредно обстоятелство, което й позволява да не изплаща компенсации за забавянията.\r\nНовата европейска норма дава право на пътниците на забавил се полет на компенсация от до 600 евро, в зависимост от дължината на полета.\r\nАвиопревозвачите, чиято дейност е нарушена от стачка, вече са задължени да се грижат за пътниците. Те трябва да плащат за ядене и, ако се наложи заради голямо забавяне или отмяна, за спане. Но, New Europe коментира, че винаги съществуват притеснения, че подобно решение ще даде прекалено голяма сила в ръцете на профсъюзите.\r\nАвиолиниите могат да не плащат компенсации, ако успеят да докажат наличието на „извънредни обстоятелства“, които те не са могли да избегнат.\r\nСъдиите са отредили, че реструктуризацията е част от бизнеса и има предвидим риск за несъгласия и конфликти с персонала.\r\n***Докато напрежението между Гърция и Турция в Егейско море се покачва, решението на турския президент Реджеп Таийп Ердоган от сряда да обяви предсрочни избори за 24 юни интензифицира тревогите в двустранните отношения заради все по-осезаемият и надигащ се национализъм в Турция, пише електронното издание на гръцкия вестник Кathimerini.\r\nВ Атина имаше надежди, пише вестникът, че увеличилите се напоследък провокации от Турция може да свършат след юнските избори в страната. Но от друга страна съществуват страхове, че те ще се увеличат именно през следните два месеца.\r\nМинистърът на отбраната на Гърция Панос Каменос в сряда смекчи сериозно тона си. Отговаряйки на критики на опозицията за това, че правителството няма единна позиция за Турция, той заяви: „Позицията на правителството се изразява от министър председателя (Алексис Ципрас)“.\r\n„Ще оставя справянето с чувствителните въпроси на тези, които трябва да се справят с тях“, заяви той, по време на парламентарната комисия за отбрана и външни работи.\r\nКаменос реагира също на изявлението на външния министър на Турция Мевлют Чавушоглу, който оспори териториалния суверенитет над източноегейските островчета Имия, като заяви, че договорът от Лозана 1923 година, който определя съвременните граници между Гърция и Турция „е задължителен за нас, НАТО и Турция“.\r\nГръцкият президент Прокопис Павлопулос също се изказа по въпроса, като отбеляза, че поведението на Анкара поставя амбициите й да влезе в Европейския съюз под риск. Гърция подкрепя европейския път на Турция, но „той изисква уважение на границите на Съюза, както и на Гърция“, посочи гръцкият държавен глава. „Нямаме желание да правим отстъпки по този въпрос“.\r\nКаменос се изказа също и за скорошната инициатива на трима младежи, които забиха гръцки флаг на островчетата около Фурной в югоизточно Егейско море в памет на капитана от гръцките ВВС Гиоргос Балтадорос, който загина, когато самолетът му падна край о. Скирос. „Всеки, който издигне знаме, трябва да е готов да го защитава“, отбеляза гръцкия министър на отбраната.\r\nМеждувременно, припомня „Катимерини“, освен увеличаващите се европейски осъждания спрямо Анкара за задържането на двамата гръцки войници, намиращи се в турския затвор в Одрин, председателят на Европейската комисия Жан-Клод Юнкер описа претенцията на турските официални лица, че гръцките войници са били „заплаха“ за Гърция като „смехотворни“\r\nВ друг свързан случай, гръцкият съд в четвъртък се очаква да излезе с решение за молбите за даване на убежище от осемте турски войници, които избягаха в Гърция след неуспешния държавен преврат в Турция през юли 2016 година.Агенция „Фокус“ припомня:\r\n*** Белгийският гей-парад, който ще се проведе от 3-и до 20-и май, ще включва различни мероприятия в течение на двете седмици. Сред тях са, сред другите активности, концерти, семинари, туристически обиколки и забавления и всички те ще имат за тема политиката на местно ниво. „Прайд парадът“ ще се проведе в Брюксел на 19 май, пише електронното издание The Brussels Times.\r\nБелгийският гей-парад ще се възползва от наближаващите местни избори в Белгия и възможността да повдигне въпроса за уважаването на различните в ежедневието. Нещо повече, три огромни белгийски ЛГБТ асоциации - RainbowHouse Brussels, Rainbow Wallonia and Cavaria- ще задават въпроси на кандидатите за общински съветници по тази тема.\r\nГей-организациите заявиха: „Искаме да подчертаем правото на хората да живеят свободно в своите квартали, общности и село или град. На тях трябва да им бъде позволено да се чувстват естествено и у дома, когато са сред хората. На тях трябва да им се позволи да държат ръцете си с гея, който обичат и да им се усмихват посред бял ден. Личният им живот трябва да бъде същия на публичните места, както и в истинския им частен живот“.\r\nТрите организации продължават: „С наближаващите местни избори, младежите, тези над 50, семействата, двойките и сингълите и всички джендъри питат местните политици въпроса: ‚Какво ще направите, за да подобрите ежедневието на различното население?“", "date": "2018.04.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/19/2512725/nimh-vazmozhni-sa-povisheniya-na-vodnite-niva-v-dolnite-techeniya-na-rekite-struma-i-mesta.html", "text": "Речните нива в Западнобеломорският басейн ще се понижават или ще останат без съществени изменения, като в резултат на оттичане са възможни повишения на водните нива в долните течения на основните реки, сочи справка на сайта на Националният институт по метеорология и хидрология към Българската академия на науките. На 20 април в резултат на валежи повишения на речните нива ще има в горните части от водосбора на река Места и в долните части от водосбора на река Струма. Водните нива на реките в басейна ще се задържат високи. Водните количества ще бъдат под праговете за внимание.", "date": "2018.04.19", "title": "НИМХ: Възможни са повишения на водните нива в долните течения на реките Струма и Места"}
{"url": "http://www.focus-news.net/news/2018/04/19/2512727/yeni-safak-turskoto-mvnr-otgovori-na-emanyuel-makron-za-balkanite.html", "text": "Министерството на външните работи на Турция заяви, че заявлението на френския президент Еманюел Макрон за Балканите „не е конструктивно“, пише електронното издание на турския ежедневник Yeni Safak.\r\nВ съобщение, подписано от говорителя Хами Аксой, се отговаря на коментарите на Макрон за Турция и Балканите, направени по време на реч в Европейския парламент, изнесена във вторник.\r\nАксой казва, че Макрон, подобно на реч от миналата година, е „говорил в Европейския парламент, че Балканите са район на съперничество между Европейския съюз, Турция и Русия“.\r\n„Разбирането, според което на Балканите се гледа като на сфера на влияние не е конструктивно“, се подчертава в изявлението на турското МВнР.\r\nАксой продължава: „Като една от балканските страни, днес целта и приоритета на Турция в региона е такава, каквато е била и в миналото и това е поддържането и укрепването на мира, стабилността и устойчивото развитие“.\r\n„В рамките на тази цел, ние продължаваме да поддържаме членството на всички държави в региона в европейските и евротлантическите институции“, подчертава той, като добавя, че Турция се надява Франция да допринесе, най-малкото, колкото Анкара, в интеграционните усилия на турските приятели на Балканите за ЕС и НАТО.\r\n„В тази рамка, ние съветваме Франция да се опита да разбере по-добре усилията на Турция за даване на принос към стабилността на Балканите“, заключва Аксой.\r\nПревод и редакция:", "date": "2018.04.19", "title": "Yeni Safak: Турското МВнР отговори на Еманюел Макрон за Балканите"}
{"url": "http://www.focus-news.net/news/2018/04/19/2512728/dobrich-6-234-grazhdani-sa-deklarirali-dohodite-si-za-izminalata-godina-pred-nap-ot-nachaloto-na-danachnata-kampaniya.html", "text": "6 234 граждани са декларирали доходите си за изминалата година пред НАП от началото на данъчната кампания. Това съобщи Красимир Павлов, експерт в звено „Комуникации“ към, предаде кореспондент на Радио „Фокус” – Варна. 2 824 от годишните декларации са изпратени по интернет, а 3 410 от формулярите са подадени на хартиен носител в офиса на Агенцията и чрез „Български пощи“. Това показва статистиката за приетите декларации за облагане на доходите в местния офис на Агенцията. Срокът за подаване на годишните формуляри изтича на 30 април, а в оставащите дни от НАП - Добрич очакват още над 6 000 граждани да подадат своите декларации. От приходната агенция предупреждават гражданите, че ако са решили да подават декларацията си в офиса на НАП в последните дни на данъчната кампания, може да им се наложи да чакат на опашки. За това от НАП съветват клиентите си да използват всички възможни начини за подаване на своите документи. Формулярите си клиентите на Агенцията могат да подадат по пощата с обратна разписка; срещу входящ номер в определени пощенски станции, по интернет, подписани с електронен подпис или персонален код; както и на място в офиса на Агенцията по постоянен адрес. До края на данъчната кампания (30 април 2018 г.) информационният център на НАП ще работи с удължено време. Експертите на Агенцията ще приемат обаждания и запитвания на телефона на Агенцията от 8.30 до 18.00 часа всеки работен ден. На телефона на информационния център на НАП гражданите и представителите на фирмите могат да получат съвет за декларирането и плащане на данъци и осигурителни вноски. Избирайки номера, клиентите на НАП могат да ползват и автоматичните услуги, които не изисква разговор с оператор и са достъпни 24 часа в денонощието, 7 дни в седмицата, а именно проверка на здравен статус, справка за регистрация по ДДС и др. Обаждането към телефон 0700 18 700 е на цената на стандартен разговор. Запитвания клиентите могат да изпращат и на имейл адреса на Агенцията.\r\nЖулиета НИКОЛОВА", "date": "2018.04.19", "title": "Добрич: 6 234 граждани са декларирали доходите си за изминалата година пред НАП от началото на данъчната кампания"}
{"url": "http://www.focus-news.net/news/2018/04/19/2512714/ministar-temenuzhka-petkova-do-kraya-na-balgarskoto-predsedatelstvo-tryabva-da-priklyuchat-pregovorite-s-ep-za-parviya-podpaket-ot-chista-energiya-za-vsichki-evropeytsi.html", "text": "До края на Българското председателство на Съвета на ЕС трябва успешно да приключат преговорите с Европейския парламент за т.нар. първи подпакет от законодателния пакет „Чиста енергия за всички европейци. Това каза министърът на енергетиката Теменужка Петкова преди неформалното заседание на енергийните министри, което се провежда в рамките на Българското председателство на Съвета на ЕС, предаде репортер на Агенция „Фокус“.\r\n„На тази среща очаквам да бъдат проведени много конструктивни дискусии, свързани с част от досиетата по законодателния пакет„Чиста енергия за всички европейци“, по които предстоят преговори с Европейския парламент. Основната цел на днешната среща е да отчетем напредъка по досиетата, свързани с енергийната ефективност, енергията от възобновяеми източници, регламента за управление, както и с някои основни елементи на регламента, свързан с дейността и сътрудничеството на европейските енергийни регулатори“, каза още министър Петкова и уточни, че това е фундаментален законодателен пакет, който има изключително важно значение за визията на Европа по отношение на енергетиката. \r\n„Сигурна съм, че в рамките на днешната среща ще бъдат обменени мнения и ще бъдат чути различни гледни точки, които ще бъдат изключително полезни за нас, за да постигнем своята амбициозна цел – до края на Българското председателство на Съвета на ЕС успешно да приключат преговорите с Европейския парламент за т.нар. първи подпакет от законодателния пакет „Чиста енергия за всички европейци“, коментира Петкова.\r\nЦветилена СИМЕОНОВА", "date": "2018.04.19", "title": "Министър Теменужка Петкова: До края на Българското председателство трябва да приключат преговорите с ЕП за първия подпакет от „Чиста енергия за всички европейци“"}
{"url": "http://www.focus-news.net/news/2018/04/19/2512730/nikolay-valkanov-biznesat-v-balgariya-se-razviva-mnogo-dobre-usloviyata-sa-otlichni.html", "text": "Бизнесът в България се развива много добре, условията са отлични. Това каза председателят на БМГК проф. Николай Вълканов в интервю на Радио К2 от 19 април 2018 г., съобщиха от екипа на медията.\r\n„Радио К2“: Развива ли се успешно бизнесът в България и как и с какво той допринесе за страната в последната една година? \r\nНиколай Вълканов: Бизнесът в България се развива бих казал не добре, а много добре. Условията за бизнес са отлични. Защо са отлични? Защото има добра законодателна рамка, добри данъчни политики, изключително голям ресурс, а за да осъществиш един голям инвестиционен проект са нужни точно тези три условия. Това е видимо от растежа, който се получава от година на година, намалена безработица до минимум, това са все успешни неща за бизнеса.\r\n„Радио К2“: Ако се затворят евентуално, както се споменава, някои от въгледобивните предприятия в страната, това ще навреди ли на държавата? \r\nНиколай Вълканов: То е едно въгледобивното предприятие в България, това са мини „Марица-Изток“, едно наистина голямо предприятие с 30 милиона тона годишен добив, което осигурява въглища само за централите в „Марица-Изток“ – двете американски ТЕЦ 2. Мини „Марица-Изток“ скоро няма да се затворят, те работят добре, има някакви искания за увеличение на цената на въглищата, но това са въпроси, които се решават. Ние други въглищни предприятия нямаме, за добив на въглища други нямаме. Така че не виждам някакво напрежение там или някаква дилема. Поне в следващите 10 или 15 години централите ще продължат да работят на въглища. Въглища се добиват, това е хоризонтът, който виждаме пред нас и няма напрежение.", "date": "2018.04.19", "title": "Николай Вълканов: Бизнесът в България се развива много добре, условията са отлични"}
{"url": "http://www.focus-news.net/news/2018/04/19/2512731/yambol-muzikalnite-praznitsi-zlatnata-diana-v-grada-zavarshiha-s-kontsert-na-teodosiy-spasov.html", "text": "Най-новата творба на Теодосий Спасов и вечната 5-та симфония на Бетовен белязаха финала на Музикалните празници „Златната Диана“ – Ямбол 2018. Това съобщиха от пресцентъра на Общината. Галаконцертът в четвъртата вечер на фестивала поднесе на ямболската публика богатство от емоции, съчетавайки един от върховете на класиката с произведения на български автори от днешния ден. Концертът за кавал, кларинет и оркестър на Теодосий Спасов, чиято премиера бе само преди броени месеци в столичната зала „България“, бе изпълнен в партньорство с Боян Иванов. Виртуозният млад кларинетист е родом от Ямбол, от 2008 г. работи в Лондон и вече има зад гърба си концерти в Роял Албърт Хол, Кралица Елизабет Хол и др. През 2014 г. участва в концерта „Селебрейтинг Джон Лорд“ заедно с рок-легендите „Дийп Пърпъл“. Двамата с Теодосий Спасов бяха подкрепени от Фестивалния симфоничен оркестър „Златната Диана“, под диригентството на Константин Илиевски. \r\nВечерта започна с друга съвременна родна творба – „Български реминисценции“ на маестро Илиевски. Увертюрата е изпълнявана вече от множество оркестри у нас и в други европейски страни.\r\nЗа финал, с подобаваща тържественост, бе Симфония № 5 на Лудвиг ван Бетовен. Ядро на фестивалния оркестър, разбира се, бяха домакините от ямболския Камерен оркестър „Дианополис“, който тази година чества своя 50-и юбилеен творчески сезон.", "date": "2018.04.19", "title": "Ямбол: Музикалните празници „Златната Диана“ в града завършиха с концерт на Теодосий Спасов"}
{"url": "http://www.focus-news.net/news/2018/04/19/2512735/sofiya-v-regionalniya-istoricheski-muzey-shte-badat-predstaveni-instalatsiite-razkazi-i-sazvezdni-bukvi.html", "text": "В Регионалния исторически музей ще бъдат представени инсталациите \"Разкази\" и \"Съзвездни букви\". Автор е визуалният артист Христо Гелов. Това съобщиха от пресцентъра на Столична община. Официалното откриване е от 19.00 часа днес в Централното фоайе на Музея (пл. \"Бански\" 1). Изложбата ще продължи до 19 май 2018 г.\r\nПроектът, представящ инсталациите \"Разкази\" и \"Съзвездни букви\", се осъществява съвместно от Регионалния исторически музей – София и сдружение \"Толкова близо, толкова далече\". Двете произведения са дело на визуалния артист Христо Гелов, който живее и твори в Испания.\r\nИнтерактивната инсталация \"Разкази\" се фокусира върху човешките истории и съдби, които витаят навсякъде около нас. Всеки посетител може да премине през инсталацията и да послуша \"прелитащите\" истории. Те се нашепват посредством звуковете на докоснатите камбанки и чанове, наброяващи общо 170.\r\nВидео инсталацията \"Съзвездни букви\" се прожектира директно върху един от куполите в Централното фоайе на Регионалния исторически музей – София. Тя носи идеята за вдигащия се към небето поглед, който преоткрива звездните ориентири и се опитва да разбере накъде ни упътват те сега.\r\nТова е вторият проект, посветен на съвременно изкуство, който Регионалният исторически музей – София и сдружение \"Толкова близо, толкова далече\" реализират заедно. През 2017 г. в Музея гостуваха 17 немски художници по проекта \"Фрагментирани истории: София/Берлин\".\r\nСдружение \"Толкова близо, толкова далече\" се занимава с реализацията на творчески визуални проекти. Основната му цел е да популяризира съвременното българско изкуство както в чужбина, така и в България.\r\nХристо Гелов работи в областта на аудиовизуалните медии и градското пространство. Цели да \"хуманизира\" околната среда в града и да предложи алтернативни артистични гледни точки. Той използва широка гама от визуални комуникационни техники: временни ефимерни акции, интервенции в градското пространство, видео мапинг, кинетични инсталации и др.", "date": "2018.04.19", "title": "София: В Регионалния исторически музей ще бъдат представени инсталациите \"Разкази\" и \"Съзвездни букви\""}
{"url": "http://www.focus-news.net/news/2018/04/19/2512733/sofiya-ogranicheno-e-dvizhenieto-v-aktivnata-lenta-po-avtomagistrala-trakiya-pri-km-17-18-v-posoka-sofiya-poradi-remontni-deynosti.html", "text": "Ограничено е движението в активната лента по автомагистрала \"Тракия\" при км 17 - 18 в посока София поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се извършва в изпреварваща лента. Шофьорите да се движат с повишено внимание и съобразена скорост.", "date": "2018.04.19", "title": "София: Ограничено е движението в активната лента по автомагистрала \"Тракия\" при км 17 - 18 в посока София поради ремонтни дейности"}
{"url": "http://www.focus-news.net/news/2018/04/19/2512734/dobrich-obshtinata-e-na-sedmo-myasto-v-reyting-na-aktivnata-prozrachnost-na-programa-dostap-do-informatsiya.html", "text": "За поредна година Добрич е в челната десетка в Рейтинга на активната прозрачност на Програма Достъп до информация. Това съобщиха от пресцентъра на Общината. Резултатите от годишния одит на интернет страниците на институциите, Рейтинг на активната прозрачност 2018 и Карта на финансовата, бюджетна прозрачност и интегритет на общините бяха представени от Програмата на 18 април в пресклуба на БТА в София. Одитът е проведен в 567 български администрации, сред които и 265-те български общини, за да се проследи нивото на прозрачност и предоставяния достъп до информация. Община Добрич е оценена на седмо място сред общините за 2018 г. и отново на седмо място сред всички 567 институции в сравнителен рейтинг, обхващащ периода от последните три години. Оценяваните индикатори са тематично обособени - по множество подкритерии са детайлно оценявани степента на изпълнение на задълженията на институциите по Закона за достъп до обществена информация, съдържанието на секция „Достъп до информация“ в сайтовете, бюджетната и финансова прозрачност и интегритет, както и пригодността на сайтовете за ползване от хора със зрителни увреждания. През годините Община Добрич винаги е заемала челни позиции за своите действия, които гарантират прозрачност и открито управление на местната власт. Независимото проучване на Програма Достъп до информация утвърждава успешни практики, свързани с предоставянето на информация и прозрачност на публичните процеси.", "date": "2018.04.19", "title": "Добрич: Общината е на седмо място в Рейтинг на активната прозрачност на Програма Достъп до информация"}
{"url": "http://www.focus-news.net/news/2018/04/19/2512732/premierat-boyko-borisov-dokato-v-kitay-sasht-i-yaponiya-investiraha-v-supermashini-i-kompyutri-nie-teparva-pravihme-prechistvatelni-stantsii.html", "text": "Докато в Китай, САЩ и Япония инвестираха в супермашини и компютри, ние тепърва правихме пречиствателни станции. Това каза министър-председателят Бойко Борисов на откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\", предаде репортер на Агенция „Фокус“. „Дори тази сфера като сигурност, за да развиваме своите технологии, трябва да бъде защитена. Иначе става проблем за личните данни и възможност на терористите да правят чудеса в тази сфера, когато сме постави всичко в управление на тази компютърна система. България има своите огромни традиции в тази сфера и затова мисля, че много ѝ подобава да бъде част от всички тези държави и да участва активно. Балканите са място, където, вярно, ние докато в Китай, САЩ и Япония инвестираха в супермашини и компютри, технологии, космически програми, ние тепърва правихме пречиствателни станции, подменяхме жп линиите или за първи път строяхме магистрали“, коментира Борисов. По думите му има още държави на Балканите, които нямат и една цяла магистрала. „Доста безнадеждно на пръв поглед сме изостанали, но в тази сфера със своите традиции, защото виждате от Джон Атанасов до десетките български деца, които печелят и се връщат от олимпиади в света по математика, физика, със златни медали, имаме огромен потенциал. С отделените средства, с тези регионални центрове, с тези мощни процесорни системи, които ще бъдат изграждани, имаме опит в това, с водещото начало на Германия, Франция и други европейски държави като високотехнологични, можем да се обединим, да сложим необходимите пари и да се върнем обратно до четвъртото място, където сме били. Сега сме извън десетката“, допълни той. По думите му следващите години нациите, континентите, държавите, икономиките, които разполагат с такива машини, рязко ще надминат останалите. „Само за няколко години толкова промени станаха, които само преди 1-2 години дори не сме си ги представяли. Виждате сега по Интернет дори и медиите предават толкова бързо, а само преди 5 години бяха необходими и станции, пренасяне на сигнали, трасета“, каза още Бойко Борисов. \r\nЛюба АЛЕКСИЕВА", "date": "2018.04.19", "title": "Премиерът Бойко Борисов: Докато в Китай, САЩ и Япония инвестираха в супермашини и компютри, ние тепърва правихме пречиствателни станции"}
{"url": "http://www.focus-news.net/news/2018/04/19/2512736/mrrb-organizira-kragla-masa-za-publichno-obsazhdane-na-predlozheniya-za-novi-rayoni-ot-nivo-2.html", "text": "Министерството на регионалното развитие и благоустройството организира кръгла маса за публично обсъждане на предложения за нови райони от ниво 2 (NUTS 2). Целта е осигуряване на прозрачност на процеса, обмен на мнения и дискусии. Това съобщиха от пресцентъра на Министерство на регионалното развитие и благоустройството. Срещата ще се проведе на 25 април 2018 г. от 12.15 часа в зала „Мусала“ на хотел „Хилтън“. До 23 април 2018 година желаещите да се включат е необходимо да заявят участието си на следния .\r\nИнициираната промяна в териториалния обхват на районите от ниво 2, определен в чл.4, ал.3 от Закона за регионално развитие, е свързана с изискванията на Регламент (ЕО) 1059/2003 за установяване на обща класификация на териториалните единици за статистически цели (NUTS) и тенденциите в демографското развитие на българските региони.\r\nСформираната за целта през 2017 година междуведомствена работна група, включваща заинтересовани страни с широка представителност, предложи за публично обсъждане три варианта на ново статистическо райониране – с 6, 5 и 4 района, като   дискусиите и предложенията на работната група са базирани на аналитично проучване на Националния статистически институт. Целта на обществените обсъждания е да се достигне до окончателен вариант, който да бъде поставен в основата на бъдещото регионално планиране, статистическо отчитане и регионално развитие.", "date": "2018.04.19", "title": "МРРБ организира кръгла маса за публично обсъждане на предложения за нови райони от ниво 2"}
{"url": "http://www.focus-news.net/news/2018/04/19/2512737/anton-despotov-tsgm-okolo-4-hilyadi-dushi-sa-se-vazpolzvali-ot-noshtniya-gradski-transport-v-stolitsata-prez-parvite-11-dni-sled-puskaneto-mu.html", "text": "Около 4 хиляди души са се възползвали от нощния градски транспорт в столицата през първите 11 дни след пускането му, или 350 - 400 души на вечер. Това каза за сутрешния блок „Добро утро, България“ на Радио „Фокус“ Антон Деспотов, директор Дирекция „Експлоатация“ в Центъра за градска мобилност. Той уточни, че най-натоварени са маршрутите Студентски град – Обеля и Люлин – Младост в дните петък и събота и добави, че до момента няма регистрирани инциденти. „Около 4000 души, между 350 и 400 на вечер ползват градския нощен транспорт. Хората вече ще почнат да разпознават нощния транспорт и да го ползват. Всеки един автобус е оборудван с минимум две камери, които следят поведението на гражданите, при водача има инсталиран паник бутон и отделно във всеки автобус има кондуктор, който продава билети. Така няма да има никакъв гратис, а и има двама човека в автобуса винаги“, каза Антон Деспотов. Той коментира още, че в края на тази седмица ще бъдат редактирани разписанията на нощните линии с цел по-голямо удобство на пътниците, а също така на всяка една спирка табелите ще бъдат подменени с такива, на които ще бъдат изписани часовете на преминаване на автобусите от нощния градски транспорт. „Експериментално автобусите по нощните линии ще продължат до края на годината\", каза още Деспотов.", "date": "2018.04.19", "title": "Антон Деспотов, ЦГМ: Около 4 хиляди души са се възползвали от нощния градски транспорт в столицата през първите 11 дни след пускането му"}
{"url": "http://www.focus-news.net/news/2018/04/19/2512742/veliko-tarnovo-kashta-gorya-v-selo-nedan-nyama-postradali.html", "text": "Къща горя в павликенското село Неда късно снощи. Сигнал за инцидента е подаден на тел. 112 в 23.30 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ в града. Имотът се намира на улица „36-та“. Огънят, предизвикан от късо съединение, е унищожил част от покрива, тавана, мебели и домашно имущество. Данни за пострадали граждани няма. Пожарът е потушен от петима пожарникари от Районната служба в Павликени. Късно през нощта е подаден и втори сигнал за пожар в село Недан. При него са горели отпадъци, като няма материални щети и пострадали.\r\nЛуиза ТРАНЧЕВА", "date": "2018.04.19", "title": "Велико Търново: Къща горя в село Недан, няма пострадали"}
{"url": "http://www.focus-news.net/news/2018/04/19/2512740/zam-ministar-prof-ivan-dimov-balgariya-napravi-mnogo-seriozni-probivi-v-oblastta-na-informatsionnite-i-komunikatsionni-tehnologii.html", "text": "България направи много сериозни пробиви в областта на информационните и комуникационни технологии като бизнес продукти, реализация на световния пазар. Това каза на брифинг зам.-министърът на образованието и науката проф. Иван Димов след откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\", предаде репортер на Агенция „Фокус“. „Тази конференция е изключително знакова за създаването и развитието на новата технология, както и за очертаването на областите, в които България е силна. Ясно е, че от нас не се очакват големи инвестиции в самите суперкомпютри. Това, в което България и учените са добри, са преди всичко ефективни паралелни алгоритми и софтуер. Това ще бъде основното участие на България. Трябва да се има предвид и възможността за отворен достъп за участие на българските иновативни фирми в този процес. Има области, в които българските учени са много добри“, заяви проф. Димов. По думите му  една от малкото области, в които никога няма безработица,  е тази на информационните и комуникационните технологии. „МОН прави усилия да привлече повече студенти в тези области. За съжаление този процес не е еднозначен, тъй като стимулите могат да бъдат само индиректни. Причината за това да няма безработица е, че това е една трудна област, където децата трябва да учат много сериозно математика, физика и други науки. Вярно е, че след реализацията им те получават сериозни заплати от над 3000 лева месечно. Това е съвсем нормално“, каза още той. \r\nЛюба АЛЕКСИЕВА", "date": "2018.04.19", "title": "Зам.-министър проф. Иван Димов: България направи много сериозни пробиви в областта на информационните и комуникационни технологии"}
{"url": "http://www.focus-news.net/news/2018/04/19/2512744/ministar-krasimir-valchev-shte-poseti-razgrad-na-20-april.html", "text": "Министърът на образованието и науката Красимир Вълчев ще посети Разград на 20 април. Това съобщиха от пресцентъра на Областната администрация. В 11.00 часа Красимир Вълчев ще посети Панорамата на средното образование в Спортна зала „Лудогорец“. В програмата му са включени още посещения в ДГ “Васил Левски“ - Разград, НПТГ “Шандор Петьофи“ - Разград, ЦПЛР - Център за ученическо, техническо и научно творчество - Разград, както и работна срещи с директори в системата на предучилищното и училищното образование в област Разград, синдикалисти и представители на местната и държавната власт.", "date": "2018.04.19", "title": "Министър Красимир Вълчев ще посети Разград на 20 април"}
{"url": "http://www.focus-news.net/news/2018/04/19/2512741/korneliya-ninova-bsp-predlagame-deputatite-da-pochivat-samo-na-ofitsialno-obyavenite-v-stranata-praznitsi-kakto-vsichki-balgari-bez-nikakvi-izvanredni-otpuski.html", "text": "Предлагаме депутатите да почиват само на официално обявените в страната празници, както всички българи без никакви извънредни отпуски. Това каза лидерът на БСП Корнелия Нинова пред журналисти в Народното събрание във връзка с вчерашното й предложение за намаляване привилегиите на депутатите, предаде репортер на Агенция „Фокус“.  По думите й в предложението на БСП единствено се запазва лятната ваканция на парламента през август месец. Във връзка с декларацията на Спас Гърневски, че според Михаил Миков намаляването на заплатите на депутатите е популизъм, лидерът на БСП каза: „Казвам се Корнелия Нинова, а не Михаил Миков и провеждам политиката на новото ръководство на партията такава, каквато я разбирам“.\r\nДеница КИТАНОВА", "date": "2018.04.19", "title": "Корнелия Нинова, БСП: Предлагаме депутатите да почиват само на официално обявените в страната празници, както всички българи без никакви извънредни отпуски"}
{"url": "http://www.focus-news.net/news/2018/04/19/2512746/burgas-obshtinata-osiguri-bezplaten-internet-na-klyuchovi-avtobusni-spirki-v-grada.html", "text": "Днес Община Бургас постави стикери със знака wi fi върху редица ключови автобусни спирки, където жителите и гостите на града могат да ползват безплатен интернет. Това съобщиха от пресцентъра на Общината. Той вече е активиран на територията на самите заслони, хваща се и периферно около тях. Възможно е през следващите няколко дни да има смущения, докато бъдат извършени всички настройки, но от понеделник връзката с интернет ще бъде стабилна и постоянна.\r\nС wi fi са оборудвани най-натоварените спирки, основно по трасето на Бързите автобусни линии:\r\n1А - Меден рудник (заминаващи);\r\n7 А, 7Б - Терминал ЮГ;\r\n8Б - Опера;\r\n9А, 9Б - Централна автобусна спирка;\r\n10А - Стефан Стамболов;\r\n10Б - Стефан Стамболов;\r\n11А - Зорница;\r\n11 Б - Зорница;\r\n16 Б - Терминал Изгрев (заминаващи);\r\n21 А - Терминал Славейков (заминаващи).\r\nВ предишни години Община Бургас пусна интернет в много други зони на града - Морската градина, площад \"Тройката\", около Часовника, Автогара Юг, Операта, на солниците и др. Разширението на обхвата ще продължи и занапред.", "date": "2018.04.19", "title": "Бургас: Общината осигури безплатен интернет на ключови автобусни спирки в града"}
{"url": "http://www.focus-news.net/news/2018/04/19/2512747/prezidentat-rumen-radev-shte-poseti-montana-knezha-i-miziya-na-20-april.html", "text": "На 20 април 2018 г. от 09.00 часа президентът Румен Радев ще посети град Монтана. Това съобщиха от прессекретариата на държавния глава. Държавният глава ще разговаря с кмета на града Златко Живков в сградата на Общината и ще гостува на семейството на Иво Богданов, който беше освободен от гръцки затвор с подкрепата на българския президент. \r\nВ 11.00 часа Румен Радев ще се срещне с кмета на Община Кнежа Илийчо Лачовски. В 11.30 часа в читалище „Борба“ президентът ще участва в отбелязването на 110 години от създаването на Професионалната гимназия по земеделия „Стефан Цанов“ в града.   \r\nПо-късно през деня държавният глава ще разговаря от 13.30 часа с Виолин Крушовенски, кмет на Община Мизия и с хора, пострадали при наводнението през 2014 година.", "date": "2018.04.19", "title": "Президентът Румен Радев ще посети Монтана, Кнежа и Мизия на 20 април"}
{"url": "http://www.focus-news.net/news/2018/04/19/2512750/plovdiv-zhitelite-na-shest-sela-ot-oblastta-sa-bez-voda-zaradi-avarii.html", "text": "Жителите на шест села в Пловдивска област са нарушено водоподаване заради аварии по водопроводната мрежа. Това съобщиха за Радио „Фокус“ – Пловдив от водоснабдителното дружество, обслужващо областта. Без вода са абонатите от селата Долнослав, Белозем, Горна махала, Житница и Старо Железаре. Частично нарушено е водоподаването в село Храбрино, като аварията засяга района на първа вилна зона. Не е посочен краен срок за възстановяване на нормалното водоподаване на жителите от шестте населени места.\r\nЕкипите на водоснабдителното дружество отстраняват аварии и в кв. „Долни Воден“ в град Асеновград, също в горната част на град Куклен. Без вода днес до 15.00 часа днес са абонатите в района на улиците „Цар Иван Александър“, „Богомил“ и „Тарас Шевченко“ в град Пловдив.\r\nТони МИХАЙЛОВ", "date": "2018.04.19", "title": "Пловдив: Жителите на шест села от областта са без вода заради аварии"}
{"url": "http://www.focus-news.net/news/2018/04/19/2512745/ministar-krasimir-valchev-svarzvaneto-na-umenieto-da-sazdavame-i-digitalnite-umeniya-v-obrazovatelnite-sistemi-e-klyuchovo.html", "text": "Днес се обучават деца, които ще бъдат на пазара на труда и след 40 години. Това каза министърът на образованието и науката Красимир Вълчев по време на конференцията на тема “Educate to create” в София Тех парк предаде репортер на Агенция „Фокус“. „На тази конференция имаме представители на редица технологични компании, бих казал някои от най-големите технологични компании. След десетилетие или две, неравенствата няма да бъдат между дигитални ползватели, всички ще бъдем дигитални ползватели. Неравенствата ще зависят от това къде има дигитални създатели и къде има създатели въобще. От това ще зависи и разпределението на добавената стойност, на инвестициите, на развитието на човешкия капитал. Свързването на умението да създаваме и дигиталните умения в образователните системи е ключово – то е едно от най-големите предизвикателства, пред които сме изправени. Трябва да ги плетем във всички учебни програми и във всички учебни дисциплини“, каза още министър Вълчев. „Ние ще бъдем все по-изненадвани от скоростта на промените и трябва да се опитаме да бъдем една крачка по-напред от промените. Тази крачка е да направим така, че образователните системи да създадат повече създатели. Това е много трудно, ние ще се опитаме с дисциплини като компютърно моделиране, което въвеждаме от идната учебна година за ученици от 3-ти клас и с разширяване на дейностите по програмиране. Същевременно не трябва да забравяме, че именно човекът е в центъра на дигитализациите и иновациите. За това ние трябва да инвестираме във всички умения на лицата“, допълни още той. „България е страна с традиции в информатиката и компютърното програмиране. Днес ние имаме все по-силно перспективата да бъдем лидери в това отношение, да задържим повече млади хора и да създадем повече добавена стойност, залагайки на този отрасъл. Образователните системи днес обучават деца, които ще бъдат на пазара на труда и след  40 години и не само там, а и в едно трансформирано общество. Ние трябва, в резултат на тази конференция, да се опитаме да намерим тези безспорни неща, за които имаме достатъчна увереност, че трябва да инвестираме - усилия и ресурси. Пожелавам ползотворна работа на конференцията и се надявам да имаме добри резултати, които да се отразят на всички образователни системи“, каза още министърът на образованието и науката. \r\nЦветелин ДИМИТРОВ", "date": "2018.04.19", "title": "Министър Красимир Вълчев: Свързването на умението да създаваме и дигиталните умения в образователните системи е ключово"}
{"url": "http://www.focus-news.net/news/2018/04/19/2512743/plamen-georgiev-kpkonpi-prokuraturata-si-svarshi-rabotata-po-edinstveniya-vazmozhen-po-zakon-nachin-po-sluchaya-s-kmetitsata-na-stolichniya-rayon-mladost.html", "text": "Прокуратурата си свърши работата по единствения възможен по закон начин по случая с кметицата на столичния район \"Младост\". Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев в телефонно интервю за Агенция \"Фокус\" във връзка с изказването на вицепремиера по съдебната реформа Екатерина Захариева за ареста на кметицата на столичния район \"Младост\". \"Ако не ме лъже паметта, чл. 162 от Наказателно-процесуалния кодекс предвижда как се извършва претърсване и изземване. Чл. 162, разбира се, говори за помещения, но в конкретния случай се прилага аналогично и за автомобил. Нашият закон е категоричен, че това процесуално-следствено действие, за да има после стойност, трябва да се извърши в присъствието на лицето, което ползва в случая автомобила, т.е. г-жа Иванчева. Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално – дори законът го предвижда – да предостави търсените вещи, а след това започва и самото претърсване. Така че няма друг начин, по който да бъде извършено. Поради това, че сумата, която беше намерена, беше много голяма и отне, съвсем естествено, физически доста време да се опише всяка една банкнота, сериен номер. Разбирате, че ако това не беше направено, ако се сбърка например една цифра на една банкнота, това може да опорочи после целия протокол и се рискуваше, ако се опорочи това процесуално-следствено действие, а именно да се извърши в неприсъствието на г-жа Иванчева, после можеше да няма доказателствена стойност. Така че от тази гледна точка, за мен това е единственият законов начин да бъде проведено това действие – претърсване и изземване, и това беше причината г-жа Иванчева да бъде на мястото. От тази гледна точка, за мен прокуратурата си свършиха работата по единствения възможен начин\", коментира Пламен Георгиев, нито знае какво ще бъде анализирано по случая. \r\n\"Стига толкова обещания. Обещанията за борба с корупцията бяха дотук. Оттук нататък вече има действия и мисля, че крайно време е, когато се виждат някакви положителни резултати, да се даде и съответната оценка за това, което е свършено\", заяви Георгиев.\r\nТой заяви, че споделя мнението на вицепремиера Захариева, че никой не е щастлив от оправдателни присъди, но му е много странно такова изказване да се прави в контекста на една за успешна акция. \"Разбира се, тепърва съдът ще оцени нашите действия, но с оглед обема на събраните доказателства, за мен тук, конкретно по този случай, има пълни основания. Даже като бивш прокурор мога да кажа, че аз бих бил щастлив да работя по един случай с толкова изобилстващи доказателства и наистина не знам в какъв контекст е направен този коментар\", отбеляза Георгиев.", "date": "2018.04.19", "title": "Пламен Георгиев, КПКОНПИ: Прокуратурата си свърши работата по единствения възможен по закон начин по случая с кметицата на столичния район \"Младост\""}
{"url": "http://www.focus-news.net/news/2018/04/19/2512738/korneliya-ninova-bsp-vnesohme-predlozhenie-zaplatata-na-deputatite-ot-3540-lv-da-se-namali-na-2976-lv-stava-vapros-za-spravedlivost-i-ravni-prava-v-balgariya.html", "text": "Внесхоме предложение заплатата на депутатите от 3540 лв. да се намели на 2976 лв. - става въпрос за справедливост и равни права в България. Това каза лидерът на БСП Корнелия Нинова пред журналисти в Народното събрание във връзка с вчерашното ѝ предложение за намаляване привилегиите на депутатите, предаде репортер на Агенция „Фокус“. „Внесохме своето предложение за промени в правилника за Народното събрание в деловодството. С него намаляваме заплатите на депутатите от сегашните 3540 лв. на 2976 лв“, каза Нинова и обясни, че това е заплатата, с която е приключило предишното Народно събрание. По думите ѝ БСП иска тази заплата да е фиксирана сума, която няма да се увеличава до края на парламента, колкото и да расте средната за страната. „Тази промяна ще се отрази на още 19 органа в страната. Това е политическият и административен елит в страната, чиито заплати зависят от тези на депутатите“, заяви Нинова. Според нея ще има тежка съпротива срещу това и ще изкарат БСП по-черни и от дявола. „Имаме само един въпрос към опонентите ни и те би трябвало да отговорят – кой друг освен политическия и административен елит получава на тримесечие увеличение на заплатата си, автоматично, според това дали расте средната заплата?“, каза Нинова. \r\nДеница КИТАНОВА", "date": "2018.04.19", "title": "Корнелия Нинова, БСП: Внесохме предложение заплатата на депутатите от 3540 лв. да се намали на 2976 лв. - става въпрос за справедливост и равни права в България"}
{"url": "http://www.focus-news.net/news/2018/04/19/2512752/dobrich-obshtinata-udalzhava-sroka-za-priem-na-deklaratsii-za-nastanyavane-pod-naem-v-obshtinski-zhilishta.html", "text": "Общината удължава срока за прием на декларации за настаняване под наем в общински жилища. Това съобщиха от пресцентъра на Община Добрич. Срокът за прием на декларации важи за граждани, семейства и домакинства, включени в Окончателния списък за настаняване в общински жилища на Община град Добрич за 2017 г., които до 1 март 2018 г. не са настанени в жилища, собственост на Общината.\r\nСъгласно чл.12, ал.1, т.1 от „Наредба за реда и условията за установяване на жилищни нужди, за настаняване под наем, управление и разпореждане с жилища от общинския жилищен фонд” на Община град Добрич, гражданите бяха задължени да подадат декларация с актуални данни в периода: от 01 март 2018 г. - до 31 март 2018 г. Поради малкия брой постъпили декларации, Община град Добрич удължава срока за прием на декларациите до 31 май 2018 г.\r\nВключените в окончателния списък за 2017 г. граждани, които не са изпълнили това задължение, могат да го направят в срок до 31 май 2018 г. \r\nЕкземпляр от декларация се получава на 6-то работно място в Центъра за услуги и информация на Община град Добрич. Декларацията може да бъде изтеглена и от сайта на Община Добрич www.dobrich.bg Попълнената декларация се подава в Деловодството на Община град Добрич.\r\nВсички граждани, които не подадат актуална декларация най-късно до 31 май 2018 г. ще бъдат изключени от списъка за настаняване, на основание чл.14, ал.1, т.6 и ал.2 от горецитираната наредба.", "date": "2018.04.19", "title": "Добрич: Общината удължава срока за прием на декларации за настаняване под наем в общински жилища"}
{"url": "http://www.focus-news.net/news/2018/04/19/2512749/yordanka-fandakova-kmet-na-sofiya-moderno-obrazovanie-i-inovatsii-tova-e-shansat-na-balgariya-i-na-evropa.html", "text": "Модерно образование и иновации – това е шансът на България и на Европа. Това каза кметът на Столична община Йорданка Фандъкова по време на конференцията на тема “Educate to create” – от дигитални ползватели към дигитални създатели в София Тех парк предаде репортер на Агенция „Фокус“. „За мен днес се открива едно от най-важните събития по време на Европредседателството. Резултатът от тази конференция очакваме да бъде много важен - изготвяне на призив за действие от София, който се надяваме да начертае конкретни стъпки и да даде тласък на дигиталното образование, както в България, така и в цяла Европа“ каза още тя. „За всички нас, които сме тук, съм убедена, че качественото образование е ключов фактор за развитието на икономиката. Модерно образование и иновации – това е шансът на България, това е шансът на Европа. Този шанс е днес, утре ще бъде късно – време е да действаме. Искам да поздравя българското правителство и Министерството на образованието и науката с много активните реформи, които провеждат в момента в българското образование. Резултатът в образованието, както знаем, за съжаление не идва утре, той ще дойде много по-късно, но усилията си заслужават“ допълни още Фандъкова. „Вчера г-н Вълчев внесе, а Министерски съвет прие над 11 програми за модернизация на българското образование. Това е начинът, но най-важни са инвестициите в учителите и обучението им. Ако искаме да имаме създатели днес или утре, ние трябва да имаме учители създатели. Нека първо да си пожелаем всички учители да бъдат дигитални ползватели, което все още не е факт, но да мислим и по-смело, да привличаме млади учители, да привличаме не само учители с дигитални умения, а и създатели“ каза още кметът на Столична Община.\r\nЦветелин ДИМИТРОВ", "date": "2018.04.19", "title": "Йорданка Фандъкова, кмет на София: Модерно образование и иновации – това е шансът на България и на Европа"}
{"url": "http://www.focus-news.net/news/2018/04/19/2512754/sport-grigor-dimitrov-izliza-sreshtu-kolshrayber-ot-1400-chasa-dnes.html", "text": "Григор Димитров и Филип Колшрайбер излизат на корта за мача си от третия кръг на „Мастърс“ турнира в Монте Карло от 14.00 часа днес. Програмата започва в 12:00 часа със срещата между Давид Гофен и Роберто Баутиста Агут. Един от двамата ще бъде следващият съперник на Димитров, ако успее срещу Колшрайбер.\r\nДимитров и Колшрайбер имат един двубой помежду си в Тура. Двамата се срещнаха миналата година на „Мастърс“ турнира в Мадрид, където българинът постигна чиста победа със 7:6, 6:4.\r\nНа централния корт Новак Джокович играе с Доминик Тийм също от 14:00 часа, а от 16:00 шампионът от миналата година Рафаел Надал излиза срещу Карен Хачанов.", "date": "2018.04.19", "title": "Спорт: Григор Димитров излиза срещу Колшрайбер от 14:00 часа днес"}
{"url": "http://www.focus-news.net/news/2018/04/19/2512753/sliven-71-godishen-velosipedist-e-pochinal-pri-patnotransportno-proizshestvie.html", "text": "71-годишен велосипедист е починал при пътнотранспортно произшествие. Това съобщиха от ОДМВР - Сливен На 12 април в 21.20 часа е получен сигнал за забелязан лежащ велосипедист до пътното платно, на разклона за кв. „Диньо Дачев“ в град Сливен. На място е изпратен полицейски екип, който е установил, че велосипедистът е починал. По тялото му са забелязани следи от настъпило пътно произшествие. Другият участник е напуснал мястото на инцидента. След предприети незабавни оперативно-издирвателни действия той е установен – това е 32-годишен мъж от град Сливен, който е задържан за 24 часа. По случая е образувано досъдебно производство.", "date": "2018.04.19", "title": "Сливен: 71-годишен велосипедист е починал при пътнотранспортно произшествие"}
{"url": "http://www.focus-news.net/news/2018/04/19/2512756/dimitrichka-kancheva-regionalna-direktsiya-sotsialno-podpomagane-varna-111-detsa-sa-vpisani-v-registara-za-osinovyavane.html", "text": "Към настоящия период във водените от Регионална дирекция „Социално подпомагане“ – Варна регистри на деца за осиновяване са вписани общо 111 деца. Това каза за Радио „Фокус“ – Варна Димитричка Кънчева, директор на Регионална дирекция „Социално подпомагане“ – Варна. 48 от вписаните за осиновяване деца са здрави, 63 са децата с увреждания. Димитричка Кънчева добави, че общо 121 са вписаните с постоянен адрес на територията на област Варна кандидат – осиновители, от общо 1 363 за страната.\r\nПрез 2017 година са осиновени общо 56 деца, от които 40 национално, а 16 деца са осиновени по реда на международните осиновявания.\r\nМарияна ВАЛЕНТИНОВА", "date": "2018.04.19", "title": "Димитричка Кънчева, Регионална дирекция „Социално подпомагане“ – Варна: 111 деца са вписани в регистъра за осиновяване"}
{"url": "http://www.focus-news.net/news/2018/04/19/2512755/shumen-tsigari-na-stoynost-2-108-lv-sa-bili-otkradnati-ot-magazin-v-selo-velino.html", "text": "Кражба на цигари от различни марки  на стойност 2 108 лева и сумата от 195 лева са били откраднати от магазин в село Велино. Това съобщиха от ОДМВР-Шумен \r\nКражбата е станала за времето от 19 часа на 17 април до 06:50 часа на следващата сутрин. Неизвестен проникнал в магазина след като взломил патрон на входната врата. По случая е образувано е досъдебно производство.", "date": "2018.04.19", "title": "Шумен: Цигари на стойност  2 108 лв. са били откраднати от магазин в село Велино"}
{"url": "http://www.focus-news.net/news/2018/04/19/2512751/nova-makedoniya-makedoniya-intsident-v-srabskiya-parlament-harvatska-delegatsiya-prekasna-poseshtenieto-si-zaradi-voislav-sheshel.html", "text": "След инцидента в Белград, когато Воислав Шешел прокле хърватската делегация, която е на двудневно посещение в Сърбия и след това потъпка хърватското държавно знаме в парламента на Сърбия, представителите на Хърватия отмениха срещата със сръбския министър на европейската интеграция и се оттеглиха в сградата на хърватското посолство в Белград, пише скопското електронно издание „Нова Македония“.\r\nКакто отбелязват хърватските медии, те са взели решение да прекратят посещението си в Сърбия.\r\nПредседателят на хърватския парламент Горан Яндрокович отиде на двудневно официално посещение в Сърбия в сряда, но в течение на деня, председателят на Сръбската радикална партия Воислав Шешел е псувал хърватската делегация и е газил хърватското знаме в сръбския парламент. \r\nПосещението на Яндрокович е първото официално посещение на председател на хърватския парламент в Сърбия. \r\nИнцидентът бе осъден и от председателя на сръбското народно събрание Мая Гойкович:\r\n„Демонстрираното незачитане на държавните символи на Хърватия, чиято делегация, начело с председателят на парламента Гордана Яндрокович се намира на първо историческо посещение в Сърбия е неприемливо и вреди на сръбския народ, който се отличава с традициите си за гостоприемство“, заяви Гойкович.Агенция „Фокус“ припомня:\r\nПревод и редакция:", "date": "2018.04.19", "title": "„Нова Македония“ (Македония): Инцидент в сръбския парламент, хърватска делегация прекъсна посещението си заради Воислав Шешел"}
{"url": "http://www.focus-news.net/news/2018/04/19/2512759/montana-nivoto-na-reka-dunav-se-e-ponizhilo-s-9-sm-kray-lom-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 3 см и водният стоеж е 597 см, съобщиха от местната Хидрометеорологична станция. Нивото на реката край Видин е 6 643 см, регистрираното е понижение от 7 см. Край Лом през последното денонощие нивото на реката се е понижило с 9 см и водният стоеж е 670 см. Нивото на реката край Оряхово е 547 см, там е регистрирано понижение за последното денонощие от 7 см. Температурата на водата край Ново село е 14.3 градуса, край Оряхово е 15 градуса.", "date": "2018.04.19", "title": "Монтана: Нивото на река Дунав се е понижило с 9 см край Лом  през изминалото денонощие"}
{"url": "http://www.focus-news.net/news/2018/04/19/2512758/gazeta-express-premierat-na-kosovo-e-pomolil-han-za-po-barza-vizova-liberalizatsiya.html", "text": "Премиерът на Косово Рамуш Харадинай е помолил Европейският комисар по разширяването и политиката на добросъседство Йоханес Хан да включи Прищина в европейския безвизов режим в най-скоро време, пише базираното в Прищина албанско електронно издание Gazeta Express.\r\nВ съобщение, публикувано във „Фейсбук“, Харадинай съобщи, че е казал на Хан, че Косово остава решено да се обедини с останалите западнобалкански страни в укрепаването на мира и развиването на взаимното сътрудничество, с цел да се ускори общия път към европейска интеграция. „Косово отбеляза прогрес, особено по отношение на върховенството на закона и аз помолих комисар Хан да включи Косово във визовата либерализация в най-скоро време“, написа Харадинай.\r\nПревод и редакция:", "date": "2018.04.19", "title": "Gazeta Express: Премиерът на Косово е помолил Хан за по-бърза визова либерализация"}
{"url": "http://www.focus-news.net/news/2018/04/19/2512748/korneliya-ninova-bsp-garantiram-che-ako-sam-tuk-v-sledvashtiya-parlament-i-bsp-ima-mnozinstvo-otmyanata-privilegiite-na-deputatite-shte-e-parvoto-neshto-s-koeto-shte-zapochnem.html", "text": "Гарантирам, че ако съм тук в следващия парламент и БСП има мнозинство, отмяната привилегиите на депутатите ще е първото нещо, с което ще започнем. Това каза лидерът на БСП Корнелия Нинова пред журналисти в Народното събрание във връзка с вчерашното ѝ предложение за намаляване привилегиите на депутатите ,предаде репортер на Агенция „Фокус“. „Заради Конституцията и законите на страната, които гарантират равни права, с какво другите работещи хора в страната са различни, че техните заплати не се индексират на всеки три месеца според средната? С какво другите хора са различни, че трябва да почиват на официални празници, а ние 75-80 дни за един и същи труд, за едно и също време. В правото и в морала тази престация се заплаща. Някой работи осем часа и получава месечно 600 лв., даже има и по-ниски заплати, ние работим 5 часа на ден и получаваме 3500 лв. Справедливо ли е, законно ли е?“, коментира Нинова. \r\nЛидерът на БСП Корнелия Нинова припомни, че същото предложение от парламентарната ѝ група са направили в началото на този парламент. „Т.е. това не е наша хрумка - ей-така от нищото. Това е последователна политика, която БСП и новото ръководство провеждат от началото на този състав на парламента“, коментира лидерът на БСП.\r\nНинова заяви, че темата за субсидиите на партиите ще бъде отворена в отделен разговор. „Сега става въпрос за привилегии на политическия елит“, каза тя и уточни, че става въпрос за 19 органа, чиито заплати зависят от тези на депутатите. По думите ѝ това е една прослойка, която се отдалечава и финансово, и морално от обществото. „На някои колеги, които изразиха недоволство от подобно предложение, им казах, че не го ли осъзнаем, че тази пропаст ще ни погуби, народът ще го покаже. Това е чувство дори на самоосъзнаване. Мисленето „ей сега и веднага ние да си вземем големите заплати, пък каквото стане след 5 години“, след 5 години ще ни помете всички, ако не се осъзнаем. Даже е късно“, допълни Нинова.\r\nДеница КИТАНОВА", "date": "2018.04.19", "title": "Корнелия Нинова, БСП: Гарантирам, че ако съм тук в следващия парламент и БСП има мнозинство, отмяната привилегиите на депутатите ще е първото нещо, с което ще започнем"}
{"url": "http://www.focus-news.net/news/2018/04/19/2512760/sarajevo-times-kuveyt-proyavyava-seriozen-interes-kam-investitsii-v-bosna-i-hertsegovina.html", "text": "Председателят на Президентството на Босна и Херцеговина (БиХ) Бакир Изетбегович се е срещнал с кувейстката принцеса Навал ал Сабах, пише електронното издание Sarajevo Times.\r\nОт президентството излязоха със съобщение, в което се отбелязва, че принцеса ал Сабах е на неколкодневно посещение в БиХ начело на делегация от инвеститори. Принцесата е информирала Изетбегович за големия интерес на кувейтските инвестиционни фондове към придобиване на активи в БиХ, основно в секторите на инфраструктурата, телекомуникациите и енергетиката.\r\nАл Сабах е начело на Кралската инвестиционна компания, президент е на Борда на директорите на Арабско-египетския инвестиционен фонд, президент е на една от комисиите на Арабската лига и посланик на мира от ООН.\r\nЧаст от кувейтската делегация е посетила Бихач, където е огледала възможностите да инвестира в построяването на летище. \r\nИзетбегович е поканен да посети Кувейт в близко бъдеще.\r\nПревод и редакция:", "date": "2018.04.19", "title": "Sarajevo Times: Кувейт проявява сериозен интерес към инвестиции в Босна и Херцеговина"}
{"url": "http://www.focus-news.net/news/2018/04/19/2512765/pazardzhik-sedem-sa-odobrenite-proekti-na-obshtina-panagyurishte-po-natsionalnata-programa-za-chista-i-okolna-sreda-2018.html", "text": "Седем проектни предложения на Община Панагюрище по Национална програма „За чиста и околна среда – 2018“ на Министерството на околната среда и водите (МОСВ) и Предприятието за управление на дейностите по опазване на околната среда (ПУДООС) са одобрени от комисия, назначена със Заповед на Министъра на околната среда и водите. Това съобщи за Радио „Фокус“ – Пазарджик Радка Костуркова от Общината. Тя уточни, че са одобрени проектите „Обичам природата и аз участвам от село Левски, община Панагюрище“ на стойност 10 000 лева с ДДС. Проект „Обичам природата и аз участвам от ДГ „Надежда“ - село Бъта, община Панагюрище“ на стойност 5 000 лева с ДДС, проект „Ръка за ръка за чиста околна среда – ДГ „Пролет“ - град Панагюрище“ на стойност 5 000 лева с ДДС, проект „Спортен кът за здраве и игри – ДГ „Мечо Пух“ - село Оборище, община Панагюрище“ – 5 000 лева с ДДС. Одобрен е също проектът „Обичам природата и аз участвам“ – ОУ „Двайсти април“ в град Панагюрище – 5 000 лева с ДДС, „Обичам природата и аз участвам от ОУ „Свещ. Недельо Иванов“ в село Поибрене, община Панагюрище“ – 5 000 лева с ДДС; „От нас за природата, от природата за децата от ДГ „Звънче“ в град Панагюрище“ – 5 000 лева с ДДС. Общият размер на отпуснатата безвъзмездна финансова помощ по Национална програма „За чиста околна среда – 2018“ за седемте проектни предложения е 40 000 лева (с ДДС). „Реализирането на проектите ще спомогне за стимулиране на здравословния начин на живот на децата, учениците и жителите чрез спорт, игри и отдих в приятна среда“, добави Костуркова.\r\nВаня НИКОЛОВА", "date": "2018.04.19", "title": "Пазарджик: Седем са одобрените проекти на Община Панагюрище по Националната програма „За чиста и околна среда – 2018“"}
{"url": "http://www.focus-news.net/news/2018/04/19/2512764/silistra-25-godishen-e-zadarzhan-za-nanesen-poboy-nad-mazh-v-selo-aydemir.html", "text": "25-годишен е задържан за нанесена средна телесна повреда. Това съобщиха от ОДМВР - Силистра. Вчера в село Айдемир той нанесъл побой на 23-годишен свой опонент, с когото имал неуредени взаимоотношения, причинявайки му фрактура на долната челюст. Младият мъж е задържан за срок до 24 часа, по случая е образувано досъдебно производство.", "date": "2018.04.19", "title": "Силистра: 25-годишен е задържан за нанесен побой над мъж в село Айдемир"}
{"url": "http://www.focus-news.net/news/2018/04/19/2512762/iskren-veselinov-obedineni-patrioti-chestitya-na-korneliya-ninova-che-sled-4-mandata-kato-deputat-e-uzryala-che-pravilata-tryabva-da-se-promenyat.html", "text": "Искам да честитя на Корнелия Нинова, че след 4 мандата депутат е узряла, че правилата трябва да се променят. Това каза народният представител от ПГ на „Обединени патриоти“ Искрен Веселинов във връзка с предложението на БСП за фиксиране на депутатските заплати, предаде репортер на Агенция „Фокус“. По думите му именно БСП е три десетилетия в парламента и тя е създател на тези правила. „Конкретният текст все още не съм го видял, но като цяло „Обединени патриоти“ никога не сме били привърженици на привилегиите. Ще се запознаем с него, ще се включим адекватно към дискусията“, каза той. По думите му идеята с фиксираните заплати вече веднъж е играна в първия мандат на ГЕРБ. \r\nДеница КИТАНОВА", "date": "2018.04.19", "title": "Искрен Веселинов, „Обединени патриоти“: Честитя на Корнелия Нинова, че след 4 мандата като депутат е узряла, че правилата трябва да се променят"}
{"url": "http://www.focus-news.net/news/2018/04/19/2512761/varna-shofyorite-da-se-dvizhat-s-povisheno-vnimanie-ot-km-402-do-km-425-na-avtomagistrala-hemus-poradi-montazh-na-ogranichitelni-sistemi.html", "text": "Шофьорите да се движат с повишено внимание от км 402 до км 425 на автомагистрала \"Хемус\" поради монтаж на ограничителни системи в средна разделителна ивица. Това съобщиха от пресцентъра на Агенция \"Пътна инфраструктура\".", "date": "2018.04.19", "title": "Варна: Шофьорите да се движат с повишено внимание от км 402 до км 425 на автомагистрала \"Хемус\" поради монтаж на ограничителни системи"}
{"url": "http://www.focus-news.net/news/2018/04/19/2512766/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След инцидента в Белград, когато Воислав Шешел прокле хърватската делегация, която е на двудневно посещение в Сърбия и след това потъпка хърватското държавно знаме в парламента на Сърбия, представителите на Хърватия отмениха срещата със сръбския министър на европейската интеграция и се оттеглиха в сградата на хърватското посолство в Белград, пише скопското електронно издание „Нова Македония“.\r\nКакто отбелязват хърватските медии, те са взели решение да прекратят посещението си в Сърбия.\r\nПредседателят на хърватския парламент Горан Яндрокович отиде на двудневно официално посещение в Сърбия в сряда, но в течение на деня, председателят на Сръбската радикална партия Воислав Шешел е псувал хърватската делегация и е газил хърватското знаме в сръбския парламент. \r\nПосещението на Яндрокович е първото официално посещение на председател на хърватския парламент в Сърбия. \r\nИнцидентът бе осъден и от председателя на сръбското народно събрание Мая Гойкович:\r\n„Демонстрираното незачитане на държавните символи на Хърватия, чиято делегация, начело с председателят на парламента Горан Яндрокович се намира на първо историческо посещение в Сърбия е неприемливо и вреди на сръбския народ, който се отличава с традициите си за гостоприемство“, заяви Гойкович.Агенция „Фокус“ припомня:\r\n*** Премиерът на Косово Рамуш Харадинай е помолил Европейският комисар по разширяването и политиката на добросъседство Йоханес Хан да включи Прищина в европейския безвизов режим в най-скоро време, пише базираното в Прищина албанско електронно издание Gazeta Express.\r\nВ съобщение, публикувано във „Фейсбук“, Харадинай съобщи, че е казал на Хан, че Косово остава решено да се обедини с останалите западнобалкански страни в укрепаването на мира и развиването на взаимното сътрудничество, с цел да се ускори общия път към европейска интеграция. „Косово отбеляза прогрес, особено по отношение на върховенството на закона и аз помолих комисар Хан да включи Косово във визовата либерализация в най-скоро време“, написа Харадинай.\r\n***Председателят на Президентството на Босна и Херцеговина (БиХ) Бакир Изетбегович се е срещнал с кувейстката принцеса Навал ал Сабах, пише електронното издание Sarajevo Times.\r\nОт президентството излязоха със съобщение, в което се отбелязва, че принцеса ал Сабах е на неколкодневно посещение в БиХ начело на делегация от инвеститори. Принцесата е информирала Изетбегович за големия интерес на кувейтските инвестиционни фондове към придобиване на активи в БиХ, основно в секторите на инфраструктурата, телекомуникациите и енергетиката.\r\nАл Сабах е начело на Кралската инвестиционна компания, президент е на Борда на директорите на Арабско-египетския инвестиционен фонд, президент е на една от комисиите на Арабската лига и посланик на мира от ООН.\r\nЧаст от кувейтската делегация е посетила Бихач, където е огледала възможностите да инвестира в построяването на летище. \r\nИзетбегович е поканен да посети Кувейт в близко бъдеще.\r\n*** Министерството на външните работи на Турция заяви, че заявлението на френския президент Еманюел Макрон за Балканите „не е конструктивно“, пише електронното издание на турския ежедневник Yeni Safak.\r\nВ съобщение, подписано от говорителя Хами Аксой, се отговаря на коментарите на Макрон за Турция и Балканите, направени по време на реч в Европейския парламент, изнесена във вторник.\r\nАксой казва, че Макрон, подобно на реч от миналата година, е „говорил в Европейския парламент, че Балканите са район на съперничество между Европейския съюз, Турция и Русия“.\r\n„Разбирането, според което на Балканите се гледа като на сфера на влияние не е конструктивно“, се подчертава в изявлението на турското МВнР.\r\nАксой продължава: „Като една от балканските страни, днес целта и приоритета на Турция в региона е такава, каквато е била и в миналото и това е поддържането и укрепването на мира, стабилността и устойчивото развитие“.\r\n„В рамките на тази цел, ние продължаваме да поддържаме членството на всички държави в региона в европейските и евротлантическите институции“, подчертава той, като добавя, че Турция се надява Франция да допринесе, най-малкото, колкото Анкара, в интеграционните усилия на турските приятели на Балканите за ЕС и НАТО.\r\n„В тази рамка, ние съветваме Франция да се опита да разбере по-добре усилията на Турция за даване на принос към стабилността на Балканите“, заключва Аксой.", "date": "2018.04.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/04/19/2512757/anton-kutev-bsp-ostavkata-na-emil-hristov-e-edinstveniyat-otgovor-na-politik-koyto-nosi-otgovornost-za-provala-v-politikata-na-gerb-ako-ne-ya-podade-shte-ya-poiskame.html", "text": "Оставката на Емил Христов е единственият отговор на политик, който носи отговорност за провала в политиката на ГЕРБ – ако не я подаде, ще я поискаме. Това каза от трибуната на Народното събрание заместник-председателят на ПГ на „БСП за България“ Антон Кутев в декларация от името на група, предаде репортер на Агенция „Фокус“. Кутев поясни, че БСП не обвинява ГЕРБ, че хората с увреждания живеят под ръба на оцеляването, а в бездушието на властта и за това, че интеграцията на тези хора не е помръднала. Той поясни, че БСП обвинява управляващите, че през 2016 г. по силата на приетия от тях план е трябвало да бъде приет Закон за социалните услуги. Кутев обърна внимание, че дори няма разработен такъв проект. „След вчерашния протест на хора с увреждания пред сградата на парламента дойдоха представители на протестиращите, които пожелаха среща с ПГ на БСП. Целта на срещата беше организаторите на протеста да предоставят на депутатите предложения за законодателни решения в социалната област. ПГ на БСП се отзова на поканата за среща с протестиращите, като организира срещата по единствения според нас правилен начин - в сградата на Народното събрание“, каза Кутев.\r\nСпоред него хората дори не са протестирали срещу ГЕРБ, а срещу всичко, което се е случило през последните години. „Те протестираха срещу убийствено ниските доходи на хората с увреждания, срещу липсата на държавна подкрепа, липсата на работа, неработещите институции, мизерията“, каза Кутев. \r\nТой добави, че вчера тези хора са твърдели, че системата ги убива и никой от политиците не и излязъл да ги чуе. „Има много хора, срещу които българското общество е несправедливо и жестоко, но хората с увреждания са най-онеправданите и измъчени от системата. Тях системата ги убива в най-директния смисъл. Тук няма място за хиперболи. Ако ние седящите тук не можем да помогнем на тях, хората чиято защита е белег за всяко общество, защо сме тук? Какъв е смисълът от властта, която Конституцията ни дава, ако не сме кадърни да променяме обществото си и ако не сме в състояние на защитим най-уязвимите“, допълни Кутев.\r\nДеница КИТАНОВА", "date": "2018.04.19", "title": "Антон Кутев, БСП: Оставката на Емил Христов е единственият отговор на политик, който носи отговорност за провала в политиката на ГЕРБ – ако не я подаде, ще я поискаме"}
{"url": "http://www.focus-news.net/news/2018/04/19/2512767/stara-zagora-v-obshtinata-byaha-obsadeni-konkretni-stapki-za-izgrazhdaneto-na-industrialna-zona-zagore.html", "text": "В Община Стара Загора бяха обсъдени идейния проект и първите конкретни стъпки за изграждането на индустриална зона „Загоре“. Това съобщиха от пресцентъра на Общината.\r\nЗам.-кметът Красимира Чахова, д-р Румяна Грозева - представител на Управителния съвет на зона „Загоре“, председателят на Общинския съвет Таньо Брайков и директорът на Дирекция „Устойчиво развитие и евроинтеграция“ Георги Симеонов бяха запознати с идейния проект от арх. Стоянов и експерта от Индъстри Уоч Георги Стоев, за разположения на площ от 115 дка терен, намиращ се непосредствено до основни регионални и национални транспортни коридори. Те поясниха, че в основата на изпълнението на заданието е маркетингово проучване за нуждите на бъдещата модерна и от европейски тип индустриална зона.\r\nЗа да функционира пълноценно е предвидено изграждането на три кръгови транспортни възела при свързването на новата ѝ транспортна мрежа със съществуващите улици на кв. „Зора“ и главен път Стара Загора – Нова Загора, който води към връзката с автомагистрала „Тракия“. Пресичането на главен път Е-85 ще бъде осигурено и със светлинна сигнализация. \r\nКонцепцията на зоната предвижда обособяване на готови за застрояване имоти, в които ще се разположат определен брой малки и средни предприятия и складови бази. Застрояването ще бъде до 60-65%, като най-големият терен е около 13 дка, предвижда проектът. При необходимост имотите могат да бъдат обединявани, като е възможно образуване на по-големи терени, поясни арх. Стоянов. Зоната е подходяща за разполагане на високотехнологични производства, производствени бази за електроника и елекротехника, регионални клонове на логистични компании и др.\r\nЗоната е осигурена с електроенергия, водопровод, канализация и газ от прилежащите градски мрежи. В североизточния край ще бъде изграден допълнителен резервоар за вода с вместимост 1 000 куб.м., съоръжен с помпена станция и възможности за изграждане на противопожарна охрана. Ще бъде изградена зона за социални функции с възможности за изграждане на хотел, конферентен център за квалификация и преквалификации, ресторанти, както и зона за рекреация. При необходимост общината е в готовност да предостави допълнително терен от 70 дка в съседство, подходящ за високотехнологични и чисти производства.\r\nОттук нататък предстоят всички последващи административни процедури, както и създаването на официална електронна страница, презентационна брошура и т.н. Ще бъде разработен график за конкретните стъпки и срокове за изпълнението им. Кметът на Стара Загора Живко Тодоров ще проведе конкретни разговори за участие на държавата в общинското дружество като съакционер. Днес ще бъде пусната документацията за регистрация на дружеството в Агенцията по вписванията.", "date": "2018.04.19", "title": "Стара Загора: В Общината бяха обсъдени конкретни стъпки за изграждането на индустриална зона „Загоре“"}
{"url": "http://www.focus-news.net/news/2018/04/19/2512769/valdis-dombrovskis-shte-diskutira-s-grazhdani-v-sofiya-perspektivite-pred-balgariya-da-se-prisaedini-kam-evrozonata.html", "text": "На 26 април от 13.30 часа в Централния военен клуб в София ще се проведе публичен дебат с Валдис Домбровскис, заместник-председател на Европейската комисия и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари. Това съобщиха от пресцентъра на Представителството на ЕК в България. Темата на гражданския диалог е \"България в Еврозоната – въпроси и отговори\". В дискусията ще се включи и заместник министър-председателят Томислав Дончев.", "date": "2018.04.19", "title": "Валдис Домбровскис ще дискутира с граждани в София перспективите пред България да се присъедини към Еврозоната"}
{"url": "http://www.focus-news.net/news/2018/04/19/2512771/veliko-tarnovo-nezakonno-pritezhavano-orazhie-i-boepripasi-sa-izzeti-pri-proverka-na-chasten-imot-v-selo-iliyuvtsi.html", "text": "Незаконно притежавано оръжие и боеприпаси иззеха служители на полицейското управление в Елена. Това съобщиха от Областна дирекция на МВР – Велико Търново. Вчера при извършена проверка в имот в село Илиювци, ползван от 54-годишен мъж с инициали В. Т., известен на полицията и осъждан са намерени и иззети две пушки и 78 патрона, различен калибър. В хода на проверката е изяснено, че В. Т. не притежава необходимото  разрешително за съхранение, носене и употреба на огнестрелно оръжие и боеприпаси. По случая е започнато бързо производство.", "date": "2018.04.19", "title": "Велико Търново: Незаконно притежавано оръжие и боеприпаси са иззети при проверка на частен имот в село Илиювци"}
{"url": "http://www.focus-news.net/news/2018/04/19/2512772/dimitrichka-kancheva-sotsialno-podpomagane-varna-otchita-se-neobhodimost-ot-priemni-semeystva-koito-da-polagat-grizhi-za-novorodeni-i-detsa-do-3-godini.html", "text": "151 са утвърдените приемни семейства във Варненска област. Това каза за Радио „Фокус“ – Варна Димитричка Кънчева, директор на Регионална дирекция „Социално подпомагане“ – Варна. 150 от тях са професионални и 1 е доброволно. Димитричка Кънчева добави, че за община Аврен приемните семейства са 3, 34 са за община Аксаково, 3 са за Белослав, 68 за община Варна, 5 за община Ветрино, 10 за община Вълчи дол, 13 за община Девня, 3 за община Долни чифлик, 1 за община Дългопол, 10 за община Провадия и 1 за община Суворово.\r\n„В 124 приемни семейства има настанени 155 деца, като 58 деца са на възраст от 0 до 3 г., 32 деца са на възраст от 3 г. до 6 г., 56 деца са на възраст от 6 г. до 14 г. и 9 деца са на възраст над 14 г. Отчита се необходимост от приемни семейства, които да полагат грижи за новородени и деца във възрастовата граница 0 - 3 г.“, посочи Димитричка Кънчева.\r\nВ 26 приемни семейства няма настанени деца, като 7 от тях са в процедура по заличаване, 8 са подали заявление да не се настанява дете за определен период поради семейни причини, 3 са утвърдени да се грижат за деца с различен профил от наличния. В процедура по настаняване на дете са 8 приемни семейства, като 6 от тях са ново утвърдени приемни родители.\r\nМарияна ВАЛЕНТИНОВА", "date": "2018.04.19", "title": "Димитричка Кънчева, „Социално подпомагане“ – Варна: Отчита се необходимост от приемни семейства, които да полагат грижи за новородени и деца до 3 години"}
{"url": "http://www.focus-news.net/news/2018/04/19/2512763/yordanka-fandakova-kmet-na-sofiya-it-sektorat-zaema-57-ot-ikonomikata-v-sofiya-raboteshtite-v-nego-sa-poveche-ot-40-000-dushi.html", "text": "Работещите в ИТ сектора в София са повече от 40 000 души, 1/3 от тях са жени. Това каза кметът на Столична община Йорданка Фандъкова по време на конференцията на тема “Educate to create” в София Тех парк, предаде репортер на Агенция „Фокус“. „През последните години София се утвърди като място отворено към създаване на нови компании, включващи иновациите и дигиталните технологии в своята дейност. Ние си поставихме за цел София да се развива не само като зелен град, но и като град на иновациите. По данни на Института за пазарна икономика ИТ секторът заема 5.7% от икономиката в София. Заетите в този сектор са с едни от най-високите заплати в страната. На територията на столицата работят около 5000 малки и над 20 големи компании със служители около 250 души. Тук са 89% от всички български компании, които работят в този сектор“, каза още Фандъкова. „Това е една сфера, която наистина позволява повишаване стандарта и качеството на живот в нашия град. Ние разбираме това и се опитваме да подкрепим развитието на този сектор. Факт е, че младите хора са отворени към иновациите и дигиталните технологии. Както вече стана дума всички вече са ползватели на дигитални продукти. Използването им прави уроците и обучението по-интересни и по-модерни. Дигиталните технологии позволяват включването на всички деца, включването на 100% от децата. Това е изключително важен факт. Очаквано, София е водеща в сферата на използване на нови технологии в образователния процес“, каза още тя. \r\nЦветелин ДИМИТРОВ", "date": "2018.04.19", "title": "Йорданка Фандъкова, кмет на София: ИТ секторът заема 5.7% от икономиката в София, работещите в него са повече от 40 000 души"}
{"url": "http://www.focus-news.net/news/2018/04/19/2512770/afp-prezidentat-na-yuzhna-koreya-zayavi-che-tryabva-da-se-tarsi-miren-dogovor-sas-severna-koreya.html", "text": "Президентът на Южна Корея Мун Дже-ин заяви, че „трябва да се търси“ мирен договор, който да сложи край на Корейската война и формално, по време на срещата на върха между лидерите на двете Кореи следващата седмица, предава AFP.\r\n„Примирието, което продължава вече 65 години, трябва да приключи“, заяви Мун в навечерието на срещата си със севернокорейския лидер Ким Чен-ун, като добави: „Трябва да се търси подписване на мирен договор, с който да се обяви край на войната“.\r\nПревод и редакция:", "date": "2018.04.19", "title": "AFP: Президентът на Южна Корея заяви, че „трябва да се търси“ мирен договор със Северна Корея"}
{"url": "http://www.focus-news.net/news/2018/04/19/2512777/blagoevgrad-do-20-april-e-srokat-za-priem-na-zayavleniya-po-shemata-roditeli-v-zaetost.html", "text": "Агенцията по заетостта осъществява нов прием на заявления по схемата „Родители в заетост“, считано от 26 март и ще продължи до 20 април. Това каза пред Радио „Фокус“ – Пирин Станислава Поповска, директор на Дирекция „Регионална служба по заетостта“ – Благоевград. По думите ѝ проектът подпомага родителите с деца до 5-годишна възраст. „Целта на проекта е едно по-добро съвместяване на професионалният с лични живот, като същевременно с това се дава възможност за безработни лица за полагане на грижи за деца на длъжност „детегледачи“, каза още Поповска. Тя отбеляза, че по време на първата процедура, когато е стартирала програмата, са били назначени 42 детегледачи от областите Благоевград и Кюстендил, които и към момента работят по нея. Поповска добави, че през месец април бюрата по труда на територията и на двете области, за които отговаря дирекцията трябва да обявят процедура за приемане на заявления от работодателите по т.н „Насърчителни  мерки“. По тях се очаква да бъдат осигурени свободни работни места за различни приоритетни целеви групи.\r\nЛивия НИНОВА", "date": "2018.04.19", "title": "Благоевград: До 20 април е срокът за прием на заявления по схемата „Родители в заетост“"}
{"url": "http://www.focus-news.net/news/2018/04/19/2512776/emsc-zemetresenie-s-magnitud-58-raztrese-yuzhen-iran.html", "text": "Земетресение с магнитуд 5.8 разтресе в четвъртък южната иранска провинция Бушехр, където има атомна електроцентрала, съобщи Европейския средиземноморски сеизмологичен център (ESMC).\r\nЗасега не се съобщава за жертви. Епицентърът на земетресението е бил на дълбочина 18 километра.\r\nПревод и редакция:", "date": "2018.04.19", "title": "EMSC: Земетресение с магнитуд 5.8 разтресе Южен Иран"}
{"url": "http://www.focus-news.net/news/2018/04/19/2512729/gl-prokuror-sotir-tsatsarov-pozitsiya-na-tseliya-kabinet-li-e-tvardenieto-che-pri-aresta-na-kmetitsata-na-mladost-sa-prehvarleni-granitsite.html", "text": "Позиция на целия кабинет ли е твърдението, че при ареста на кметицата на \"Младост\" са прехвърлени границите. Това каза главният прокурор Сотир Цацаров в телефонно интервю за Агенция \"Фокус\" от Рим, където той е на работно посещение, във връзка с изказването на вицепремиера по съдебната реформа Екатерина Захариева за ареста на кметицата на столичния район \"Младост\". \"Всеки има право на позиция, както и на това да я изрази открито. Смущаващото в случая е, че думите – а точните думи бяха „прехвърлиха се границите“ – са изречени не от кой да е, а от вицепремиера, отговорен за съдебната реформа, и не къде да е, а на официален брифинг в Министерския съвет, непосредствено след приключване на редовното заседание на правителството. Въпросът е какво послание, какъв сигнал излъчват тези думи към Специализираната прокуратура и особено към новосъздадената Комисия за противодействие на корупцията, при положение, че в случая става дума за първото им общо разследване за тежко корупционно престъпление. Въпросът е доколко това послание кореспондира широко прокламираните и от самата министър Захариева антикорупционни политики на правителството. Най-после въпросът е дали твърдението, че още първите успешни съвместни действия на прокуратурата и комисията са прехвърлили границата е позиция на целия кабинет, която неговият вицепремиер огласява на глас. Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има\", коментира Цацаров. \r\nГлавният прокурор заяви, че няма представа за какъв анализ говори министър Захариева, когато заявява, че по случая ще се извърши анализ. \"Няма как обаче тя или който и да е друг представител на изпълнителната власт да има участие в анализа на доказателствата по това дело, което по закон е правомощие само на наблюдаващите прокурори и на разследващите органи. Иначе досега на анализи, планове и пътни карти сме се нагледали достатъчно. Отдавна вече е време за действие\", добави той. Главният прокурор заяви още, че действително оправдателните присъди за корупция не радват никого, но той има доверие в колегите си.", "date": "2018.04.19", "title": "Гл. прокурор Сотир Цацаров: Позиция на целия кабинет ли е твърдението, че при ареста на кметицата на \"Младост\" са прехвърлени границите"}
{"url": "http://www.focus-news.net/news/2018/04/19/2512775/yordanka-fandakova-kmet-na-sofiya-v-platformata-rabota-i-obuchenie-na-stolichna-obshtina-sa-predstaveni-vsichki-uchilishta-i-universiteti-v-sofiya-s-informatsiya-za-spetsialnosti-profili-profesionalni-napravleniya.html", "text": "В платформата „Работа и обучение“ на Столична община са представени всички училища и университети в София с информация за специалности, профили, професионални направления. Това каза кметът на Столична община Йорданка Фандъкова по време на конференцията на тема “Educate to create” в София Тех парк, предаде репортер на Агенция „Фокус“. „Столична община чрез своята Общинска агенция по инвестиции разработи демо-версия на образователна платформа наречена „Работа и обучение“. Представени са всички училища и университети в София с информация за специалности, профили, професионални направления. Това позволява на работодателите много бързо да намерят кадрите, от които имат нужда, да проследят процеса на обучение на тези кадри и да участват в него и обратно – училищата да се запознаят с бизнес възможностите“ допълни още тя. „В 100% в училищата в София има интернет вече от години. 90% от училищата разполагат с интерактивни дъски, макар и в недостатъчно количество. „Смарт“ класни стаи има вече в 11 училища в столицата. В 20% от училищата се използват електронни дневници. Вчера стана дума в Минитерски съвет, че този процес трябва да се ускори. В 36 училища се осъществяват обучения в различни профили с насоченост към ИТ технологиите. В 73 училища в София още от 1 клас се изучават информационни технологии и компютърно моделиране. Въпреки тези резултати обаче, ние сме наясно, че все още сме в началото. Имаме нужда от спешни действия и аз се надявам в ръцете на модерното управление на МОН, да направят така, че в следващите година две да имаме вече такива резултати, които да ни позволят да говорим за развитие на това образование“ допълни още кметът на Столична община. „От своя страна София е домакин на големи прояви и ние сме много щастливи, че тази година, благодарение на еврокомисар Мария Габриел тук ще се проведе Дигиталната асамблея, която ще продължи с WebIt и ще сме свидетели на най-голямото събитие за тази година в този сектор в Европа, а именно дигиталната седмица. По време на тази седмица очакваме да се проведе и балканския хакатон, за да говорим за свързаност на Балканите, което е и един от приоритетите на Европредседателството“, каза още Фандъкова.\r\nЦветелин ДИМИТРОВ", "date": "2018.04.19", "title": "Йорданка Фандъкова, кмет на София: В платформата „Работа и обучение“ на Столична община са представени всички училища и университети в София с информация за специалности, профили, професионални направления"}
{"url": "http://www.focus-news.net/news/2018/04/19/2512779/pernik-dvama-dushi-sa-zadarzhani-v-batanovtsi-za-pritezhanie-na-90-kilograma-nelegalen-tyutyun.html", "text": "Двама души са задържани в Перник за притежание на 90 килограма нелегален тютюн. Това съобщиха от пресцентъра на МВР. Акцията е проведена вчера от служители на сектор „Противодействие на икономическата престъпност“ при ОДМВР – Перник. Спецполицаите проверили лек автомобил Фолксваген „Пасат“ с благоевградска регистрация в Батановци. В колата, управлявана от 21-годишен мъж с инициали С. Д. от село Абланица, област Благоевград, имало 5 чувала с нарязан тютюн без акцизен бандерол, с тегло 90 килограма. С.Д. бил заедно с 22-годишен мъж с инициали В.В. също от с. Абланица. Младежите са задържани с полицейска мярка за 24 часа. Колата и тютюнът са иззети. Образувано е досъдебно производство по чл. 234, ал. 1 от НК и работата по случая продължава.", "date": "2018.04.19", "title": "Перник: Двама души са задържани в Батановци за притежание на 90 килограма нелегален тютюн"}
{"url": "http://www.focus-news.net/news/2018/04/19/2512781/arhiereite-duhovenstvoto-i-miryanite-v-balgarskata-pravoslavna-tsarkva-se-molyat-za-palnoto-ozdravyavane-na-patriarh-neofit.html", "text": "Вчера, 18 април, сряда, поради възникнал здравословен проблем  Негово Светейшество Българският Патриарх Неофит бе приет в клиника по кардиология на болница Токуда в София. По информация от дежурния лекар от тази сутрин, състоянието му е стабилно и той се чувства добре. Въпреки това специализираните медицински екипи продължават внимателно да го наблюдават. Това съобщават от Св.Синод на БПЦ-БП. \"Ние, архиереите, духовенството и миряните в БПЦ се молим за пълното му оздравяване и призоваваме всеки, който иска, да се присъедини към нас в молитвата ни за Първопредстоятеля на родната ни Църква\", съобщават още от Синода.", "date": "2018.04.19", "title": "Архиереите, духовенството и миряните в Българската православна църква се молят за пълното оздравяване на Патриарх Неофит"}
{"url": "http://www.focus-news.net/news/2018/04/19/2512780/ministar-temenuzhka-petkova-shte-otkrie-konferentsiya-za-pazarnata-integratsiya-na-vei-i-prehoda-kam-chista-energiya-na-20-april.html", "text": "Министърът на енергетиката Теменужка Петкова ще открие конференцията „Пазарната интеграция на ВЕИ и прехода към чиста енергия“, организирана от Българската фотоволтаична асоциация. Това съобщиха от пресцентъра на Министерство на енергетиката. Събитието, което е част от официалната програма на българското председателство на Съвета на ЕС, ще се проведе на 20 април 2018 г. от 10.00 часа в София хотел Балкан. \r\nФорумът ще разгледа националните и европейските политики, които осигуряват възможност за интеграцията на ВЕИ както в района на Югоизточна Европа, така и на целия континент. Ще бъдат представени и най-новите решения, които ВЕИ индустрията предлага за модернизиране на енергийния сектор.", "date": "2018.04.19", "title": "Министър Теменужка Петкова ще открие конференция за пазарната интеграция на ВЕИ и прехода към чиста енергия на 20 април"}
{"url": "http://www.focus-news.net/news/2018/04/19/2512784/krastyo-dabov-obshtina-burgas-asfaltira-parkinga-kam-badeshtiya-zoopark-v-grada.html", "text": "Общината асфалтира паркинга към бъдещия зоопарк в Бургас, както и пътя до него. Вече има и автобусна спирка. Това за нас е голяма помощ. Това каза за Радио „Фокус“ – Бургас собственикът Кръстьо Дъбов. Според него развитието на обекта е много успешно още от преди няколко години, когато  е бил ферма за пауни. Оказва се, че е притежател на най-голямата колекция от  Европа и Азия с 26 вида от красивите птици. „После получихме и подкрепата на Община Бургас, а също и уверението, че можем да бъдем зоопарк“, добави Дъбов. Очаква се в началото на лятото Зоопарк – Бургас официално да получи своя лиценз.\r\nВеселина НИКОЛОВА", "date": "2018.04.19", "title": "Кръстьо Дъбов: Община Бургас асфалтира паркинга към бъдещия зоопарк в града"}
{"url": "http://www.focus-news.net/news/2018/04/19/2512773/tsvetan-tsvetanov-gerb-bsp-dokazaha-che-ne-mogat-da-upravlyavat-a-che-sazdavat-naprezhenie-bez-da-davat-alternativa.html", "text": "БСП доказаха, че не могат да управляват, а че създават напрежение, без да дават алтернатива. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. Цветанов поясни, че ГЕРБ ще продължи да е с протегната ръка към опозицията, ако искат да се работи конструктивно. Според него с искането за оставка на Емил Христов се създава агресивност към парламента и народните представители. „Нека българските избиратели да бъдат информирани за това, което а направило правителството“, заяви Цветанов.\r\nДеница КИТАНОВА", "date": "2018.04.19", "title": "Цветан Цветанов, ГЕРБ: БСП доказаха, че не могат да управляват, а че създават напрежение, без да дават алтернатива"}
{"url": "http://www.focus-news.net/news/2018/04/19/2512768/tsvetan-tsvetanov-gerb-nesastoyatelni-sa-tvardeniyata-na-bsp-za-povedenieto-na-mnozinstvoto-s-horata-s-uvrezhdaniya-i-za-lipsata-na-dialog-mezhdu-izpalnitelnata-i-zakonodatelnata-vlast.html", "text": "Несъстоятелни са твърденията на БСП за поведението на мнозинството с хората с увреждания вчера и за липсата на комуникация и диалог между изпълнителната и законодателната власт. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. „Поводът за тази трибунка е във връзка с несъстоятелните тези, които бяха изложени преди минути от страна на ПГ на БСП за поведението във вчерашния ден и липсата на комуникация и диалог от страна на изпълнителната и законодателната власт. Абсолютно несъстоятелни тези, които не отговарят на истината“, каза Цветанов. Във връзка с исканата оставка на Емил Христов като заместник-председател на парламента преди минути от страна на БСП и обвиненията им спрямо управляващите, Цветанов заяви: „В общи линии това, което беше казано само преди минути от парламентарната трибуна, можем да го оприличим с верността и достоверността на това, което беше казано от лидера на БСП Корнелия Нинова преди няколко дни, че АБВ минава в БСП“, каза Цветанов. По думите му това е поредната фалшива информация, която се е поднесла на избирателите. „Смятам, че днешният пленарен ден започна с много ясно пояснение от страна на председателстващият на парламента Емил Христов“, каза Цветанов. По думите му, когато Емил Христов води заседание няма как да взима отношение по теми, за които е необходимо човек да отдели лично време и да се запознае с всички факти и обстоятелства.\r\nДеница КИТАНОВА", "date": "2018.04.19", "title": "Цветан Цветанов, ГЕРБ: Несъстоятелни са твърденията на БСП за поведението на мнозинството  с хората с увреждания и за липсата на диалог между изпълнителната и законодателната власт"}
{"url": "http://www.focus-news.net/news/2018/04/19/2512783/tsvetan-tsvetanov-gerb-neka-nasochim-prozhektora-kam-finansiraneto-na-kampaniyata-na-prezidenta-rumen-radev-prez-2016-g.html", "text": "Нека насочим прожектора към финансирането на кампанията на президента Румен Радев през 2016 г. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. Цветанов обърна внимание на президентската кампания през 2016 г. и това как са се набирали средства за кампанията на Румен Радев. „Всичко беше на тъмно. Някой излезе ли да каже „Дайте прожектора да насочим към финансирането на президента Радев“, коментира Цветанов. Той заяви, че хора, които са социално слаби, са внасяли доброволни вноски от 400 лв. и обясни, че това се прави, тъй като за 400 лв. няма изискване да се декларира произхода на средствата.\r\n„Искам да попитам президента, след като ще говорим светлината нека осветим начина, по който беше направено всичко това. На тъмно беше взето решението от страна на БСП за издигането на Румен Радев за президент. На тъмно беше взето решението при провеждането на тази среща с г-н Решетников. Корнелия Нинова и до ден днешен отрича, че имало такава среща, а ген. Решетников казва, че такава среща има. Имало ли е изследване, възложено от института на Решетников за правилния профил и човек, който да бъде номиниран“, допълни Цветанов. \r\nСпоред него единствената цел в момента на президента и БСП е страната ни да се отклони от евроатлантическия си път. На въпрос какво е било решението на ГЕРБ в 41-вото Народно събрание да замрази депутатските заплати, Цветанов отговори, че то е било съобразено с икономическата обстановка в страната. „Сега в момента имаме 3,9% икономически растеж. Темата за субсидиите отново излиза на дневен ред. По-добре е държавата да подпомага дейността на политически партии, отколкото икономическите кръгове да финансират“, заяви Цветанов.\r\nДеница КИТАНОВА", "date": "2018.04.19", "title": "Цветан Цветанов, ГЕРБ: Нека насочим прожектора към финансирането на кампанията на президента Румен Радев през 2016 г."}
{"url": "http://www.focus-news.net/news/2018/04/19/2512786/ministar-tsetska-tsacheva-organizira-konferentsiya-za-detskoto-pravorazdavane.html", "text": "Министърът на правосъдието Цецка Цачева и българският евродепутат Емил Радев ще са домакини на конференция на тема „Националната съдебна система като част от Европейския правов ред. Детското правораздаване - предизвикателства и възможни решения\". Това съобщиха от пресцентъра на Министерството на правосъдието. Конференцията ще се проведе на 20 април 2018 г. от 9.00 часа в хотел \"Интер Континентал\" в София. Събитието се провежда със съдействието на Министерството на труда и социалните грижи.\r\nСред темите, които ще бъдат дискутирани са:\r\n- възможни решения пред националния законодател във връзка с въвеждане на специализирано детско правораздаване;\r\n- наказателноправни аспекти на правораздаването за деца в национален, европейски и международен план;\r\n- очаквания ефект от реформата на регламента относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца.\r\nДобри практики в международен и европейски аспект ще бъдат представени от  сър Матю Торп – съдия от Великобритания, Гонсало Ферер Амиго - съдията в Окръжен съд Барселона и Мая Грофф от секретариата на Хагската конференция за международно частно право. \r\nСред българските лектори са Даниела Машева - член на ВСС, Богдана Желявска - съдия в СГС, адвокат Анели Чобанова, Борислав Цеков - д-р по конституционно право, член на правния съвет на Президента на Република България.", "date": "2018.04.19", "title": "Министър Цецка Цачева организира конференция за детското правораздаване"}
{"url": "http://www.focus-news.net/news/2018/04/19/2512782/sindikalna-federatsiya-na-sluzhitelite-v-mvr-nastoyava-za-po-strogi-sanktsii-spryamo-vsichki-litsa-demonstrirashti-agresiya-i-neuvazhitelno-otnoshenie-spryamo-organite-na-reda.html", "text": "Синдикална федерация на служителите в МВР настоява за по-строги санкции спрямо всички лица, демонстриращи агресия и неуважително отношение спрямо органите на реда. Това съобщиха от пресцентъра на СФСМВР. Синдикална федерация на служителите в МВР (СФСМВР) е изключително обезпокоена от трайната тенденция за увеличаване на броя на пострадалите полицаи в резултат на умишлени действия на граждани срещу тях и грубо незачитане на законовите норми. \r\nИзразява своята пълна подкрепа и съпричастност към служителката на МВР, която изпълнявайки служебните си задължения, получи тежки наранявания по време на футболната среща между отборите на ЦСКА и Левски\r\nСФСМВР настоява спешно да се предприемат необходимите мерки, които да гарантират физическата неприкосновеност на полицая и да се определи зона за сигурност, която ако бъде нарушена, то представителите на държавата, в лицето на полицията, да имат право да се защитят със всички позволени от закона средства. В позицията на Синдикална федерация на служителите в МВР се посочва още: \r\n\"СФСМВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда. \r\nТези мерки са необходими и изключително спешни, не само защото ще защитят живота на полицейските служители, но и защото българските граждани очакват да имат полиция, която има реални права и защита и може да действа в рискови ситуации, така че да гарантира тяхната сигурност и безопасност. Подобна реакция може да бъде очаквана и удовлетворена само и единствено от представители на органите на реда, чиято неприкосновеност като представители на държавата е гарантирана. \r\nПодобни действия са удар не само върху авторитета на МВР, но и резултат от много, проведени във времето, неуспешни политики и реформи, които са имали за цел да се защитят правата на гражданите и не са предвиждали защита на правата и живота на полицаите. \r\nСФСМВР вярва, че за това е необходима само политическа воля на народните избраници и ще настоява за това с всички позволени от законите на Република България средства.\r\nВ цял свят задействането на самоделно взривно устройство на многолюдно място се приема за тероризъм. И ако в конкретния случай очевидно хулиганските подбуди не ни позволяват да определим деянието като терористичен акт, то категорично можем да се каже, че подобни прояви са част от ширещ се по стадиони и улици терор. Насочен не срещу конкретна жертва като пострадалата ни колежка. Насочен срещу закона, морала, срещу цялото общество. Срещу този терор обществото и институциите трябва да са единни\".", "date": "2018.04.19", "title": "Синдикална федерация на служителите в МВР настоява за по-строги санкции спрямо всички лица, демонстриращи агресия и неуважително отношение спрямо органите на реда"}
{"url": "http://www.focus-news.net/news/2018/04/19/2512778/tsvetan-tsvetanov-gerb-po-dobre-deputatite-da-poluchavat-zaplata-ot-darzhavata-otkolkoto-da-stanat-hrantutnitsi-na-opredeleni-ikonomicheski-kragove.html", "text": "По-добре депутатите да получават заплата от държавата, отколкото да станат хрантутници на определени икономически кръгове. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. Цветанов подчерта, че БСП е била част от паралелната държава, за която говори. Според него това не прави чест на тези, които са участвали в приватизацията. „Най-лошо е да наричаш всички маскари. Като народен представител не е се чувствам като такъв, не съм се възползвал от привилегии. Няма събота и неделя, в която аз да не съм в страната“, каза Цветанов. По думите му това са почивни дни за нормалните български граждани, но за него това е лишение от времето със семейството, за да бъде сред хората и да ги запознава с политиките, които правят управляващите. „Като народен представител на база тези пари, които получавам, нито веднъж, където съм отишъл в страната не съм се възползвал от командировъчно“, каза Цветанов. Според него идеята на БСП е несъстоятелна и става въпрос за спекулация.\r\n „От всичките ни действия, участвайки в политиката, няма нещо, от което да се срамувам пред българските избиратели“, заяви още председателят на ПГ на ГЕРБ. Той заяви, че не могат всички депутати да се слагат под общ знаменател. Цветанов коментира, че може би това е самооценката на народните представители от ПГ на \"БСП за България\". \r\nДеница КИТАНОВА", "date": "2018.04.19", "title": "Цветан Цветанов, ГЕРБ: По-добре депутатите да получават заплата от държавата, отколкото да станат хрантутници на определени икономически кръгове"}
{"url": "http://www.focus-news.net/news/2018/04/19/2512793/blagoevgrad-mezhdunarodniyat-den-na-tantsa-shte-bade-otbelyazan-za-deseti-poreden-pat-v-gotse-delchev-na-28-i-29-april.html", "text": "Община Гоце Делчев и Народно читалище „Просвета – 1865” град Гоце Делчев, организират за поредна година празнично отбелязване на Международния ден на танца. Това съобщиха от пресцентъра на Общината. Събитието ще се проведе в град Гоце Делчев на 28 и 29 април 2018 година, като тази година ще бъде неговото десето юбилейно издание. Международният ден на танца е 29 април – обявен е за такъв от ЮНЕСКО през 1983 година. Всяка година на този ден се чества танцът като едно от основните изкуства. В Гоце Делчев, отбелязването на Международния ден на танца вече се превърна в традиция. Всяка година, самодейни танцови състави не само от района, но и от цялата страна, показват своите умения и се веселят заедно в името на танца. С всяка следваща година броят на участниците и интересът към събитието се увеличава. Тази година, заради неговото юбилейно издание, програмата ще продължи 2 дни. През първия ден в събота, 28 април, ще се състои традиционното и много атрактивно дефиле на участниците. В него за първи път ще могат да се включат и всички жители и гости на града, които желаят. Единственото условие е да бъдат облечени с народни носии. През втория ден в неделя, 29 април, ще има открит урок по разучаване на български хорả, а след това – още един концерт на участниците, който ще бъде в Градския парк. Тази година танцовите групи и състави, които ще вземат участие в двудневната програма, са общо 11, като сред тях има участници от Хърватска и съседна Македония.", "date": "2018.04.19", "title": "Благоевград: Международният ден на танца ще бъде отбелязан за десети пореден път в Гоце Делчев на 28 и 29 април"}
{"url": "http://www.focus-news.net/news/2018/04/19/2512787/hristo-hristov-kmet-na-rayon-mladost-vav-varna-mezhdu-5-000-i-7-000-kv-m-patishta-shte-se-rehabilitirat-v-rayona.html", "text": "Между 5 000 и 7 000 кв. м пътища ще се рехабилитират в района. Това каза в интервю за Радио „Фокус“ - Варна Христо Христов, кмет на район „Младост“ във Варна. „Има много тежки участъци, които се нуждаят от рехабилитация. Надяваме се скоро да започнем наново, но това зависи изцяло от Общината. От нас зависи само да посочим къде трябва да се извърши ремонт“, добави Христо Христов. „Ремонтни дейности са предвидени из целия район\", каза още той. По отношение на косенето на тревни площи районният кмет Христо Христов отбеляза, че дейностите са започнали в края на месец март. „Тази година вървим най- добре“, добави Христо Христов. Основните булеварди са окосени, в момента се коси в кварталите „Трошево“ и във „Възраждане 2“. Във връзка с лятната ваканция на децата кметът коментира, че в района има 57 ремонтирани детски площадки, но на някои от тях се налага да се направи отново ремонт поради неправилно ползване. „Щетите по тях се описват постоянно и се извършват ремонтни дейности\", посочи Христо Христов. По думите му има още 127 площадки, които не са ремонтирани, но предстои да се ремонтират по няколко площадки на година, тъй като средствата са насочени към друго място.", "date": "2018.04.19", "title": "Христо Христов, кмет на район „Младост“ във Варна: Между 5 000 и 7 000 кв. м пътища ще се рехабилитират в района"}
{"url": "http://www.focus-news.net/news/2018/04/19/2512785/zam-ministar-denitsa-sacheva-edno-ot-nay-golemite-predizvikatelstvata-e-da-napravim-uchitelite-sazdateli-i-otkrivateli-na-mladi-talantlivi-hora.html", "text": "Едно от най-големите предизвикателствата е да направим учителите създатели и откриватели на млади талантливи хора. Това каза зам.-министърът на образованието и науката Деница Сачева по време на конференцията на тема “Educate to create” в София Тех парк, предаде репортер на Агенция „Фокус“. „Преди да започна искам да приветствам с добре дошли в София, България. Аз считам София за едно от най-добрите места за вземане на сериозни и важни решения, защото „София“ означава „мъдрост“ - това нещо, от което всички се нуждаем, когато говорим за нови политики и решения, които ще са от значение за живота на много европейци“, каза още тя. „Креативността и технологиите са централна част от просперитета на всяка модерна икономика и в това няма съмнение. Това, което трябва да направим, е да намерим общите възгледи за това как ще въздействаме на местата, които произвеждат креативни и иновативни кадри. Едно от най-големите предизвикателствата, както вече споменахме е да направим учителите създатели и откриватели на млади талантливи хора. Това няма да стане само с техническите средства, които се осигуряват по училищата, но и чрез създаване на такава училищна среда, която да ги стимулира да бъдат създатели. Тук идва важната част – училищният мениджмънт. Трябва да се говори с училищните лидери и директори, че подобна инициатива би създала една креативна среда за учители и ученици. Тук става въпрос за ментален просперитет. Знаейки как работи бизнесът, децата могат по-лесно да правят връзките между него образованието и живота като цяло“, допълни още Сачева. \r\nЦветелин ДИМИТРОВ", "date": "2018.04.19", "title": "Зам.-министър Деница Сачева: Едно от най-големите предизвикателствата е да направим учителите създатели и откриватели на млади талантливи хора"}
{"url": "http://www.focus-news.net/news/2018/04/19/2512790/veliko-tarnovo-v-grada-beshe-ofitsialno-otkrito-mezhdunarodnoto-izlozhenie-kulturen-turizam.html", "text": "Над 30 хиляди посетители са участвали във всички издания на Международното изложение „Културен туризъм“, което се провежда в града. Официалното откриване на 15-то издание беше пред Двореца на културата и спорта „Васил Левски“, като приветствия отправиха зам.-министъра на туризма Любен Кънчев и кметът на Велико Търново инж. Даниел Панов, предаде репортер на Радио „Фокус“ – Велико Търново. Кметът Панов пръв поздрави всички участници и гости на форума. „Искам да благодаря на Министерство на туризма, затова че през всички тези години, още от 2003 година, когато беше Държавна агенция по туризъм, след това Министерство на икономиката, енергетиката и туризма, а сега и като Министерство на туризма, е подкрепяло това изложение и то се превърна в един важен форум не само за българския туризъм, а и за този извън страната. Благодаря на всички, които през последните 15 години дадоха всичко от себе си, за да бъде този форум – форум на приятелство, на обмен на добри практики и на иновации в областта на туризма“, каза още инж. Панов и отправи благодарности към Общинската туристическа агенция „Царевград Търнов“, както и към всички участници, сред които има общини, туристически информационни центрове, посолства. Поздрав отправи и зам.-министъра на туризма Любен Кънчев, който припомни, че четиринадесетте отминали издания на изложението са посетени от над 30 хиляди души, а представянето си са направили над 50 страни. Той подчерта, че 2018  е Годината на Европейското културно наследство и годината, в която България председателства Съвета на Европейския съюз. „В този смисъл ние очакваме нещо ново от този фестивал, независимо от големите успехи, които той е постигал през годините. Искам да подчертая, че България е една от трите страни с най-много разкрити артефакти в Европа. Това ни задължава през настоящата година да отидем още по-далече в развитието на този форум, и ние го направихме. Министерство на туризма, заедно с Община Велико Търново, които са големи специалисти в това отношение, създадохме Кръглата маса за културен и креативен туризъм“, подчерта още зам.-министъра и изрази надежда, че по време на срещите, които предстоят в следващите два дни, да възникнат много нови идеи и начинания. Темета, която той подчерта, че трябва да бъде най-сериозно разисквана, е развитието на диверсифицирания туризъм в България.\r\nЛуиза ТРАНЧЕВА", "date": "2018.04.19", "title": "Велико Търново: В града беше официално открито Международното изложение „Културен туризъм“"}
{"url": "http://www.focus-news.net/news/2018/04/19/2512791/konstantin-prodanov-abv-balgariya-ne-tryabva-da-se-mesi-v-mezhdunarodni-konflikti-vazniknali-pod-falshiv-pretekst-i-bez-dokazatelstva.html", "text": "Позицията на България по казуса със Сирия не трябва да се изгражда под външно влияние, а трябва да защитава единствено националната ни сигурност и интерес. Това заяви в ефира на БНТ председателят на АБВ Константин Проданов, съобщиха от пресцентъра на ПП АБВ. Според него в момента сме свидетели на поредните сценарии на големите международни играчи, при които интереси и вътрешни проблеми на определени държави се защитават и разрешават с инсценирани външни кризи и конфликти. „Предлагат ни отново този сериал за изнасяне на демократични ценности на върха на ракети „Томахоук“. Вече сме го гледали в случая с Либия и с Ирак - и винаги е било под фалшив претекст и в нарушение на международното право, без санкцията на международната общност и Съвета за сигурност на ООН, както се полага, и разбира се, без конкретни доказателства дали това, в което се обвинява този, който е удрян, е факт. В конкретния случай със Сирия, първо - не е ясно дали има химическа атака и второ - кой я е извършил. Свидетели сме, че нееднократно подобни военни акции са се правили под фалшив претекст. Често такъв тип конфликти се инициират за разрешаване на изцяло вътрешни проблеми на страната, която ги прави. Да не припомням, например, президента Клинтън, който каза: „Аз нямам сексуални отношения с тази жена“. След това обаче намериха една рокля с петна и в същия ден заваляха бомбите по Сърбия! Изобщо цялата т. нар. „Арабска пролет“, която беше горещо адмирирана от западната общност доведе до разпад на целия регион, връщането му към Средновековието и възход на радикални формации като „Ислямска държава“, посочи Проданов. \r\n„Нашата позиция, на АБВ, по казуса със Сирия не е в подкрепа на Русия или Запада, тя е в подкрепа на българския интерес, а той е да не се месим в недоказани конфликти, да не ставаме доброволци отново в така наречените „коалиции на желаещите“, както сме го правили и преди и ни е струвало много“, допълни лидерът на АБВ. В подкрепа на тезата си той даде пример с острите критики, на които са подложени управляващите в САЩ и Великобритания от собствената си опозиция, както и с проучванията на общественото мнение в тези държави, които показват много ниска степен на подкрепа за предприетите от техните правителства военни действия в Сирия. \r\nПредседателят на АБВ бе призован за коментар и по отношение на манипулативните твърдения на ръководството на БСП в медиите, че структури на Алтернатива за българско възраждане и други политически сили в страната се присъединяват към социалистите. „Забелязвам, че за това започва да се говори, когато в ръководството на БСП има някакви сериозни вътрешни противоречия, има вокална вътрешна опозиция или самото ръководство мълчи и не желае да се намеси по актуални проблеми на деня. Така например се опитват да маскират йезуитското си мълчание по темата със Сирия, където приеха една крайно, отново посочвам, йезуитска позиция в стил „Дайте да видим какво ще ни кажат от Брюксел. Ние сме солидарни. Търсим мирно решение“.\r\nВ конкретния пример с Благоевград, който демонстрираха от БСП,  става дума за един човек и неговия приятелски кръг, които отдавна са отстранени от АБВ, заради несправяне с работата. Давам само един пример. На последните избори, при отчетени приблизително 600 члена на партията, той има само около 300 гласа в собствената си община Петрич. Между другото, на фона на този разговор, трябва да отбележа, че вчера имаше много интересна реакция на организацията на БСП в Петрич, която възрази срещу тази „гениална“ придобивка на ръководството на партията си. Те буквално казаха, че този човек не го искат“, заяви Проданов. По думите му е недопустимо ръководството на партия като БСП, която има претенции да е водеща за левицата в България, да не работи за интересите на обществото, а да отдава цялата си енергия за опити за разцепление на лявото пространство в страната. „Става дума за опити за привличане на отделни персони. Не може да се говори за структури и прочие. Ако ние си правехме ПР с това кой бивш член на БСП кога се е присъединил към нас, трябваше всеки ден да правим пресконференции. Жалкото обаче е, че единението в ляво се разбира от ръководството на БСП не като „дайте да работим заедно за някакви градивни каузи“, а се разбира като оглушително мълчание по важните за обществото теми и прикоткване на този и онзи, които са отхвърлени от някоя партия“.\r\nВ заключение Константин Проданов отговори и на въпрос, свързан с икономиката на България и пътищата за нейното развитие. По думите му държавата трябва да инвестира в производство и отрасли с висока добавена стойност, в развитието на професионално подготвени кадри за секторите, които в момента изпитват остра нужда от тях, както и за тези, които в бъдеще ще развива. Той бе категоричен, че страната ни трябва да следва световните тенденции по отношение на връщането на държавния контрол върху естествените монополи като водоснабдяване и електроснабдяване, както и за това, че плоския данък у нас трябва да се премахне, тъй като отдавна е доказал своята неефективност.", "date": "2018.04.19", "title": "Константин Проданов, АБВ: България не трябва да се меси в международни конфликти, възникнали под фалшив претекст и без доказателства"}
{"url": "http://www.focus-news.net/news/2018/04/19/2512796/burgas-vaterpolniyat-chernomorets-izgra-sreshtu-uchastnik-v-shampionska-liga.html", "text": "„Черноморец“ продължава да гради силна женска водна топка. Това съобщиха от пресцентъра на Община Бургас. Състезателният сезон за девойките приключи, но не и техните изпитания в международните турнири, където трупат безценен капитал. След края на държавното първенство, вицешампионките на България отново играха на турнира „Rotary International Waterpolo Cup“ в Турция. В силната надпревара в Измир момичетата участваха с персонална покана от ротарианската турска организация за трети път.\r\nВ тазгодишното издание на турнира домакините от тримилионния град са станали свидетели на рядко срещан вече в спорта случай. Оказало се, че в два последователни мача наша състезателка е играла със счупен пръст. Стела Димитрова получава контузия в мача срещу „Киос“ (Гърция), но въпреки силната и непоносима болка, която изпитва, остава във водата. За следващия двубой с „Олимпиакос“, Стела играе с превързан пръст. Съперничка от гръцкия гранд се възползва от ситуацията и умишлено я хваща за контузения палец. Болката е била неописуема, а Стела веднага е била откарана в болница. Правят й рентгенова снимка, която показва, че нашето момиче е с фрактура на палеца. След като домакините разбират какъв е резултатът от медицинския преглед, не могат да повярват на случилото се и лично поздравяват Стела за проявения героизъм, наричайки 13-годишната ни ватерполистка кахраман (герой на български език – б.р.).\r\n„След това, което показаха момичетата в турнира – техния борбен дух, волеви качества и отговорност, мога да тръгна и на война с тях. Същото споделих и на тях след последния мач в Измир. За тези години състезателките видяха колко е дълъг пътя, който трябва да се измине, за да се стигне до целта. Играхме с реални отбори, които са водещи в своите страни. Представихме се достойно и съм много доволен. Ще продължим да търсим силни съперници, защото само така можем да се сравняваме с големите и да се променяме,“ с гордост заяви старши треньорът и председател на „Черноморец“ Петър Йонов.\r\nВ първия ден от турнира програмата изправя нашите девойки срещу шампиона на Турция „Ести“. След дългото и изтощително пътуване бургаският тим отстъпва с 5:21. Много малко не достига на българките в мача срещу „Киос“, в който падат само с един гол – 16:17 (7:6, 3:3, 5:5, 1:3). В последния двубой срещу „Олимпиакос“, в чийто състав част от състезателките играят с по-големите каки в Шампионска лига, „Черноморец“ отстъпва с 8:17. При 10:5 за гъркините в третата част, за да натрупат повече опит в такива битки, Йонов пуска в игра резервите.\r\nЗа пореден път организацията на турнира е била на много високо ниво. Отборът отново е бил подсигурен във всяко едно отношение, както и с персонален гид, който се е движил неотлъчно с тима. „19 Rotary International Waterpolo Cup“ се проведе на басейна в Буджа в Измир. Съорганизатори на турнира са община Буджа и Турската федерация по водна топка. Още от сега бургаският „Черноморец“ получи покана за участие в следващото издание на силната международна надпревара.", "date": "2018.04.19", "title": "Бургас: Ватерполният „Черноморец“ изгра срещу участник в шампионска лига"}
{"url": "http://www.focus-news.net/news/2018/04/19/2512798/burgas-obshtinata-zapochva-remont-na-ulitsite-ivan-vazov-i-tsar-petar.html", "text": "Общината започва ремонт на улиците „Иван Вазов“ и „Цар Петър“. Това съобщиха от пресцентъра на Община Бургас. От 08.00 часа на 21 април 2018 г. до 20.00 на 22 април 2018 г. поради пътно–ремонтни дейности, ще бъде затруднено, но няма да се спира движението по следните улици: по ул. „Иван Вазов“, в участъка от ул. „Уилям Гладстон“ до ул. „Константин Фотинов“; ул. „Цар Петър“, в участъка от ул. „Фердинандова“ до ул. „Иван Вазов“. Община Бургас предварително се извинява за причиненото неудобство и разчита на гражданите да се съобразяват с въведената временна организация на движение.", "date": "2018.04.19", "title": "Бургас: Общината започва ремонт на улиците „Иван Вазов“ и „Цар Петър“"}
{"url": "http://www.focus-news.net/news/2018/04/19/2512794/inzh-daniel-panov-kmet-na-veliko-tarnovo-prizovavam-vsichki-balgarski-obshtini-da-se-vklyuchat-v-evropeyskite-programi-za-razvitie-na-turizma.html", "text": "Призив към всички български общини да участват в европейските програми за развитие на туризма, които предстои да бъдат отворени, отправи кметът на Велико Търново и председател на Националното сдружение на общините в Република България инж. Даниел Панов. Това се случи по време на откриването на петнадесетото международно изложение „Културен туризъм“, което започна днес в града, предаде репортер на Радио „Фокус“ - Велико Търново. Инж. Панов подчерта още, че за петнадесети пореден път Велико Търново се превърна в столица на културния туризъм. „Този форум постави началото на културния туризъм и го заведе на едно от водещите места на туризма в България. 2018 година е Годината на Европейското културно наследство и едно от важните събития за България, свързани с този факт, е международното изложение за културен туризъм. Редица проекти в областта на културния туризъм бяха реализирани от много общини в България през изминалия програмен европейски период. През тази година ще бъде отворена, по Ос 6 на Програмата „Региони в растеж“, нова програма за реставрация и обновяване на  историческото и културно наследство, което е от национално и световно значение. Така, че моят призив към българските общини е да се даде повече тласък за участие  в тях, за да може те да прославят своята история, култура, фолклор, обичаи и традиции“, допълни кметът. Той подчерта, че по този начин България ще се превърне в още по-известна туристическа дестинация в световен мащаб.\r\nЛуиза ТРАНЧЕВА", "date": "2018.04.19", "title": "Инж. Даниел Панов, кмет на Велико Търново: Призовавам всички български общини да се включат в европейските програми за развитие на туризма"}
{"url": "http://www.focus-news.net/news/2018/04/19/2512799/reuters-angela-merkel-i-emanyuel-makron-se-sreshtat-za-da-izbistryat-patnata-karta-za-reformi-v-sayuza.html", "text": "Лидерите на Германия и Франция Ангела Меркел и Еманюел Макрон се срещат в четвъртък в Берлин, за да се опитат да формират обща позиция за реформите в еврозоната, чувствителен въпрос, който подлага на изпитание новото правителство на Германия само един месец, след като дойде на власт, коментира американската агенция Reuters.\r\nГерманският канцлер Меркел приема Макрон на работна среща под натиск от своята собствена партия – Християндемократическия съюз (ХДС) – в парламента да не се съгласява на реформи, които ще доведат до това, германските данъкоплатци да плащат за затъналите в дългове южноевропейски правителства.\r\nВизията на Макрон включва превръщането на съществуващия европейски механизъм за кредитиране на задлъжнели страни-членки в Европейски валутен фонд (ЕВФ), който да действа като буфер срещу бъдеща финансова криза в Съюза, пише Reuters.\r\nТой предлага също да се назначи финансов министър на еврозоната, който да разполага с единен бюджет на страните, използващи единната валута.\r\n„Имаме много институции, за какво ни е още една?“ – пита Ралф Бринкхаус, заместник-председател на парламентарната група на ХДС и бюджетен експерт. „Що се касае до бюджета на еврозоната, защо еврозоната, в добавка към Съюза, трябва да има допълнителен бюджет?“ – задава си въпроса немски депутат. „Защо се стига до странични неща отново?“\r\nВъпреки това, фактори и от Париж, и от Берлин изразиха увереност, че ще се стигне до обща позиция преди срещата на върха на Съюза на 28-29 юни.\r\n„Искам да ви уверя, че тихата, тайна и тежка работа, която се върши, ще ни позволи да постигнем истинска франко-германска „пътна карта“ навреме за следващата европейска среща на върха през юни“, заяви министърът на финансите на Франция Бруно льо Мейр пред депутатите в Париж в сряда.\r\nВ Берлин, говорителят на правителството заяви, че Германия и Франция „имат категоричното намерение да намерят общ път напред“, преповтаряйки позициите на Меркел по време на пресконференция във вторник.\r\nФранция и Германия, които отговарят за около 50% от БВП на еврозоната, са ключови в реформените планове, констатира Reuters. Но докато те често демонстрират политическото си единство и общи намерения, дяволът често се крие в детайла.\r\nПревод и редакция:", "date": "2018.04.19", "title": "Reuters: Ангела Меркел и Еманюел Макрон се срещат, за да избистрят „пътната карта“ за реформи в Съюза"}
{"url": "http://www.focus-news.net/news/2018/04/19/2512801/veliko-tarnovo-20-000-kasa-tsigari-bez-banderol-sa-zadarzhani-pri-proverka-na-lek-avtomobil-na-mitnitsata-v-svishtov.html", "text": "20 000 къса цигари без бандерол са задържани при проверка на лек автомобил на митницата в Свищов. Това съобщиха от пресцентъра на Агенция \"Митници\". Служители на Митница \"Свищов\", съвместно с полицаи от районното управление в град Дряново, са задържали 1000 кутии (20 000 къса) нелегални цигари, превозвани с лек автомобил. \r\nКолата е спряна за проверка от смесения екип на 17 април 2018 г. на централната улица в града. Заедно с шофьора в автомобила пътувал 59-годишен мъж. Цигарите са открити в багажника. Всички кутии са от марката \"Compliment Blue\", без български акцизен бандерол и с надпис \"Duty free\". Пътуващият в превозното средство мъж признал, че нелегалната стока е негова. \r\nЗа случая е уведомен разследващ митнически инспектор. Цигарите са иззети. Образувано е досъдебно производство, което се води по описа на Митница Свищов.", "date": "2018.04.19", "title": "Велико Търново: 20 000 къса цигари без бандерол са задържани при проверка на лек автомобил на митницата в Свищов"}
{"url": "http://www.focus-news.net/news/2018/04/19/2512800/milena-angelova-beshe-izbrana-za-zamestnik-predsedatel-na-evropeyskiya-ikonomicheski-i-sotsialen-komitet.html", "text": "Българката Милена Ангелова, член на група „Работодатели“, ще бъде един от двамата заместник-председатели на Европейския икономически и социален комитет (ЕИСК) с мандат от две години и половина – от 2018 г. до 2020 г. Това съобщиха от пресцентъра на Представителството на ЕК в България. Тя ще отговаря за бюджетните въпроси. Тя заема една от ръководните позиции в ЕИСК наред с новоизбрания председател Лука Жайе от Италия, бивш председател на група „Други интереси“, и заместник председателя Исабел Каньо Агилар от Испания, член на група „Работници“, която ще отговаря за комуникацията. Новите председател и заместник-председатели бяха избрани на 18 април на сесията за обновяване на състава на Комитета в средата на мандата, която бележи изтичането на първата половина от неговия петгодишен мандат. \r\nСлед избирането си заместник-председателят по бюджета Милена Ангелова заяви: „Европейският икономически и социален комитет изпълнява уникална и ключова роля, тъй като е в позицията да представя балансираната гледна точка на социалните партньори и организираното гражданско общество за това как да се работи по-ефективно за постигането на по-единна и по-федерална Европа, която да може да използва по най-добрия начин възможностите, предлагани от четвъртата индустриална революция, изкуствения интелект и цифровизацията, и да се справи с предизвикателствата, пред които ни изправят нарастващите страхове, ксенофобията и миграцията. Трябва да се стремим към по-фокусирана и по ефективна Европа и да „правим по-малко, но по-ефективно“. С оглед на това считам, че мотото на настоящото българско председателство на Съвета на Европейския съюз „Съединението прави силата“ е съвсем на място и трябва да получи пълна подкрепа“.\r\nЗапочвайки втората половина от петгодишния си мандат, Комитетът ще продължи да работи усилено за засилването на ролята на гражданското общество и доближаването на Европа до нейните граждани.", "date": "2018.04.19", "title": "Милена Ангелова беше избрана за заместник-председател на Европейския икономически и социален комитет"}
{"url": "http://www.focus-news.net/news/2018/04/19/2512792/plovdiv-rayonniyat-sad-osvobodi-ot-aresta-mladata-zhena-koyato-blasna-10-avtomobila-na-parking-sreshtu-parichna-garantsiya-ot-20-000-lv.html", "text": "Пловдивският районен съд освободи от ареста срещу парична гаранция от 20 000 лв. младата жена, която блъсна 10 автомобила на паркинг, предаде репортер на Радио „Фокус”- Пловдив. Районният съдия Теофана Спасова прецени, че няма опасност 21-годишната Габриела Медарова да се укрие, или да извърши друго престъпление и я освободи от най-тежката мярка за неотклонение „Задържане под стража”. Съдията обаче определи мярка за неотклонение „Парична гаранция” в размер на 20000 лева. Парите трябва да се внесат в 10-дневен срок, след което Габриела ще бъде освободена от ареста.\r\nМярката може да бъде обжалвана в тридневен срок пред Окръжния съд. Определената дата за това е 24 април от 15.30 часа.\r\nВ съдебната зала стана ясно, че вече е готова автооценъчната експертиза, от която е видно, че размерът на нанесените щети е за над 40 000 лева. Тя надвишава значително допустимата сума от 14 пъти минималната работна заплата у нас и затова се счита, че става дума за значителни имуществени щети, нанесени на автомобилите.\r\nГабриела е извършила катастрофата след употребата на алкохол и наркотици. Тя е управлявала джипа на приятеля си, а сред увредените автомобили е била и личната ѝ кола.\r\nЦветана ТОНЧЕВА", "date": "2018.04.19", "title": "Пловдив: Районният съд освободи от ареста младата жена, която блъсна 10 автомобила на паркинг, срещу парична гаранция от 20 000 лв."}
{"url": "http://www.focus-news.net/news/2018/04/19/2512803/tass-evakuirat-oshte-edno-gnezdo-na-teroristite-ot-dzhaysh-al-islyam-v-blizost-do-damask.html", "text": "Първата група терористи от екстремистката групировка „Джайш ал Ислям“, заедно със своите семейства, напусна в четвъртък град Думейр, разположен на 50 км северно от Дамаск в района на Източен Калямун, предава ТАСС, като се позовава на информация от сирийската държавна агенция SANA.\r\nСъгласно постигнатото между „Джайш ал Ислям“ и сирийската армия споразумение, от това населено място и неговите околности ще бъдат изведени повече от 5 хиляди души, включително 1500 члена на бандформированието. Всички те ще се отправят на автобуси към пограничния с Турция район Джараблус в Северна Сирия.\r\nВъв вторник и сряда капитулиращите терористи са предали на сирийската армия тежкото и средното си въоръжение. Според информацията на SANA, около 60 джихадисти са обявили, че прекратяват въоръжената си дейност срещу правителството и са решили да се възползват от амнистията.\r\nТАСС припомня, че на 13 април завърши операцията по евакуиране на членовете на групировката „Джайш ал Ислям“ и техните роднини от град Дума в Източна Гута. Според данни от МО на Русия, от това населено място, намиращо се на 12 км от Дамаск, са излезли повече от 41 хиляди души, а от целия регион Източна Гута – повече от 165 хиляди. А от плен при терористите са освободени 250 заложници.\r\nПревод и редакция:", "date": "2018.04.19", "title": "ТАСС: Евакуират още едно гнездо на терористите от „Джайш ал Ислям“ в близост до Дамаск"}
{"url": "http://www.focus-news.net/news/2018/04/19/2512804/zam-ministar-lyuben-kanchev-veliko-tarnovo-ima-ogromen-prinos-v-turisticheskite-uspehi-koito-balgariya-postiga-v-poslednite-godini.html", "text": "Велико Търново има огромен принос в туристическите успехи, които България постига в последните години. Това заяви по време на откриването на петнадесетото издание на международното изложение „Културен туризъм“ в града зам.-министъра на туризма Любен Кънчев, предаде репортер на Радио „Фокус“ – Велико Търново. Той припомни, че през миналата година страната ни е посетена от близо 9 млн. чужденци, като ръстът, спрямо 2016 година, е със 7%. Приходите от туризъм са 8 милиарда лева, което е с 8% повече от предходната година. „Но тези успехи на България не биха могли да са възможни без приноса на Велико Търново. За миналата година ръстът на чужденци, посетили Велико Търново, е 20%. 13 млн. са приходите от туризъм във Велико Търново. Това е 22% повече от предходната година. В началото на тази година тази тенденция продължава, което е изключително впечатляващо“, посочи още зам.-министър Кънчев. Като основна причина за тези постижения той посочи прилагането на модела на диверсификация на туризма. Той каза още, че в града се развива исторически, религиозен, културен, планински, екологичен туризъм. „Министерство на туризма спомага за това да се развиват тези видове туризъм, създавайки различни дестинации. В някои от най-новите участва и Велико Търново. Едната е винаро-кулинарна дестинация. Други са свързани с популяризирането на културно-исторически дестинации. Те са общо осем на брой и Велико Търново участва в две от тях – „Стари градове на царе и патриарси в България“ и „Архитектура и занаяти“, добави Любен Кънчев. Той припомни, че градът е част и от платформата за бизнес и туризъм „New destinations“ с инициативата „Творчеството е пътят“. „Няма как след толкова факти и цифри форумът „Културен туризъм“ да не е успешен. Пожелавам нови успехи, от които да тръгнат нови начинания“, каза още зам.-министър Любен Кънчев.\r\nЛуиза ТРАНЧЕВА", "date": "2018.04.19", "title": "Зам.-министър Любен Кънчев: Велико Търново има огромен принос в туристическите успехи, които България постига в последните години"}
{"url": "http://www.focus-news.net/news/2018/04/19/2512797/evrokomisaryat-tibor-navrachich-tryabva-da-se-ubedim-che-mladite-ne-sa-samo-digitalni-konsumatori-no-i-digitalni-sazdateli.html", "text": "Трябва да се убедим, че младите не са само дигитални консуматори, но и дигитални създатели. Това каза еврокомисарят за образованието, културата, младежта и спорта Тибор Наврачич по време на конференцията на тема “Educate to create” в София Тех парк, предаде репортер на Агенция „Фокус“. „Образованието стои на върха на политическия дневен ред на Европейския съюз. Заедно с Европейските лидери искаме да разработим европейска образователна система до 2025 г., в която ученето, разработването, провеждането на експерименти няма да бъдат възпирани от границите на държавните стандарти. Първата част от инициативата представих през януари 2018, а следващата ще бъде готова и представена през май 2018 г.“, допълни той. „Отбелязвайки промяна в начина на образование, трябва да бъде отбелязано и подобрение в самото общество. Изкуственият интелект, огромно количество информация и роботите не са вече футуристични понятия – те стават все по-важна част от ежедневието ни“, каза още Наврачич.\r\nЦветелин ДИМИТРОВ", "date": "2018.04.19", "title": "Еврокомисарят Тибор Наврачич: Трябва да се убедим, че младите не са само дигитални консуматори, но и дигитални създатели"}
{"url": "http://www.focus-news.net/news/2018/04/19/2512789/radio-svobodna-evropa-makedoniya-talat-dzhaferi-e-na-poseshtenie-v-turtsiya.html", "text": "Председателят на македонския парламент Талат Джафери е на официална визита в Турция, съобщава македонската редакция на Радио „Свободна Европа“.\r\nПредвидено е в четвъртък той да се срещне със своя колега от турския парламент Исмаил Кахраман, премиера Бинали Йълдъръм и с президента Реджеп Таийп Ердоган.\r\nДжафери ще посети Мавзолея на Ататюрк, както и частта на Анкара, която беше бомбардирана  в хода на неуспешния опит за държавен преврат на 15 юли 2016 година. \r\nДипломатическите отношения между Македония и Турция са установени през 1992 година, когато Анкара признава Македония под конституционното й име, припомнят от радиото.Агенция \"Фокус\" припомня:\r\nВ контекста на преговорите за решаване на спора за името между Скопие и Атина, Турция започна да развива активно политическите си връзки с Македония, като първо, на 6 февруари т.г., президентът на страната Реджеп Таийп Ердоган заяви, че „Турция винаги ще бъде на страната на Македония, тъй като в този случай Гърция няма право“ и добави, че отношенията между Анкара и Скопие са братски. След това, на 21 февруари македонския президент беше на посещение в Анкара, където изрази благодарността си към Ердоган за подкрепата му в спора за името с Гърция.\r\nТози политически маньовър на Анкара най-вероятно е свързан със силното влошаване на отношенията между Турция и Гърция, които от началото на годината се намират в остър политически конфликт, който на няколко пъти беше на прага да прерасне във въоръжен, а провокациите от двете страни (навлизане във въздушното пространство, блокиране на пътя на плавателни съдове, забиване на знамена на скалисти острови, обиди между ръководителите на страните и т.н.) са ежедневни.  Турското политическо ръководство напоследък засилва връзките и инвестициите си в Албания и може да се смята, че по този начин Анкара се опитва да ангажира вниманието на Атина на северната гръцка граница. Във поредицата от взаимовръзки може да бъде намесен и военния ангажимент на Турция в Сирия и Ирак, поради което Анкара засега предпочита да не предприема по-решителни действия спрямо Гърция и Кипър, където наскоро беше окончателно потвърдено наличието на огромен кладенец на природен газ и нефт.\r\nПревод и редакция:", "date": "2018.04.19", "title": "Радио „Свободна Европа“ (Македония): Талат Джафери е на посещение в Турция"}
{"url": "http://www.focus-news.net/news/2018/04/19/2512802/sofiya-v-yuzhniya-park-shte-se-provede-turnir-po-konen-sport-kupa-sofiya-na-5-may.html", "text": "На 5 май в Южния парк ще се проведе първият градски турнир по конен спорт. Това съобщиха от пресцентъра на Столична община. Събитието се организира със съдействието на Столичната община. \r\nВ годината, когато София е Европейска столица на спорта, по примера на градове като Париж, Берлин, Лондон, Виена, Монако и дори Ню Йорк, турнирът е организиран на място, където хора намират забавление и отмора за цялото семейство. Входът за събитието е свободен.\r\nГрадските турнири са с дълга история и представляват вълнуващо зрелище и преживяване – редом с градската среда зрителите се радват на мощта, благородството, красотата и таланта на исторически най-древните партньори на хората в тяхното развитие – конете. \r\nСъбитието в съботния 5 май включва състезание по прескачане на препятствия и демонстрация на обездка - дисциплината която разкрива най-изящните движения, постигнати едновременно кон и ездач. В организацията участва Българска федерация по конен спорт и конна база „НИЕСА“. \r\nНай-силните български състезатели в дисциплината „Прескачане на препятствия“ вече се записаха, а сред участниците са също децата-шампиони на България и призьори от балкански турнири. \r\nЗа всички любителите на конете, които искат да усетят близостта с животните е предвидено отделно пространство, където най-малките могат да се качват на понита, да се докоснат до големите коне-спортисти; да се снимат, да получат автографи от състезателите, да черпят животните с любими конски лакомства – захарчета, моркови, ябълки. \r\nТурнирната програма ще протече в часовете между 11.00 и 16.00 часа, достъпът за публика е напълно свободен и всеки може да избере къде да застане и кой етап от надпреварата или от демонстрационната програма да проследи.", "date": "2018.04.19", "title": "София: В Южния парк ще се проведе турнир по конен спорт „Купа София“ на 5 май"}
{"url": "http://www.focus-news.net/news/2018/04/19/2512809/burgas-obshtinskoto-sotsialno-predpriyatie-morski-znatsi-se-predstavi-na-evropeyski-forum.html", "text": "Общинското социално предприятие „Морски знаци“ взе участие в седмото издание на Европейския форум за социални предприятия, който се проведе в София. Това съобщиха от пресцентъра на Община Бургас. В него се представиха над сто дружества от България, Италия, Испания, Франция, Англия, Гърция и Турция. В рамките на три дни всички участници показаха своята продукция и услуги.\r\nЩандът на „Морски знаци“ беше посетен и от делегацията, участвала в международната конференция на високо равнище „Социална икономика – за икономическа устойчивост и социално включване в ЕС“, водена от Мариан Тейсен – комисар по заетостта, социалните въпроси, уменията и трудовата мобилност, и Бисер Петков – министър на труда и социалната политика.\r\nОбщинското предприятие представи повече от 50 артикула, които са само малка част от целия асортимент. В рамките на форума беше заснет клип за социалното предприятие, който показва дейността му. Всички участници в конференцията получиха от Министерството на труда и социалната политика сувенири, специално изработени от „Морски знаци“.\r\nОбщинското предприятие „Морски знаци“ беше номинирано в категорията „Иновативно производство“ и получи награда за иновативен продукт от Султанка Петрова, зам.-министър на труда и социалната политика.", "date": "2018.04.19", "title": "Бургас: Общинското социално предприятие „Морски знаци“ се представи на европейски форум"}
{"url": "http://www.focus-news.net/news/2018/04/19/2512807/parlamentat-prie-okonchatelno-promeni-v-zakona-za-turizma-urezhdashti-reda-za-osashtestvyavane-na-paketnite-turisticheski-patuvaniya.html", "text": "Парламентът прие окончателно промени в Закона за туризма, уреждащи реда за осъществяване на пакетните туристически пътувания, предаде репортер на  Агенция „Фокус“. Със законопроекта се въвежда европейска директива, която разширява закрилата на пакетните туристически пътувания. Законопроектът урежда условията и реда за осъществяване на туристическите пакети. Дават се правомощия на пътуващия да прекрати договора си за туристически пакет или да го прехвърли на друго лице. Измененията въвеждат и основни характеристики за туристическите услуги, като дестинация, местоположение, предвидени хранения и други. Законът регламентира учредяването на организация за управление на туристически район. Законът дефинира понятието „договор за туристически пакет“.това е договор, който включва всички услуги по туристическия пакет и съставлява едно цяло или когато туристическият пакет се предоставя чрез самостоятелни договори – за договор за туристически пакет се смятат всички, обхващащи туристическите услуги, включени в туристическия пакет.\r\nДеница КИТАНОВА", "date": "2018.04.19", "title": "Парламентът прие окончателно промени в Закона за туризма, уреждащи реда за осъществяване на пакетните туристически пътувания"}
{"url": "http://www.focus-news.net/news/2018/04/19/2512806/gabriela-medarova-koyato-udari-10-avtomobila-v-plovdiv-nikoga-poveche-nyama-da-se-kacha-na-kola.html", "text": "„Никога повече няма да се кача на кола, дори да ми върнат книжката“. Това каза в съдебната зала Габриела Медарова, която блъсна 10 автомобила на паркинг в Пловдив, след употреба на алкохол и марихуана, предаде репортер на Радио „Фокус” - Пловдив. „Много съжалявам, много ми е тежко”, каза още Медарова. Прокуратурата поиска най-тежката мярка за неотклонение за нея „Задържане под стража” под предлог, че може да се укрие и да извърши ново престъпление. Габриела е обвинена в три престъпления, за които се предвижда затвор от 1 до 3 години. Наблюдаващият прокурор изтъкна, че тя е направила опит да прехвърли вината върху майка си, като е излъгала, че именно тя е управлявала автомобила. Майката е отрекла това и е отказала да лъжесвидетелства, стана ясно още в залата. Според прокурора Габриела е излъгала още и затова, че е изпушила цигарата с марихуана, след като вече е причинила катастрофата. Според свидетелски показания това е станало преди да се качи на автомобила. Прокурорът посочи, че Медарова вече има и глоба, наложена и за неправилно паркиране. В свидетелските си показания Габриела е казала, че същата вечер тя е била на работа и не е имала „пукната стотинка в джоба си”, тъй като работодателят не ѝ е платил и дори и е наложил глоба в размер на 100 лева. Всичко това е било причина, според свидетелските показания на Габриела, тя да употреби алкохол (водка) и да бъде в такова състояние.\r\nЗащитникът на обвинената адвокат Орлин Търновалийски призова съда да се абстрахира от високия обществен интерес и да отсъди мярката за неотклонение справедливо, а не унизително и жестоко. „Вие днес ще отсъдите мярка, а не присъда”, каза адвокатът.\r\nСлед съдебното заседание бащата и майката на Габриела Медарова определиха станалото като глупост, извършена от дъщеря им. Майката каза, че не се е съгласила да лъжесвидетелства заради дъщеря си, защото не е редно, а и тя трябва да си вземе урок от този случай.\r\n„Тепърва ще обмисляме дали да обжалваме размера на паричната гаранция“, каза адвокатът.\r\nЦветана ТОНЧЕВА", "date": "2018.04.19", "title": "Габриела Медарова, която удари 10 автомобила в Пловдив: Никога повече няма да се кача на кола"}
{"url": "http://www.focus-news.net/news/2018/04/19/2512808/pazardzhik-otkrita-e-nezakonno-dobita-darvesina-prikrita-v-sgradata-na-shivashka-firma-v-selo-sveta-petka.html", "text": "Служители на сектор „Противодействие на икономическата престъпност“ при ОДМВР - Пазарджик откриха незаконно придобита и съхранявана дървесина в незаконен цех прикрит в сградата на шивашка фирма, съобщиха от ОДМВР. Проверката е извършена вчера на територията на велинградското село Света Петка, а в нея взели участие и инспектори от НАП - Пловдив и Дирекция „Инспекция по труда“ в Пазарджик. Съвместните екипи извършили проверка в шивашки цех, стопанисван от частна фирма в селото. В едната част на цеха органите на реда открили отделно помещение обособено за преработка на дървесина. То било стопанисвано от 53-годишен и инициали М.М. от съседното село Долна Дъбева. Вътре имало инструменти за рязане и обработка на дървесина. В двора били открити общо около 110 кубически метра иглолистна дърва за огрев, 4 куб. метра иглолистни трупи и около кубик обработен материал. Цялото количество не било маркирано с контролна горска марка, а М. М. не успял да представи никакви документи за произхода му. Дървообработващият цех не разполагал с никакви документи необходими за неговото обособяване и дейност. Междувременно инспекторите от трудовата инспекция установили, че в шивашкия цех се трудят 30 жени, чиято самоличност е установена. Предстои изясняването дали шивачките имат трудови договори с фирмата, за която работят. По случая е образувано полицейско производство, а работата за пълното изясняване на резултатите от проверката продължават.", "date": "2018.04.19", "title": "Пазарджик: Открита е незаконно добита дървесина, прикрита в сградата на шивашка фирма в село Света Петка"}
{"url": "http://www.focus-news.net/news/2018/04/19/2512811/nimh-registrirani-sa-kolebaniya-vav-vodnite-niva-v-zapadnomelomorskiyat-baseyn-ot-minus-11-sm-do-plyus-6-sm.html", "text": "През последното денонощие водните нива в басейна са без съществени изменения, сочи справка на сайта на Националният институт по метеорология и хидрология към Българската академия на науките. Регистрираните колебания в басейна са от минус 11 см до плюс 6 см. Водните количества на реките в басейна са около и под праговете за високи води. Днес речните нива в басейна ще се понижават или ще останат без съществени изменения. През деня на 20, в резултат на валежи, повишения на речните нива ще има в долните части от водосбора на река Струма и във водосбора на река Пиринска Бистрица. На 21 и 22 април речните нива в басейна ще са без съществени изменения или ще се понижават. Водните нива на реките в басейна ще се задържат високи. Водните количества ще бъдат под праговете за внимание.", "date": "2018.04.19", "title": "НИМХ: Регистрирани са колебания във водните нива в Западномеломорският басейн от минус 11 см до плюс 6 см"}
{"url": "http://www.focus-news.net/news/2018/04/19/2512813/burgas-horova-shkola-milka-stoeva-shte-predstavi-kniga-za-svoyata-70-godishna-istoriya.html", "text": "На 21 април от 16.00 часа в зала 1 на Младежки културен център – Бургас, поетесата Елка Василева ще представи пред широката публика книгата „Школа по дух“, посветена на 70 години от създаването на бургаския детски хор „Милка Стоева“. Това съобщиха от пресцентъра на Община Бургас. Автор на книгата е режисьорът, възпитаник и дългогодишен приятел на хора Майя Славчева. Културното мероприятие ще представлява близка, непосредствена среща с творческия екип на школата и талантливите хористи, които ще потопят гостите в атмосферата, която създава така характерното за този певчески колектив. „Школа по дух“ е книга, събрала житейския опит на многобройни и различни по възраст хора, които няколко десетилетия градят културната история на школата. Авторът проследява 70 годишния музикален път на детския и смесен хор, разделен в няколко тематични глави. Използваните материали са от Държавен архив – Бургас, пресата, интервюта и спомени на хористи, които документират значимите моменти от творческия път на школата. В тематичните раздели са включени и много снимки, част от които са от личния архив на хора, а други от големите приятели и възпитаници на школата д-р Стойчо Шишков и Георги Караджов. Присъстващите на събитието ще се потопят в приятелска и уютна атмосфера, допълнена от музикални произведения. Събитието е част от поредицата прояви по повод 70 годишнината от създаването на детски хор „Милка Стоева“ при Младежки културен център – Бургас.", "date": "2018.04.19", "title": "Бургас: Хорова школа „Милка Стоева“ ще представи книга за своята 70-годишна история"}
{"url": "http://www.focus-news.net/news/2018/04/19/2512814/mvr-edin-chovek-e-zaginal-a-12-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 12 са ранени при 11 катастрофи в страната през изминалото денонощие. Това съобщиха от пресцентъра на МВР. В столицата са регистрирани едно тежко и 84 леки пътни произшествия, при които има двама ранени.\r\nОт началото на годината при пътни произшествия са загинали 140 души, а 2113 са ранени.", "date": "2018.04.19", "title": "МВР: Един човек е загинал, а 12 са ранени при катастрофи в страната през изминалото денонощие"}
{"url": "http://www.focus-news.net/news/2018/04/19/2512815/spetsializiranata-prokuratura-obvini-7-litsa-ot-vratsa-za-uchastie-v-organizirana-prestapna-grupa-za-razprostranenie-na-narkotitsi-i-iznudvane.html", "text": "Специализираната прокуратура повдигна обвинения на седем участници в организирана престъпна група, занимавала се с разпространение на наркотици и изнудване в района на Враца. Това съобщиха от пресцентъра на Прокуратура на Република България. Шестима от участниците са задържани на 17 април 2018 г. при операция на ГДБОП и Специализираната прокуратура.\r\nСедмият се укрива и е обявен за издирване.\r\nГрупата е била поставена под наблюдение още през 2017 г. след постъпили жалби на пострадали граждани. Образувано е и досъдебно производство.\r\nРазследващите установили по един от случаите, че в началото на 2017 г.\r\nучастник в групата дал на възрастна жена от Враца заем от 6000 с условието да ги върне на вноски  в рамките на 3 месеца в сметка на неговия брат (който също е член на групата). Освен това накарал жената да подпише разписка, че е получила от него 10 000 лева. Завел я и при нотариус, където я накарал да подпише договор за покупко-продажба на жилището й във Враца. В акта било отразено, че тя е продала апартамента за 18 000 лева, въпреки че 2 години по-рано го е купила за 42 000 лв.\r\nВпоследствие двамата братя накарали жената да изтегли парите, които й превели по банков път, и да им ги предаде. Обяснили, че след като изплати дълга си от 6000 лева, ще й върнат жилището. Жената успяла да погаси заема и поискала от единия от братята да върне апартамента й. Той заявил, че това е невъзможно, тъй като тя изплащала дълга си на брат му, не на него.\r\nПрез лятото на 2017 г. жената е била задържана на летището в Цюрих със 700 г. кокаин и в момента е в швейцарски затвор. Обяснила пред близки, че е била изпратена от братята в Бразилия, за да им пренесе наркотици и срещу „услугата“ да получи обратно жилището си.\r\nОсвен за участие в ОПГ, на един от групата са повдигнати и обвинения за закана за убийство и изнудване.\r\nДнес Специализираната прокуратура ще внесе в Специализирания наказателен съд искане за „Задържане под стража“ на петима от задържаните. Шестият е преведен в място за лишаване от свобода, където да изтърпи наказание от предходно осъждане, от чието изпълнение се е отклонил до задържането му от Специализираната прокуратура и ГДБОП. Делото по мярката за неотклонение ще се гледа днес, 19 април 2018 г.", "date": "2018.04.19", "title": "Специализираната прокуратура обвини 7 лица от Враца за участие в организирана престъпна група за разпространение на наркотици и изнудване"}
{"url": "http://www.focus-news.net/news/2018/04/19/2512816/dobrich-zadarzhaha-mazh-prevozval-300-kg-cherni-metali-bez-litsenz-v-grad-shabla.html", "text": "Задържаха мъж, превозвал 300 килограма черни метали без лиценз в гард Шабла. Това съобщиха от пресцентъра на ОДМВР- Добрич . В град Шабла е спрян за проверка товарен автомобил „Мерцедес“ с ямболска регистрация, управляван от 20-годишен мъж от град Суворово с инициали А.К. В хода на проверката в товарното отделение са установени 300 кг черни метали, които са закупени от с. Горун. Водачът на автомобила не притежава лиценз за извършаваната дейност. По случая е образувано бързо полицейско производство.", "date": "2018.04.19", "title": "Добрич: Задържаха мъж, превозвал 300 кг черни метали без лиценз, в град Шабла"}
{"url": "http://www.focus-news.net/news/2018/04/19/2512812/gazeta-express-proektozakonat-za-kosovskata-armiya-shte-bade-predaden-na-pravitelstvoto-do-30-april.html", "text": "Правителството на Косово има намерение да формира Армия на страната чрез промени, които биха разширили правомощията и отговорностите на съществуващите Сили за сигурност на Косово (ССК), като един от вариантите за заобикаляне на сръбското вето. Министерството на ССК е обещало, че ще предаде проектозакона за армията на правителството до 30 април, пише базираното в Прищина албанско електронно издание Gazeta Express.\r\nПромяна в компетенциите на съществуващите ССК изисква внасяте на добавки към Конституацията, което е невъзможно без одобрението на депутатите от партията на косовските сърби „Сръбска листа“, които са категорично против идеята, пише прищинското издание. Другия вариант, който остава на разположение на властите е внасянето на поправки в Закона за ССК, пише косовския ежедневник „Зери“. Премиерът на страната Рамуш Харадинай наскоро каза, че сръбските политически представители не са му обещавали да гласуват за създаване на армия, когато са говорили за влизането им в управляващата коалиция и че единствената опция за създаването й е чрез внасянето на поправки във въпросния Закон за ССК.\r\nGazeta Express припомня, че международната общност, включително НАТО, са против създаването на косовска армия чрез поправка на съществуващия Закон за ССК и искат тя да бъде създадена чрез внасяне на добавки към Конституцията.\r\nПревод и редакция:", "date": "2018.04.19", "title": "Gazeta Express: Проектозаконът за косовската армия ще бъде предаден на правителството до 30 април"}
{"url": "http://www.focus-news.net/news/2018/04/19/2512810/georgi-gyokov-bsp-dokato-ne-priemem-natsionalna-zdravna-karta-ne-tryabva-da-pozvolyavame-nikakvo-lechebno-zavedenie-da-bade-privatizirano.html", "text": "Докато не приемем Национална здравна карта, не трябва да позволяваме никакво лечебно заведение да бъде приватизирано. Това каза народният представител от ПГ на „БСП за България“ Георги Гьоков по време на обсъждането на промените в Закона за приватизационен и следприватизационен контрол, предложен от БСП, предаде репортер на Агенция „Фокус“. Гьоков поясни, че предложението на БСП не се създава вечна забрана за приватизация, а само временно до създаване на Национална здравна карта. „Сега се опитвате да създадете една тенденция лошото управление на обществената здравна системата да се ползва като мотив за промяна на собствеността ѝ, т.е. за приватизация. Знаете, предполагам много добре, че нито една европейска държава не предлага решение на управленските си проблеми в съответното здравеопазване чрез приватизация“, заяви Гьоков. Той попита кой ще иска да приватизира общинска болница и да я изправя на крака, а не да я превърне в нещо по-печелившо.\r\nДеница КИТАНОВА", "date": "2018.04.19", "title": "Георги Гьоков, БСП: Докато не приемем Национална здравна карта, не трябва да позволяваме никакво лечебно заведение да бъде приватизирано"}
{"url": "http://www.focus-news.net/news/2018/04/19/2512818/burgas-v-kulturen-dom-na-neftohimika-shte-se-provede-preskonferentsiya-vav-vrazka-s-predstoyashtiya-folkloren-kontsert-na-narodnata-pevitsa-ani-stoyanova.html", "text": "На 23 април от 11.00 часа в Културен дом на нефтохимика в зала №59 ще се проведе пресконференция във връзка с предстоящия Фолклорен концерт на странджанската народна певица Ани Стоянова - представяне на първи самостоятелен албум \"Росенска китка\" (26 април 2018 г. от 18.00 часа, НХК - Бургас). Това съобщиха от пресцентъра на Община Бургас.\r\nС участието на: Янка Рупкина, Златка Ставрева, Костадин Михайлов, Стоян Ганчев, Мъжка фолклорна група при НЧ \"Ангел Величков - 1902\" - село Росен, община Созопол и други.", "date": "2018.04.19", "title": "Бургас: В Културен дом на нефтохимика ще се проведе пресконференция във връзка с предстоящия Фолклорен концерт на народната певица Ани Стоянова"}
{"url": "http://www.focus-news.net/news/2018/04/19/2512788/svetlana-angelova-gerb-za-2017-g-sredno-mesechno-sa-izplateni-pomoshti-za-trayno-uvrezhdane-na-22-266-detsa-v-razmer-na-blizo-162-mln-lv.html", "text": "За 2017 г. средно месечно са изплатени помощи за трайно увреждане на 22 266 деца, изплатената сума е в размер на близо 162 млн. лв. Това каза народният представител от ПГ на ГЕРБ Светлана Ангелова по време на брифинг в Народното събрание, предаде репортер на Агенция „Фокус“. По думите ѝ в бюджета на 2018 г. има увеличение на парите на хората с увреждания с 43 %. Тя поясни, че важна промяна в Закона за семейните помощи за деца е извършена от 1 януари 2017 г. с въвеждането на нова месечна помощ за отглеждане на дете с трайно увреждане, която цели да подпомогне семействата по отглеждането на децата с трайни увреждания в семейна среда и тяхното социално включване. „Размерът на тази месечна добавка е увеличен значително и диференциран в зависимост от степента на увреждане. За 90 и над 90% вид и степен на увреждане добавката на месец е 930 лв. За дете с определение от 70 до 90 % вид и степен на увреждане добавката е 450 лв. на месец. За дете с определено от 50 до 70 % добавката е 350 лв. на месец.\r\n\"Имаме желание и ангажименти към хората с увреждания. Да защитим в пълен обем техните права. Работим по поставените проблеми от тях. В момента в социалното министерство има две работни групи\", допълни Ангелова. \r\nДеница КИТАНОВА", "date": "2018.04.19", "title": "Светлана Ангелова, ГЕРБ: За 2017 г. средно месечно са изплатени помощи за трайно увреждане на 22 266 деца, в размер на близо 162 млн. лв."}
{"url": "http://www.focus-news.net/news/2018/04/19/2512820/yambol-predstoi-promyana-v-rezhima-na-preminavane-prez-krastovishteto-do-ou-hr-smirnenski.html", "text": "Улесняване проводимостта на потока от автомобили и най-вече гарантиране максимална безопасност на пешеходците са основните цели, предвидени с предстоящата промяна в режима на кръстовището до ОУ „Хр. Смирненски“ в Ямбол. Това съобщиха от пресцентъра на Общината. Дейностите по пренастройването на светофарната уредба ще бъдат в периода 21 - 22 април, когато потокът на движение е по-слаб. По време на ремонтните работи светофарите временно ще бъдат с изключена сигнализация. Община Ямбол приканва всички водачи на моторни превозни средства и пешеходците да бъдат по-внимателни при пресичане на този участък.\r\nПромяната ще има като ефект максимална защита на преминаващите хора, включително потокът от пресичащи ученици от ОУ „Хр. Смирненски“. Новата настройка дава допълнителен толеранс от време при зелен сигнал за пешеходците, с което се цели предотвратяване риска от всякакви конфликтни ситуации с водачите на автомобили. Другата промяна касае улесняване на шофьорите, идващи от източна посока (от кв. „Зорница“, Аврен“, Хале“ и др.) и предприемащи десен завой по ул. „Ген. Владимир Заимов“. Новият режим ще им гарантира по-висока пропускливост на това оживено кръстовище.\r\nВ допълнение, се предвижда в пикови часове след 17.00 часа да се дава времеви толеранс за автомобилите, идващи от посока ул. „Ген. Заимов“ и продължаващи направо по ул. „Граф Игнатиев“, която е основна пътна артерия за най-големите жилищни комплекси в града. Целта е да се ограничи образуването на дълги колони от чакащи автомобили.", "date": "2018.04.19", "title": "Ямбол: Предстои промяна в режима на преминаване през кръстовището до ОУ „Хр. Смирненски“"}
{"url": "http://www.focus-news.net/news/2018/04/19/2512824/yambol-kmetat-na-obshtinata-georgi-slavov-izdade-zapoved-s-prevantivni-merki-za-pozharna-bezopasnost-prez-letniya-sezon.html", "text": "Превантивни мерки за пожарна безопасност през летния период са предвидени в две заповеди на кмета на Община Ямбол Георги Славов. Това съобщиха от пресцентъра на Общината. Предписват се действия с цел предотвратяване опасността от възникване на пожари по обектите и посевите, както и на горските територии в рамките на общината.\r\nВ срок до 21 май 2018 г. ръководителите на фирми и обекти следва да изготвят планове за летния период, в които да залегнат конкретни мероприятия, осигуряващи пожарна и взривна безопасност. Регламентира се организирането и провеждането на основно почистване на дворовете на предприятията, обектите, фирмите и междублоковите пространства от горими отпадъци и тревна растителност. Забранява се паленето на огън в дворовете на предприятията, в частните фирми и обекти, както и в кварталите на града. Ръководителите на земеделски кооперации следва да вземат всички предвидени от нормативната уредба мерки за опазване на земеделските обекти, зърнените храни и фуражите от пожари.\r\nЗабранява се също така паленето на открит огън на по-малко от 100 метра от границите на горски територии, необходимо е изхвърлянето на горими отпадъци да става само на определените за целта места, предписват се превантивни мерки на териториалното поделение на Държавно горско стопанство „Тунджа“, военните формирования, противопожарната служба и др. \r\nПълните текстове на двете заповеди са публикувани на сайта на Община Ямбол: www.yambol.bg, в рубриката „Актуално“.", "date": "2018.04.19", "title": "Ямбол: Кметът на Общината Георги Славов издаде заповед с превантивни мерки за пожарна безопасност през летния сезон"}
{"url": "http://www.focus-news.net/news/2018/04/19/2512825/pregled-na-mezhdunarodnite-novini-do-13-chasa-agentsiya-fokus.html", "text": "Сътрудниците на полицията са доставили в районните управление на арменската столица Ереван 33 участници в протести срещу избирането на бившия президент на Армения Серж Саргсян за премиер, съобщи пред РИА Новости началникът на отдел анализ, информация и връзки с медиите на местната полиция Едгар Джаноян.\r\n„По последните данни 33-а души са затворени“, заяви Джаноян.\r\nПо-рано организаторът на акцията, депутатът и лидер на опозицията Никол Пашинян, обеща да парализира работата на държавните органи на Армения в четвъртък и заедно със своите привърженици се опита да блокира входа към правителствената сграда, но полицията прогони протестиращите. Пашинян заяви още, че тактиката на опозицията ще бъде мобилна. Той отбеляза, че не може да изключи сблъсъци с полицията.Агенция „Фокус“ припомня:\r\n*** Правителството на Косово има намерение да формира Армия на страната чрез промени, които биха разширили правомощията и отговорностите на съществуващите Сили за сигурност на Косово (ССК), като един от вариантите за заобикаляне на сръбското вето. Министерството на ССК е обещало, че ще предаде проектозакона за армията на правителството до 30 април, пише базираното в Прищина албанско електронно издание Gazeta Express.\r\nПромяна в компетенциите на съществуващите ССК изисква внасяте на добавки към Конституацията, което е невъзможно без одобрението на депутатите от партията на косовските сърби „Сръбска листа“, които са категорично против идеята, пише прищинското издание. Другия вариант, който остава на разположение на властите е внасянето на поправки в Закона за ССК, пише косовския ежедневник „Зери“. Премиерът на страната Рамуш Харадинай наскоро каза, че сръбските политически представители не са му обещавали да гласуват за създаване на армия, когато са говорили за влизането им в управляващата коалиция и че единствената опция за създаването й е чрез внасянето на поправки във въпросния Закон за ССК.\r\nGazeta Express припомня, че международната общност, включително НАТО, са против създаването на косовска армия чрез поправка на съществуващия Закон за ССК и искат тя да бъде създадена чрез внасяне на добавки към Конституцията.\r\n***Председателят на македонския парламент Талат Джафери е на официална визита в Турция, съобщава македонската редакция на Радио „Свободна Европа“.\r\nПредвидено е в четвъртък той да се срещне със своя колега от турския парламент Исмаил Кахраман, премиера Бинали Йълдъръм и с президента Реджеп Таийп Ердоган.\r\nДжафери ще посети Мавзолея на Ататюрк, както и частта на Анкара, която беше бомбардирана  в хода на неуспешния опит за държавен преврат на 15 юли 2016 година. \r\nДипломатическите отношения между Македония и Турция са установени през 1992 година, когато Анкара признава Македония под конституционното й име, припомнят от радиото.Агенция \"Фокус\" припомня:\r\nВ контекста на преговорите за решаване на спора за името между Скопие и Атина, Турция започна да развива активно политическите си връзки с Македония, като първо, на 6 февруари т.г., президентът на страната Реджеп Таийп Ердоган заяви, че „Турция винаги ще бъде на страната на Македония, тъй като в този случай Гърция няма право“ и добави, че отношенията между Анкара и Скопие са братски. След това, на 21 февруари македонския президент беше на посещение в Анкара, където изрази благодарността си към Ердоган за подкрепата му в спора за името с Гърция.\r\nТози политически маньовър на Анкара най-вероятно е свързан със силното влошаване на отношенията между Турция и Гърция, които от началото на годината се намират в остър политически конфликт, който на няколко пъти беше на прага да прерасне във въоръжен, а провокациите от двете страни (навлизане във въздушното пространство, блокиране на пътя на плавателни съдове, забиване на знамена на скалисти острови, обиди между ръководителите на страните и т.н.) са ежедневни.  Турското политическо ръководство напоследък засилва връзките и инвестициите си в Албания и може да се смята, че по този начин Анкара се опитва да ангажира вниманието на Атина на северната гръцка граница. Във поредицата от взаимовръзки може да бъде намесен и военния ангажимент на Турция в Сирия и Ирак, поради което Анкара засега предпочита да не предприема по-решителни действия спрямо Гърция и Кипър, където наскоро беше окончателно потвърдено наличието на огромен кладенец на природен газ и нефт.\r\n***Президентът на Южна Корея Мун Дже-ин заяви, че „трябва да се търси“ мирен договор, който да сложи край на Корейската война и формално, по време на срещата на върха между лидерите на двете Кореи следващата седмица, предава AFP.\r\n„Примирието, което продължава вече 65 години, трябва да приключи“, заяви Мун в навечерието на срещата си със севернокорейския лидер Ким Чен-ун, като добави: „Трябва да се търси подписване на мирен договор, с който да се обяви край на войната“.\r\n*** След инцидента в Белград, когато Воислав Шешел прокле хърватската делегация, която е на двудневно посещение в Сърбия и след това потъпка хърватското държавно знаме в парламента на Сърбия, представителите на Хърватия отмениха срещата със сръбския министър на европейската интеграция и се оттеглиха в сградата на хърватското посолство в Белград, пише скопското електронно издание „Нова Македония“.\r\nКакто отбелязват хърватските медии, те са взели решение да прекратят посещението си в Сърбия.\r\nПредседателят на хърватския парламент Горан Яндрокович отиде на двудневно официално посещение в Сърбия в сряда, но в течение на деня, председателят на Сръбската радикална партия Воислав Шешел е псувал хърватската делегация и е газил хърватското знаме в сръбския парламент. \r\nПосещението на Яндрокович е първото официално посещение на председател на хърватския парламент в Сърбия. \r\nИнцидентът бе осъден и от председателя на сръбското народно събрание Мая Гойкович:\r\n„Демонстрираното незачитане на държавните символи на Хърватия, чиято делегация, начело с председателят на парламента Горан Яндрокович се намира на първо историческо посещение в Сърбия е неприемливо и вреди на сръбския народ, който се отличава с традициите си за гостоприемство“, заяви Гойкович.Агенция „Фокус“ припомня:\r\n*** Министерството на външните работи на Турция заяви, че заявлението на френския президент Еманюел Макрон за Балканите „не е конструктивно“, пише електронното издание на турския ежедневник Yeni Safak.\r\nВ съобщение, подписано от говорителя Хами Аксой, се отговаря на коментарите на Макрон за Турция и Балканите, направени по време на реч в Европейския парламент, изнесена във вторник.\r\nАксой казва, че Макрон, подобно на реч от миналата година, е „говорил в Европейския парламент, че Балканите са район на съперничество между Европейския съюз, Турция и Русия“.\r\n„Разбирането, според което на Балканите се гледа като на сфера на влияние не е конструктивно“, се подчертава в изявлението на турското МВнР.\r\nАксой продължава: „Като една от балканските страни, днес целта и приоритета на Турция в региона е такава, каквато е била и в миналото и това е поддържането и укрепването на мира, стабилността и устойчивото развитие“.\r\n„В рамките на тази цел, ние продължаваме да поддържаме членството на всички държави в региона в европейските и евротлантическите институции“, подчертава той, като добавя, че Турция се надява Франция да допринесе, най-малкото, колкото Анкара, в интеграционните усилия на турските приятели на Балканите за ЕС и НАТО.\r\n„В тази рамка, ние съветваме Франция да се опита да разбере по-добре усилията на Турция за даване на принос към стабилността на Балканите“, заключва Аксой.\r\n*** Ново решение на Европейския съд може да принуди авиопревозвачите да изплатят безброй компенсации за полети, отказани заради стачки, пише електронното издание New Europe.\r\nСпоред Европейския съд, стачка на служителите в авиокомпании след изненадващо обявление за реструктуриране не представлява „извънредно обстоятелство“, освобождаващо авиопревозвача от задължението да изплати компенсация в случай на отмяна на полет или дългото му забавяне.\r\nДо съда са стигнали няколко оплаквания, след като германската компания TUIfly заяви през 2016 година, че стачка на служителите – без да бъде формално инициирана от профсъюз – е извънредно обстоятелство, което й позволява да не изплаща компенсации за забавянията.\r\nНовата европейска норма дава право на пътниците на забавил се полет на компенсация от до 600 евро, в зависимост от дължината на полета.\r\nАвиопревозвачите, чиято дейност е нарушена от стачка, вече са задължени да се грижат за пътниците. Те трябва да плащат за ядене и, ако се наложи заради голямо забавяне или отмяна, за спане. Но, New Europe коментира, че винаги съществуват притеснения, че подобно решение ще даде прекалено голяма сила в ръцете на профсъюзите.\r\nАвиолиниите могат да не плащат компенсации, ако успеят да докажат наличието на „извънредни обстоятелства“, които те не са могли да избегнат.\r\nСъдиите са отредили, че реструктуризацията е част от бизнеса и има предвидим риск за несъгласия и конфликти с персонала.\r\n***Докато напрежението между Гърция и Турция в Егейско море се покачва, решението на турския президент Реджеп Таийп Ердоган от сряда да обяви предсрочни избори за 24 юни интензифицира тревогите в двустранните отношения заради все по-осезаемият и надигащ се национализъм в Турция, пише електронното издание на гръцкия вестник Кathimerini.\r\nВ Атина имаше надежди, пише вестникът, че увеличилите се напоследък провокации от Турция може да свършат след юнските избори в страната. Но от друга страна съществуват страхове, че те ще се увеличат именно през следните два месеца.\r\nМинистърът на отбраната на Гърция Панос Каменос в сряда смекчи сериозно тона си. Отговаряйки на критики на опозицията за това, че правителството няма единна позиция за Турция, той заяви: „Позицията на правителството се изразява от министър председателя (Алексис Ципрас)“.\r\n„Ще оставя справянето с чувствителните въпроси на тези, които трябва да се справят с тях“, заяви той, по време на парламентарната комисия за отбрана и външни работи.\r\nКаменос реагира също на изявлението на външния министър на Турция Мевлют Чавушоглу, който оспори териториалния суверенитет над източноегейските островчета Имия, като заяви, че договорът от Лозана 1923 година, който определя съвременните граници между Гърция и Турция „е задължителен за нас, НАТО и Турция“.\r\nГръцкият президент Прокопис Павлопулос също се изказа по въпроса, като отбеляза, че поведението на Анкара поставя амбициите й да влезе в Европейския съюз под риск. Гърция подкрепя европейския път на Турция, но „той изисква уважение на границите на Съюза, както и на Гърция“, посочи гръцкият държавен глава. „Нямаме желание да правим отстъпки по този въпрос“.\r\nКаменос се изказа също и за скорошната инициатива на трима младежи, които забиха гръцки флаг на островчетата около Фурной в югоизточно Егейско море в памет на капитана от гръцките ВВС Гиоргос Балтадорос, който загина, когато самолетът му падна край о. Скирос. „Всеки, който издигне знаме, трябва да е готов да го защитава“, отбеляза гръцкия министър на отбраната.\r\nМеждувременно, припомня „Катимерини“, освен увеличаващите се европейски осъждания спрямо Анкара за задържането на двамата гръцки войници, намиращи се в турския затвор в Одрин, председателят на Европейската комисия Жан-Клод Юнкер описа претенцията на турските официални лица, че гръцките войници са били „заплаха“ за Гърция като „смехотворни“\r\nВ друг свързан случай, гръцкият съд в четвъртък се очаква да излезе с решение за молбите за даване на убежище от осемте турски войници, които избягаха в Гърция след неуспешния държавен преврат в Турция през юли 2016 година.Агенция „Фокус“ припомня:", "date": "2018.04.19", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/19/2512826/dobrich-regionalna-biblioteka-dora-gabe-i-su-dimitar-talev-zapochvat-savmestna-rabota-po-proekt-bibliotekata-i-uchilishteto-zaedno-za-edin-po-chist-grad.html", "text": "Регионална библиотека (РБ) „Дора Габе“ и СУ „Димитър Талев“ започват съвместна работа по проект „Библиотеката и училището - заедно за един по-чист град“, предаде кореспондент на Радио „Фокус” – Варна. Проектът се реализира с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот”, в изпълнение на договор с Министерство на културата. В библиотеката днес се проведе първата среща по проекта за информиране обществеността с целите, които си поставя проекта, за отговорността на всеки от нас да направи своя град по-чисто и привлекателно място за живеене и запознаване на участниците с предстоящите проектни дейности. Красимира Хинева, старши учител в начален етап на образование в СУ „Димитър Талев“, благодари на екипа на библиотеката за доверието и предоставената възможност за партньорство по този проект: „Партньорството е изключително важно, тъй като наред със семейството училището е не по-важно при формиране на едно правилно екологично мислене и поведение на децата. Дейностите са много, но ние така или иначе преплитаме това, което учим в училище, с това, което ще правим с нашите нови партньори. Казвам това, защото досега библиотеката беше място с книги, а сега работим в малко по-различна посока“. Съвместната работа на библиотека и училище започва с практически дейности. На първо място е инициативата „Лист по лист“ – разделно сметосъбиране в училището. Събирането на отпадъци ще бъде координирано с депото в село Стожер. Друга инициатива е засаждането на иглолистни и широколистни дървета в двора на училището, децата ще се грижат за тях, предстои създаването на интересна „зелена“ библиотека“, посочи още Красимира Хинева. В тази библиотека ще бъдат засадени цветя и в това зелено пространство на открито ще се четат книги, а децата ще имат възможност да случат истории, свързани екологията и опазването на природата, и автори, писали по темата. Ще бъдат организирани интересни викторини, подготвяни от самите деца, което предполага и самостоятелна подготовка, а не само под ръководство на учители, възпитатели и родители, отбеляза Красимира Хинева. Основната цел на проекта е да се формират у учениците екологично съзнание и култура, да съдейства за екологичното образование на подрастващите, екологично мислене и привличане съмишленици за екологосъобразно поведение, да се разширят знанията им за природните ресурси, процесите и явленията водещи до замърсяване на околната среда. В проектните дейности ще бъдат включени също родителите на второкласниците за приобщаване към идеята, отговорност и ангажираност за опазване и съхраняване на жизнената среда, насърчаване тяхната активност. Битовите отпадъци, изхвърляни извън определените за това места, правят града естетически непривлекателен, сигнализират за недостатъчно развита екологична култура на местното население. Проблемът е общ, засяга цялото общество, посочват от двете партньорски страни. Ежедневното сблъскване с проблема за безучастността към замърсяването на заобикалящата ни среда и липсата на навици в обществото за правилно отношение към природата се споделя от  партньора, който откликна на идеята на библиотеката за съвместна дейност. Чрез различни занимания в библиотеката и извън нея участниците с помощта на информационно-комуникационните технологии ще придобият полезни знания и навици да се грижат за околната среда, ще имат възможности за индивидуална изява като четат, фотографират, създават презентации и презентират, дискутират, моделират с отпадъчни материали, боядисват с естествени бои, участват в кампания за събиране на стара хартия, засаждат дръвчета и цветя, почистват обществени места, приучват се към разделно сметосъбиране, подбират материали на екологични теми за публикуване на сайта на библиотеката, ще посетят депо за отпадъци, ще се ангажират емоционално и ще станат „посланици” на идеята в семейството, училището и квартала си.\r\nЖулиета НИКОЛОВА", "date": "2018.04.19", "title": "Добрич: Регионална библиотека „Дора Габе“ и СУ „Димитър Талев“ започват съвместна работа по проект „Библиотеката и училището - заедно за един по-чист град“"}
{"url": "http://www.focus-news.net/news/2018/04/19/2512827/yambol-4-200-kasa-kontrabandni-tsigari-sa-izzeti-pri-proverka-na-lek-avtomobil-na-gkpp-lesovo.html", "text": "Контрабандни цигари от необичаен тайник на лек автомобил откриха митническите и гранични служители на ГКПП \"Лесово\", съобщиха от Агенция „Митници“. Тайникът бил специално изграден и монтиран под тапицерията в купето на автомобила, а за отварянето му служел предпазният колан на пътническата седалка до шофьора. „Иновацията“ на контрабандистите е открита от митническите служители при щателна митническа проверка.\r\nКолата с българска регистрация пристигнала от Турция на митническия пункт през нощта на 15 април 2018 г. В нея пътували шофьор и спътничката му, и двамата български граждани. Автомобилът е селектиран за щателна митническа проверка, при която митническа мобилна група и дежурните митнически служители от Митница Бургас откриват тайник, пълен с 210 кутии (4 200 къса) цигари с марки „Karelia Slims“ и „Karelia Ome“, без български акцизен бандерол. Единственият отвор на тайника се оказал камуфлажен капак, върху който бил закрепен предпазният колан на пътника до шофьора.\r\nКонтрабандните цигари са иззети. Срещу шофьора на автомобила е съставен акт за нарушение на Закона за митниците.", "date": "2018.04.19", "title": "Ямбол: 4 200 къса контрабандни цигари са иззети при проверка на лек автомобил на ГКПП \"Лесово\""}
{"url": "http://www.focus-news.net/news/2018/04/19/2512829/shumen-okrazhniyat-sad-varna-na-prokuraturata-delo-za-ubiystvo-zaradi-protsesualni-narusheniya.html", "text": "Днес разширен състав на Окръжен съд – Шумен председателстван от съдия Светлин Стефанов прекрати съдебното производство по НОХД №117/2018г. и върна делото на прокуратурата. Това съобщиха от пресцентъра на Съда. Подсъдим по делото е Стефан Радославов Стефанов, който на 30 август 2017 г. веднъж вече беше осъден, за това, че в периода 13 - 15 август 2016 г. умишлено умъртвил Галина Димитрова Димитрова. Тогава делото протече по съкратената процедура, при която Стефанов се призна за виновен. Съдът му наложи наказание от 19 години 6 месеца „Лишаване от свобода“, но точно с оглед деференцираната процедура бе длъжен да намали наказанието с една трета. Така той получи наказание от 13 години.\r\nПрисъдата на ШОС бе протестирана и обжалвана пред Апелативен съд – Варна. На 19 март 2018 г. въззивният съд постанови решение, с което отмени присъдата и върна делото на ШОС. Като основен мотив за това апелативният съд сочи пороци в обвинителният акт на Окръжна прокуратура - Шумен, който според него е вътрешно противоречив, а това съществено ограничава процесуалните права на подсъдимия и е основание за връщане на делото. \r\nПромените в НПК, които са в сила от 05 ноември 2017 г., ограничиха правомощията на въззивния съд по отношение на връщане делото на прокурора. Именно за това, сочените в решението нарушения следва да бъдат обсъдени в разпоредително заседание от първостепенния съд, се казва още в съдебния акт на горната инстанция. Такова заседание при разглеждането на делото през 2017 г. логично не е провеждано, поради факта, че не беше предвидено такова към онзи момент.\r\nТака делото се връща в прокуратурата за отстраняване на посочените от Апелативен съд – Варна процесуални нарушения.", "date": "2018.04.19", "title": "Шумен: Окръжният съд върна на прокуратурата дело за убийство заради процесуални нарушения"}
{"url": "http://www.focus-news.net/news/2018/04/19/2512821/ministar-krasen-kralev-balgariya-shte-igrae-klyuchova-rolya-v-mladezhkiya-sektor-i-v-nasarchavaneto-na-mladezhkite-politiki.html", "text": "България ще играе ключова роля в младежкия сектор и в насърчаването на младежките политики. Това каза министърът на младежта и спорта Красен Кралев на пресконференция след Европейската младежка конференция, която се проведе в рамките на Българското председателството на Съвета на ЕС, предаде репортер на Агенция „Фокус“. „Българското председателство е първото, което поставя в центъра на своите хоризонтални приоритетите на младите хора и бъдещето на Европа, в резултат на което бяха създадени 11 европейски младежки цели, които председателството ни поема ангажимент да предостави на Европейската комисия, така че те да залегнат като фундамент при разработването на бъдещата Европейска младежка стратегия. Така за първи път реално даваме възможност на тези млади хора да участват в създаването и формулирането на младежките политики през следващите няколко години за Европа“, каза още министър Кралев и уточни, че част от целите са устойчива и зелена на Европа, равенство на половете, свързаността на Европа с младите, качествена заетост, качествено образование, психично здраве и благополучие, участие на младите в процесите на взимане на решенията. „Благодаря на представителите на ООН, които показаха съпричастност към българското правителство в политиките към младите. Смятам, че България ще играе ключова роля в младежкия сектор и в  насърчаването на младежките политики“, каза министър Кралев.\r\nЦветилена СИМЕОНОВА", "date": "2018.04.19", "title": "Министър Красен Кралев: България ще играе ключова роля в младежкия сектор и в насърчаването на младежките политики"}
{"url": "http://www.focus-news.net/news/2018/04/19/2512795/d-r-daniela-daritkova-gerb-ne-priemam-obvinenieto-za-bezdushie-ot-strana-na-bsp-i-otkaz-za-dialog-s-organizatsiite-s-horata-s-uvrezhdaniya.html", "text": "Не приемам обвинението за бездушие от страна на БСП и отказ за диалог с организациите с хората с увреждания.Това каза народният представител от ПГ на ГЕРБ и председател на Комисията по здравеопазване към Народното събрание д-р Даниела Дариткова  по време на брифинг в парламента, предаде репортер на Агенция „Фокус“. „От началото на новата година сме провели в Комисията, оглавявана от г-н Кутев среща със същите тези протестиращи майки, за да обсъдим проблемите, които срещнат те в грижата за своите деца. Среща и дискусия беше проведена на съвместно заседание на Комисията по здравеопазване и Комисията по социална политика, на която се обсъдиха основните параметри на концепцията за реформа в ТЕЛК-ове и за грижата за хората с увреждания. Това категорично отхвърля обвиненията, че не сме готови на диалог“, заяви д-р Дариткова. Тя поясни, че ГЕРБ отказва да влезе в зле скалъпения сценарий на БСП.  \r\nДеница КИТАНОВА", "date": "2018.04.19", "title": "Д-р Даниела Дариткова, ГЕРБ: Не приемам обвинението за бездушие от страна на БСП и отказ за диалог с организациите с хората с увреждания"}
{"url": "http://www.focus-news.net/news/2018/04/19/2512819/ria-novosti-politsiyata-v-erevan-zadarzha-33-demonstranti-v-chetvartak.html", "text": "Сътрудниците на полицията са доставили в районните управление на арменската столица Ереван 33 участници в протести срещу избирането на бившия президент на Армения Серж Саргсян за премиер, съобщи пред РИА Новости началникът на отдел анализ, информация и връзки с медиите на местната полиция Едгар Джаноян.\r\n„По последните данни 33-а души са затворени“, заяви Джаноян.\r\nПо-рано организаторът на акцията, депутатът и лидер на опозицията Никол Пашинян, обеща да парализира работата на държавните органи на Армения в четвъртък и заедно със своите привърженици се опита да блокира входа към правителствената сграда, но полицията прогони протестиращите. Пашинян заяви още, че тактиката на опозицията ще бъде мобилна. Той отбеляза, че не може да изключи сблъсъци с полицията.Агенция „Фокус“ припомня:\r\nПревод и редакция:", "date": "2018.04.19", "title": "РИА Новости: Полицията в Ереван задържа 33 демонстранти в четвъртък"}
{"url": "http://www.focus-news.net/news/2018/04/19/2512832/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Календара на българското председателство на Съвета на ЕС. Това съобщиха от пресцентъра на Столична община.\r\nОт 20.00 часа на 22 април 2018 г. до приключване на мероприятието на 23 април 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 23 април 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.04.19", "title": "София: Въвежда се временна организация на движението във връзка с мероприятие от Календара на българското председателство на Съвета на ЕС"}
{"url": "http://www.focus-news.net/news/2018/04/19/2512833/sofiya-mlad-mazh-e-zaginal-sled-kato-e-skochil-ot-kompleks-tsarigradski.html", "text": "Млад мъж е загинал, след като е скочил от комплекс „Цариградски“. Това съобщиха от пресцентъра на СДМВР- София. Оттам уточниха, че става дума за самоубийство. Все още няма данни за годините на мъжа. Обстоятелствата около инцидента се изясняват.", "date": "2018.04.19", "title": "София: Млад мъж е загинал, след като е скочил от комплекс „Цариградски“"}
{"url": "http://www.focus-news.net/news/2018/04/19/2512805/radio-svobodna-evropa-makedoniya-federika-mogerini-shte-se-izkazhe-ot-tribunata-na-makedonskiya-parlament.html", "text": "Върховният представител на Европейския съюз по въпросите на външните работи и политиката на сигурност Федерика Могерини в четвъртък ще се изкаже пред депутатите в македонския парламент, предава македонската редакция на Радио „Свободна Европа“.\r\nНа проведена вечеря с премиерите на страните от Западните Балкани, Могерини заяви, че трябва всички страни в региона да ускорят същинските реформи. На вечерята са присъствали премиерите на Македония, Албания, Сърбия, Косово, Черна гора и Босна и Херцеговина, които, както се съобщава, още веднъж са потвърдили своето искрено желание да вървят по европейския път.\r\nПревод и редакция:", "date": "2018.04.19", "title": "Радио „Свободна Европа“ (Македония): Федерика Могерини ще се изкаже от трибуната на македонския парламент"}
{"url": "http://www.focus-news.net/news/2018/04/19/2512834/metodi-popov-ruo-blagoevgrad-nadyavame-se-che-nyama-da-ima-problemi-v-oblastta-s-priema-na-parvoklasnitsi-zaradi-naredba-10.html", "text": "Надяваме се, че няма да има проблеми и напрежение в областта с приема на първокласници заради Наредба №10. Това каза за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието. Той обясни, че самата наредба регламентира приема или класирането на децата в първи клас там, където в населеното място има повече от едно училище и затова законодателя е разписал правомощия на общините – те да определят по какви критерии и каква система да се прилага, за да се гарантира правото на образование на всяко едно дете, на всеки един ученик. „Такова право, каквото е разписано в закона. Ще ми се да кажа, че в член 12 от закона се казва, че всеки гражданин упражнява правото си на образование в избрано от него училище, но тук има и един момент, в който трябва да се отчете, че в закона или подзаконовите нормативни разпоредби не е предвидено нещо друго и затова се намесва Наредба №10. Тоест не само желанието е водещо при избора на училище. Да се надяваме, че няма да има проблеми“, каза още Попов. Според него с така утвърденият план-приема на директорите ще се даде възможност и ще има свободни места, за да може да се удовлетворят желанията на родителите по избора на училище, което те предпочитат.\r\nЛивия НИНОВА", "date": "2018.04.19", "title": "Методи Попов, РУО – Благоевград: Надяваме се, че няма да има проблеми в областта с приема на първокласници заради Наредба №10"}
{"url": "http://www.focus-news.net/news/2018/04/19/2512836/sofiya-politseyski-patrul-sas-sofiyska-registratsiya-2300-oborudvan-s-radar-e-razpolozhen-na-patya-sofiya-pernik-sled-vladaya-v-posoka-dragichevo.html", "text": "Полицейски патрул със софийска регистрация 2300, оборудван с радар, е разположен на изхода на София след Владая в посока Драгичево, предаде репортер на Радио „Фокус“.", "date": "2018.04.19", "title": "София: Полицейски патрул със софийска регистрация 2300, оборудван с радар, е разположен на пътя София - Перник след Владая в посока Драгичево"}
{"url": "http://www.focus-news.net/news/2018/04/19/2512830/ministar-krasen-kralev-osnovniyat-ni-prioritet-za-da-se-varnat-mladite-hora-e-da-sprem-iztichaneto-na-mozatsi-navan.html", "text": "Основният ни приоритет, за да се върнат младите хора, е да спрем изтичането на мозъци навън. Това каза на пресконференция министърът на младежта и спорта Красен Кралев след Европейската младежка конференция, която се проведе в рамките на Българското председателство на Съвета на ЕС, предаде репортер на Агенция „Фокус“. „Българското председателство е поставило още два въпроса за обсъждане в сектора „Младежки политики на ЕС“, които са общи за всички страни. Едната е темата за участието на младите хора в изграждането на стабилно устойчиво общество и промотирането на мира в европейската общност. Това е борбата срещу агресията на младите хора, а другата тема е за демографската криза и предизвикателствата пред младите хора във връзка със ситуацията, свързана с демографския срив“, коментира Кралев. По думите му този проблем касае и по-развитите държави в региона. „Основният ни приоритет, за да се върнат младите хора, е да спрем изтичането на мозъци навън. Единият акцент е задължително подсигуряването на доста по-качествено образование. Другият инструмент за задържане на младите хора е борбата с демографската криза, осигуряването на по-устойчиви доходи, по-атрактивни работни места. Всичко това минава основно през реформа в образованието. Ако се положат правилните усилия, ще имаме успех в следващите години“, каза още Красен Кралев. \r\nЛюба АЛЕКСИЕВА", "date": "2018.04.19", "title": "Министър Красен Кралев: Основният ни приоритет, за да се върнат младите хора, е да спрем изтичането на мозъци навън"}
{"url": "http://www.focus-news.net/news/2018/04/19/2512838/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 09.00 до 16.00 часа на 22 април 2018 г. на ул. „Иван Сергиев”. \r\n- От 16.30 до 18.00 часа на 22 април 2018 г. на ул. „Георги Марков”, срещу паркинга на БТА. \r\n- От 16.00 до 19.00 часа на 23 април 2018 г. в ж.к. „Овча купел” пред бл. 609. \r\n- От 08.00 до 17.30 часа на 24 април 2018 г. на ул. „Солунска” № 49. \r\n- От 10.00 до 22.00 часа на 25 април 2018 г. и от 10.00 до 13.00 часа на 26 април 2018 г. на ул. „Георги Бенковски” № 33. \r\n- От 16.00 до 19.00 часа на 26 април 2018 г. пред бл. 1, ж.к. „Дианабад”. \r\nОт 09.00 до 16.00 часа на 22 април 2018 г. се забранява влизането на пътни превозни средства за максимум от 3 минути за заснемане на кадър по ул. „Иван Сергиев” между ул. „Христо Халачев” и ул. „Георги Аспарухов-Гунди”.", "date": "2018.04.19", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2018/04/19/2512835/zatvornik-ot-pazardzhishkiya-zatvor-e-s-komotsio-sled-nanesen-poboy-ot-dvama-negovi-sakiliynitsi.html", "text": "Нанесен е побой на затворника Стайко Иванов от други двама затворници от неговата килия в Пазарджишкия затвор. Това съобщи за Радио „Фокус“ – Пазарджик адвокат Пламен Димитров. Той обясни, че случаят е станал на 14 април. „Според Стайко Иванов той е тръгнал към тоалетната като другите двама, които са от Кърджали, са го пребили. В момента Иванов е настанен в лечебницата на Затвора с комоцио“, обясни адвокат Димитров. Той добави, че ще бъде поискано преместването на неговия подзащитен в друг затвор и уточни, че това е първи случай на побой спрямо неговия клиент. Юристът припомни, че Иванов, който е делтапланерист, излежава 8-годишна присъда за убийство на македонски гражданин. Според адвокат Пламен Димитров този случай трябва да се разгледа отново, тъй като делото е връщано няколко пъти от Върховния съд за допуснати процесуални нарушения. Освен това Иванов не е имал мотив за застреля шофьора на микробус, в който се е качил на автостоп, тъй като няма грабеж или друго посегателство. „Искаме възобновяване на делото от главния прокурор, защото по него има доста противоречиви заключения и процесуални нарушения. Делото един път е прекратявано, поради липса на доказателства срещу Иванов, след това е възобновено като се е водило 14 години“, коментира Димитров. Той припомни и случая, при който Стайко Иванов се качва в микробуса, управляван от македонския гражданин Тодоровски. След град Хасково, според Иванов в микробуса се е качил втори човек, който е седнал зад тях и той е произвел изстрел, в резултат, на който микробуса е катастрофирал в дърво, а македонският гражданин умира. „По делото има снимки, които показват наличието на тайници в този микробус, които дори не са изследвани“, допълни Димитров.\r\nВаня НИКОЛОВА", "date": "2018.04.19", "title": "Затворник от Пазарджишкия затвор е с комоцио след нанесен побой от двама негови съкилийници"}
{"url": "http://www.focus-news.net/news/2018/04/19/2512839/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес отново ще си припомним за един от най-забележителните и изявени български офицери в историята на Българската армия – полк. Борис Дрангов, по повод 146 години от рождението му.\r\nВ Клисура предстои да бъде отбелязана и една друга годишнина -142 години от Априлската епопея. По традиция, в градчето годишнината ще бъде отбелязана изключително тържествено, като неизменна част от програмата ще бъде зрелищна възстановка на героичните дни на април 1876 година. Повече за това ще научим от Стоян Иванов, директор на Историческия музей в Клисура.\r\nЩе научим и за една друга инициатива, за идеята на местните хора в село Марково, община Родопи да бъде изграден паметник на Левски. Ще чуем кмета на селото Пламен Кабаков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.04.19", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/04/19/2512817/d-r-daniela-daritkova-gerb-bsp-ne-sa-razbrali-kakvo-predlagat-v-zakona-za-privatizatsionen-i-sledprivatizatsonen-kontrol-te-ne-iskat-zabrana-za-privatizatsiya-a-promyana-na-mehanizmite-za-tova.html", "text": "БСП не са разбрали  какво предлагат в Закона за приватизационен и следприватизацонен контрол – те не искат забрана за приватизация, а промяна на механизмите за това. Това каза народният представител от ПГ на ГЕРБ и председател на Здравна комисия д-р Даниела Дариткова по време на обсъждането на промените в Закона за приватизационен и следприватизационен контрол, предложен от БСП, предаде репортер на Агенция „Фокус“. „Вие не сте разбрали какво предлагате. Вие не предлагате забрана за приватизация, промяна на  механизмите за приватизация на общинските лечебни заведения“, каза тя и обясни, че тази приватизация ще се случва по разпореждане на Агенцията по приватизация, а не както досега по разпореждане на общинските съвети. „По никакъв начин ние не нарушаваме Конституцията и по никакъв начин не можем да се месим в местното самоуправление по партиен принцип. Ако това са механизми и методи на работа на вашата партийна група, при нас това е недопустимо“, заяви д-р Дариткова. Тя обърна внимание, че с това предложение БСП отрича способността на Общинските съвети и техния ангажимент към здравеопазването в регионите.\r\nДеница КИТАНОВА", "date": "2018.04.19", "title": "Д-р Даниела Дариткова, ГЕРБ: БСП не са разбрали какво предлагат в Закона за приватизационен и следприватизацонен контрол – те не искат забрана за приватизация, а промяна на механизмите за това"}
{"url": "http://www.focus-news.net/news/2018/04/19/2512843/ministar-ekaterina-zaharieva-shte-se-sreshtne-sas-svoya-kolega-ot-republika-kosovo-bedzhet-patsoli.html", "text": "Вицепремиерът и министър на външните работи Екатерина Захариева ще приеме първия вицепремиер и външен министър на Република Косово Беджет Пацоли в София на 20 април. Това съобщиха от пресцентъра на Министерството на външните работи. Двамата ще обсъдят Българското председателство на Съвета на ЕС и европейската перспектива пред Косово, включително и в контекста на представените от Европейската Комисия на 17 април доклади от пакет „Разширяване“. По време на срещата си Захариева и Пацоли ще се фокусират и върху теми от областта на двустранните отношения и регионалното сътрудничество.\r\nБългарският външен министър посети Прищина на 19 и 20 октомври миналата година. Република Косово бе последната спирка в балканската обиколка, която Захариева осъществи преди началото на Българското председателство на Съвета на ЕС. Тогава тя се срещна с президента на страната Хашим Тачи, с министър-председателя Рамуш Харадинай, както и със своя колега Беджет Пацоли. \r\nПо време на визитата си у нас министър Пацоли ще бъде приет и от заместник министър-председателя по обществения ред и сигурността и министър на отбраната Красимир Каракачанов. Той ще се срещне и с председателя на комисията по външна политика на Народното събрание Джема Грозданова.", "date": "2018.04.19", "title": "Министър Екатерина Захариева ще се срещне със своя колега от Република Косово Беджет Пацоли"}
{"url": "http://www.focus-news.net/news/2018/04/19/2512837/irina-naydenova-us-na-abtta-silata-na-balgariya-e-v-kulturniya-turizam-neka-ya-izpolzvame.html", "text": "Силата на България е в културния туризъм, нека я използваме и развиваме. За това призова във Велико Търново Ирина Найденова, заместник-председател на Управителния съвет на Асоциацията на българските туроператори и туристически агенти, предаде репортер на Радио „Фокус“ – Велико Търново. Тя подчерта, че въпреки усложнената политическа обстановка, в световен мащаб, у нас няма и не се очаква отлив на туристите към и от страната ни. Относно туристическите агенции-фантоми Ирина Найденова увери, че се работи активно за отстраняването им от пазара. „Асоциацията на българските туристически оператори и турагенции активно работи с министерствата по въпросите на законодателството, където е основата за елиминиране на възможностите за тези измами и с Комисия на защита на потребителите, където е контролът за изпълнението. Сигнализира се за всички нелоялни практики“, каза още Ирина Найденова. Тя поясни, че в началото на юли предстои среща относно новата Европейска директива за пакетни пътувания, която ще бъде въведена и у нас. Целта на документа е да подобри правата на почиващите, като ги адаптира към обусловените от интернет промени на пазара на пътническите услуги.\r\nЛуиза ТРАНЧЕВА", "date": "2018.04.19", "title": "Ирина Найденова, УС на АБТТА: Силата на България е в културния туризъм, нека я използваме"}
{"url": "http://www.focus-news.net/news/2018/04/19/2512841/ministar-ekaterina-zaharieva-se-sreshtna-s-deputati-ot-komisiyata-po-evropeyski-vaprosi-v-makedonskiya-parlament.html", "text": "Вицепремиерът и министър на външните работи Екатерина Захариева се срещна днес с делегация от Комисията по европейски въпроси в Събранието на Република Македония, водена от нейния председател Артан Груби. Това съобщиха от пресцентъра на Министерството на външните работи.\r\n„Радвам се, че сте тук в толкова важен момент от процеса на разширяването. Поздравявам Ви за отправената препоръка към Република Македония от страна на Комисията за започване на предприсъединителни преговори“, заяви Захариева пред своите гости. Вицепремиерът подчерта удовлетворението си от позитивния тон в доклада на ЕК относно напредъка на Република Македония, обявен на 17 април в рамките на Пакет „Разширяване“. В него се дава висока оценка и за Договора за приятелство, добросъседство и сътрудничество между Република България и Република Македония, който е посочен като положителен пример за региона, отбеляза Екатерина Захариева.\r\n„Това е наш общ успех. София е вратата към ЕС за Република Македония. Вашата подкрепа означава много за нас“, изтъкна от своя страна председателят на Комисията по европейски въпроси в македонския парламент Артан Гури. Той поздрави България за свършеното досега в рамките на Председателството на ЕС и допълни, че благодарение на нейните усилия в настоящия момент отношението към разширяването е много по-позитивно. „Надявам се, че ще успеем да ви дадем всички  аргументи , за да ни помогнете и на Съвета през юни“, каза още Гури. \r\n„Оттук нататък ви предстои още много работа. Имате възможност в оставащото време до юни да приемете законите, които са свързани с процеса на  реформи в страната ви. С такива силни аргументи подкрепата ще бъде още по-голяма“, отговори министър Захариева. Тя допълни, че България  е положила много усилия, за да пребори скептицизма по отношение на темата за разширяването на ЕС и да убеди останалите страни членки във важността на европейската перспектива на Западните Балкани. „На Балканите трябва да покажем, че можем да се променяме и да правим реформи. Вече виждам позитивната промяна и положителните резултати. Усилията ни трябва да продължат“, каза първият ни дипломат. \r\nЗахариева препотвърди готовността на България да споделя със съседите си своя опит и експертиза в процеса на синхронизация на законодателството с това на ЕС, както и за повишаване на административния капацитет. „Ще споделим и успехите, и грешките си“, отбеляза тя. \r\n„Искрено чувстваме, че сте наши приятели“, заяви Гури. \r\nМинистър Захариева и македонските депутати бяха единодушни, че промяната и новата атмосфера на приятелство и сътрудничество в отношенията между Република България и Република Македония на политическо и институционално ниво имат своите съвсем конкретни резултати за гражданите. „Числата говорят повече от думите. През 2017 г. е отчетен най-високият двустранен стокооборот досега, като само след подписването на Договора, ръстът е 11%“, коментира министър Захариева. \r\nТова е втората среща на първия ни дипломат с депутати от македонския парламент в рамките на по-малко от месец. На 21 и 22 март бе осъществено първото от 11 години насам посещение у нас на македонска парламентарна делегация. Тогава вицепремиерът Захариева се срещна с представители на Групата за сътрудничество с България в Събранието на Република Македония.", "date": "2018.04.19", "title": "Министър Екатерина Захариева се срещна с депутати от Комисията по европейски въпроси в македонския парламент"}
{"url": "http://www.focus-news.net/news/2018/04/19/2512831/evrokomisaryat-tibor-navrachich-tryabva-da-izgradim-edna-stabilna-politicheska-ramka-za-da-mogat-mladite-hora-da-badat-uchastnitsi-vav-formiraneto-na-nasheto-obshtestvo.html", "text": "Трябва да изградим една стабилна политическа рамка, за да могат младите хора да бъдат участници във формирането на нашето общество. Това каза еврокомисарят по образование, култура, младеж и спорт Тибор Наврачич на пресконференция след Европейската младежка конференция, която се проведе в рамките на Българското председателството на Съвета на ЕС, предаде репортер на Агенция „Фокус“. „Това е поредната младежка организация и тя се организира в подходящия момент. Работим по поредица консултации, за да можем да съберем всички идеи от младите хора, институции и организации на младите хора. Целта е да оформим бъдещето най-вече за младите в този регион. Ние в ЕК сме в процеса на прием на следващата младежка стратегия през ноември“, коментира Наврачич. По думите му това е стратегия, която ще формира бъдещите политики на младежта. „На това събитие е възможност да се дискутират плановете и предложенията на младежите, за да може да бъдат въплътени в стратегията на ЕС. Трябва да изградим една стабилна политическа рамка, за да могат младите хора да бъдат участници във формирането на нашето общество. Ще заложим всичко обсъдено тук в проектоварианта на стратегията на ЕК“, обясни още еврокомисарят по образование, култура, младежта и спорта.\r\nЦветилена СИМЕОНОВА", "date": "2018.04.19", "title": "Еврокомисарят Тибор Наврачич: Трябва да изградим една стабилна политическа рамка, за да могат младите хора да бъдат участници във формирането на нашето общество"}
{"url": "http://www.focus-news.net/news/2018/04/19/2512842/kyustendil-kmetat-na-dupnitsa-metodi-chimev-izprati-iskane-krepostta-kulata-dzhamiyata-chasovnikovata-kula-i-bivshiyat-mladezhki-dom-da-stanat-obekti-ot-natsionalno-znachenie.html", "text": "Крепостта „Кулата“, „Джамията“, „Часовниковата кула“ и бившият „Младежки дом“ да станат архитектурни забележителности от национално значение, иска в писмо до Министерство на културата кметът на Община Дупница инж. Методи Чимев. Това съобщиха от пресцентъра на Община Дупница. С промяната на статута им от местно в национално значение, ще се даде възможност на Общината да осигури много по-лесно и повече средства за възстановяването им, тъй като собственото участие за финансирането от местния бюджет ще бъде в пъти по-малко. За Часовниковата кула и ремонтът ѝ с прилежащите части, Община Дупница кандидатства за финансиране по трансгранично сътрудничество, за „Джамията“ до дни ще бъде обявена поръчката за изпълнител, който да я възстанови като средствата са изцяло от местния бюджет.\r\n„Поискали сме да бъдат определени границите, режима на опазване и статута на други две забележителности „Свети Спас“ и тази край село Червен брег като недвижими културни обекти. В следващия етап ще бъде подаден Аракчийски мост също за паметник от национално значение, което да ни даде възможност за финансиране впоследствие, с което да го възстановим. Очакваме да направим среща по темата и предложенията ни в културното министерство“, коментира инж. Чимев.\r\nЖителите на община Дупница могат да предлагат сгради и терени, които да бъдат определени като недвижима културно-историческа ценност като запишат и мотивите си за това. Предложенията да се изпращат на hmuseum_dtsa@mail.bg", "date": "2018.04.19", "title": "Кюстендил: Кметът на Дупница Методи Чимев изпрати искане Крепостта „Кулата“, „Джамията“, „Часовниковата кула“ и бившият „Младежки дом“ да станат обекти от национално значение"}
{"url": "http://www.focus-news.net/news/2018/04/19/2512840/zam-ministar-lyuben-kanchev-mezhdu-5-i-10-poveche-turisti-shte-posetyat-balgariya-prez-lyatoto-na-2018-godina.html", "text": "Между 5 и 10% повече туристи ще посетят България през лятото на 2018 година. Това заяви пред журналисти във Велико Търново зам.-министъра на туризма Любен Кънчев, предаде репортер на Радио „Фокус“ – Велико Търново. Според Кънчев увеличението ще е на базата на данните от миналата година, когато броят на чуждестранните посетители у нас е бил рекорден. По думите му подобна тенденция се наблюдава в последните няколко летни сезона. И през настоящата година най-много туристи се чакат от Германия, Сърбия, Гърция, Франция, Англия, Румъния и Русия. „Културният туризъм в България винаги е съществувал под различни форми, но според мен е много важно той да бъде подкрепен централно. В момента се намираме във Велико Търново и няма как да не спомена, че когато човек посети старата столица това е просто един празник за душата, само да минеш през Търново е удоволствие. Има културен туризъм в България, но ние трябва да го модернизираме“, каза още Любен Кънчев. Той подчерта, че преди туризмът у нас се е развивал като планова икономика, а в последните години вече е пазарна икономика. Това ще спомогне за прогреса на бранша, но с малко по-бавни темпове. Той припомни, че съвсем на скоро се проведе среща на министрите на туризма от Европейския съюз и други страни, партниращи на ЕС. По думите му тя е била изключително ползотворна. „Една от важните теми, които засегнахме, беше консолидиране на туризма на Балканите. Дискутирахме и това да бъдат създадени дестинации по модела на 100-те български национални обекти. Всички си спомняме каква роля имаха те в България. Инициативата на министерството е тази идея да се разрасне в европейски мащаб“, каза още зам.-министъра. Той изрази мнение, че по този начин българските туристически обекти също ще добиват по-голяма популярност и ще станат по-примамливи. На срещата е взето решение и за създаване Финансов фонд за туризъм към Комисията на Европа, като инициативата е поета от Хърватия.\r\nЛуиза ТРАНЧЕВА", "date": "2018.04.19", "title": "Зам.-министър Любен Кънчев: Между 5 и 10% повече туристи ще посетят България през лятото на 2018 година"}
{"url": "http://www.focus-news.net/news/2018/04/19/2512845/ministar-tsetska-tsacheva-arbitrazhniyat-sad-pri-btpp-ima-vodeshta-rolya-v-alternativniya-sposob-za-razreshavane-na-pravni-sporove.html", "text": "Арбитражният съд при Българска търговско-промишлената палата (БТПП) има водеща роля за утвърждаване на алтернативния способ за разрешаване на правни спорове и създаване на традиции в тази насока. Това заяви министърът на правосъдието Цецка Цачева по време на конференцията посветена на 120-годишния юбилей на арбитражната дейност в системата на БТПП и 65-годишнината от създаването на Арбитражния съд при БТПП, съобщиха от пресцентъра на Министерството на правосъдието. Пред участниците в събитието, организирано от БТПП, тя подчерта усилията, които ръководството на Арбитражния съд полага за формирането на квалифицирани кадри за бъдещата си дейност, като в продължение на повече от 12 години ежегодно провежда обучения на завършващи студенти юристи по въпросите на арбитражи, а от 4 години организира състезания по международен търговски арбитраж за студенти.\r\nПо думите на министър Цачева през годините Арбитражният съд при БТПП продължава да бъде институцията, чиято практика се ползва с най-голям авторитет сред представителите на стопанската дейност и юридическите среди.\r\n„Той успешно се адаптира към обществено-икономическите промени, настъпили след 1989 г., както и в контекста на подобряване и усъвършенстване на нормативната основа, правилата за арбитражния процес, така и по отношение на въвеждането на съвременните технологии – дигитализацията в администрирането на арбитражните дела“, допълни правосъдният министър.\r\nПриветствие към участниците в конференцията отправиха председателят на БТПП Цветан Симеонов, председателят на Арбитражния съд към БТПП Благовест Пунев, почетният председател на АС проф. д-р Силви Чернев и зам.-председателя Александър Кацарски.\r\nСред гостите в събитието бяха председателят на Виенския арбитражен център, председателите на Арбитражните съдилища при търговските палати на Събрия, Украйна и Естония и зам.-председателят на Международния арбитражен съд към Международната търговска камара в Париж.", "date": "2018.04.19", "title": "Министър Цецка Цачева: Арбитражният съд при БТПП има водеща роля в алтернативния способ за разрешаване на правни спорове"}
{"url": "http://www.focus-news.net/news/2018/04/19/2512828/panos-kamenos-turtsiya-i-gartsiya-sa-v-neobyavena-voyna-ot-1974-godina.html", "text": "Министърът на отбраната на Гърция Панос Каменос намекна в четвъртък, че има необявена война с Турция от 1974 година насам в коментар пред журналистите по време на конференция за авиацията в Северна Атина, предава електронното издание на гръцкия вестник Kathimerini.\r\nКаменос заяви, че турската авиация постоянно нарушава гръцкото въздушно пространство от 1974 година насам и Гърция отговоря като прихваща всички изтребители, за да защити националния си суверенитет и международното право.\r\n„Имаме загинали герои, които паднаха, изпълнявайки дълга си, а тези неща се случват единствено по време на война“, гласи цитата от неговото изказване.\r\nПопитан за коментарите, които привлича от турските политически фактори, той отговори така: „Турците полудяват покрай мен. Желая им най-доброто за изборите им“.\r\nПревод и редакция:", "date": "2018.04.19", "title": "Панос Каменос: Турция и Гърция са в необявена война от 1974 година"}
{"url": "http://www.focus-news.net/news/2018/04/19/2512847/smolyan-pp-gerb-organizira-kravodaritelska-kampaniya-v-grada.html", "text": "ПП ГЕРБ организира девета кръводарителска кампания в Смолян под наслов „Да дарим кръв за нуждаещите се!“. Това съобщиха от пресцентъра на ГЕРБ - Смолян. Акцията се осъществява със съдействието на д-р Даниела Дариткова, народен представител от ГЕРБ и председател на Комисията по здравеопазване към 44-тото НС. Целта е да се насърчи редовното и необвързано с облаги кръводаряване, тъй като доброволните кръводарители са изключително малко.\r\nАкцията ще се осъществи в Кръвния център при МБАЛ „ Д-р Братан Шукеров” – Смолян, на 24 април 2018 г. от 8.00 часа до 16.00 часа. Началото ѝ ще бъде дадено от д-р Даниела Дариткова, която приканва всеки здрав човек на възраст от 18 до 65 години да бъде съпричастен към инициативата, тъй като кръводаряването спасява на човешки живот.", "date": "2018.04.19", "title": "Смолян: ПП ГЕРБ организира кръводарителска кампания в града"}
{"url": "http://www.focus-news.net/news/2018/04/19/2512849/n-v-tsar-simeon-ii-poseti-profilirana-gimnaziya-ivan-sergeevich-aksakov-v-pazardzhik.html", "text": "Повече от 120 ученици на възраст между 14 и 18 години и техните преподаватели посрещнаха Цар Симеон в едно от най-старите училища в град Пазарджик. Това съобщиха от пресофиса на Негово Величество Цар Симеон II. Негово Величество и бившият външен министър Соломон Паси бяха поканени от младшите посланици на Европейския парламент да преподпишат 13 години по-късно договора за членство на България в ЕС, който учениците бяха преписали. На входа на училището Царят беше посрещнат с песента “Хубава си моя горо”, изпълнена от детски фолклорен ансамбъл. С добре дошъл го приветстваха г-н Тодор Попов, кмет на община Пазарджик, г-н Йордан Кожухаров, заместник-областен управител, директорката на училището г-жа Иванка Ваклинова, началникът на Регионалното управление по образование г-жа Валентина Кайтазова, бивши възпитаници на гимназията и всички преподаватели.\r\nСлед като разгледа музейната сбирка, проследяваща историята на училището, Негово Величество заяви: “Впечатлен съм от вас, защото в минутите, прекарани в историческия музей на училището ви, се вижда интересното му минало и наистина имате късмет, че сте попаднали точно тук!”На Царят беше показан дневникът от годината на неговото раждане, от който се вижда как по повод щастливото събитие са повишени с една единица всички оценки.\r\nУчениците и техните преподаватели г-жа Цветелина Арапова и г-жа Соня Моллова бяха подготвили специална церемония, която пресъздаваше подписването на договора за членство на България в ЕС през 2005 г. в Люксембург. От името на младшите посланици на Европейския парламент подписът си сложи пръв Трифон Аврамов, избран от своите съученици с преки избори. В изказването си Царят си припомни как е посветил този договор на младите. “Това, което тогава беше една надежда, за вас сега е даденост. Вие сте граждани на Европа с всички произтичащи от това права, но и задължения. Трябва да се полагат много усилия и постоянно, за да останем в ЕС и да се стараем винаги България да е сред водещите страни в една или друга сфера.”, заяви той. “Помнете миналото, черпете поуки от грешките и се усъвършенствайте. Успех, горе главата и вярвайте в бъдещето на България!”, завърши изказването си Царят.\r\nСоломон Паси подари писалката, с която е подписал договора и символично даде вратовръзката си от този ден на Трифон Аврамов докато подписваше.\r\nСлед церемонията много емоционално и в непринудена обстановка децата задаваха своите въпроси. Царят им каза, че винаги трябва да мислят позитивно, не само да се критикуваме, а да видим къде сме били и къде сме сега и колко е променен имиджът на страната по света. На въпрос дали се притеснява от факта, че младите хора напускат България, Негово Величество заяви, че това  не го тревожи, защото нашите сънародници заминават да работят или учат, но след това ще се завърнат с една добавена стойност. “Чуваме в медиите, че липсвали специалисти в дадени области, ами това означава, че и у нас има възможност за реализация. “Дори в най-тъмните политически години 50-те, 60-те и 70-те българите, останали в чужбина се надяваха да се завърнат. Сега е нужно да намерим онази нова цел, около която да се обединим.”.\r\nСлед като връчиха по един екземпляр от договора, който са преписали на Царя и на г-н Соломон Паси, учениците им показаха Коридор “Европа” със знамената и указателни табели на всички държави членки и Зала “Европа”, която имат амбицията да преустроят като залата на Европейския парламент.\r\nПосещението завърши със среща с преподавателите, на която директорката на гимназията подари на Царя почетния знак на училището и картина на Пазарджик, рисувана от техен ученик.", "date": "2018.04.19", "title": "Н. В. Цар Симеон II посети Профилирана гимназия “Иван Сергеевич Аксаков” в Пазарджик"}
{"url": "http://www.focus-news.net/news/2018/04/19/2512850/pazardzhik-v-zatvora-v-grada-se-izvarshva-proverka-po-sluchaya-s-poboya-nad-lishen-ot-svoboda.html", "text": "В момента в Затвора в Пазарджик се извършва проверка по случая с побоя над лишен от свобода. Това съобщи за Радио „Фокус“ – Пазарджик Сашка Андрекова от пресцентъра на Министерство на правосъдието. Тя обясни, че лишеният от свобода Стайко Иванов е съобщил на постовия надзирател, че при прибиране от обяд на 15 април са му били нанесени няколко удара с юмрук в областта на лицето и на гърдите от други лишени от свобода. „Веднага е отведен в стационара на затвора, където му е оказана лекарска помощ. Самият лишен от свобода е пожелал и допълнително освидетелстване от външно болнично заведение. От страна на администрацията на Затвора в Пазарджик са предприети следните действия – назначена е вътрешна проверка за изясняване на инцидента, уведомена е Районната прокуратура за случая, а самият случай е отразен в регистъра за травматични увреждания. Лишеният от свобода е отделен от другите затворници, след което ще бъде преместен в друга група“, уточни Андрекова. Тя добави, че проверката по този случай продължава.\r\nВаня НИКОЛОВА", "date": "2018.04.19", "title": "Пазарджик: В Затвора в града се извършва проверка по случая с побоя над лишен от свобода"}
{"url": "http://www.focus-news.net/news/2018/04/19/2512853/stefan-radev-kmet-na-sliven-vse-poveche-sela-ot-obshtinata-shte-imat-ohrana-na-selskostopanskata-produktsiya.html", "text": "Все повече села в Сливен ще имат охрана на селскостопанската продукция. Това съобщи пред Радио „Фокус“ – Сливен кметът Стефан Радев. Проектът е разработен и се осъществяха от администрацията и Общинската фирма „Общинска охрана и СОТ“. Първоначално е била осигурена охраната на три села чрез създадени центрове. Тази година обхватът се разширява на запад и центровете стават четири. Новият център е село Гавраилово. Останалите в район „Запад“ са град Кермен и село Самуилово. Район „Изток“ е с един център в  Жельо войвода. От полската част на общината, където има по- интензивно растениевъдство остават само землищата на селата Злати войвода, Старо село и Ковачите. Те ще бъдат обхванати през следващия стопански сезон.\r\nПредстои Общински съвет – Сливен да одобри предоставянето на няколко автомобила за нуждите на опазването на селскостопанската продукция.", "date": "2018.04.19", "title": "Стефан Радев, кмет на Сливен: Все повече села от общината ще имат охрана на селскостопанската продукция"}
{"url": "http://www.focus-news.net/news/2018/04/19/2512854/sofiya-dvizhenieto-se-osashtestvyava-v-edna-izprevarvashtata-lenta-po-avtomagistrala-trakiya-ot-km-17-do-km-19-v-posoka-sofiya-poradi-patnotransportno-proizshestvie.html", "text": "Движението се осъществява в една изпреварващата лента по автомагистрала \"Тракия\" от км 17 до км 19 в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.04.19", "title": "София: Движението се осъществява в една изпреварващата лента по автомагистрала \"Тракия\" от км 17 до км 19 в посока София поради пътнотранспортно произшествие"}
{"url": "http://www.focus-news.net/news/2018/04/19/2512848/voa-prezidentat-na-yuzhna-koreya-zayavi-che-phenyan-iska-poluostrov-bez-atomno-orazhie.html", "text": "Северна Корея е изразила желание за „пълна денуклеаризация“ на Корейския полуостров и не е поставила условия като изтеглянето на американските войници от Южна Корея, заяви южнокорейският президент Мун Дже-ин в четвъртък, предава радио The Voice of America.\r\nМун заяви, че значимите споразумения за нормализация на отношенията между двете Кореи и САЩ не би трябвало да са трудни за постигане, имайки предвид планираните срещу на върха между Юга и Севера и между Севера и Съединените американски щати.\r\n„Северна Корея изрази желание за пълна денуклеаризация“, заяви Мун пред репортерите. „Те не са поставяли никакви условия, които САЩ не могат да приемат, като например изтеглянето на американските войници от Южна Корея. Всичко, което те искат, е прекратяване на враждебната политика срещу Северна Корея, заедно с гаранции за сигурността й“.\r\nПревод и редакция:", "date": "2018.04.19", "title": "VOA: Президентът на Южна Корея заяви, че Пхенян иска полуостров без атомно оръжие"}
{"url": "http://www.focus-news.net/news/2018/04/19/2512855/blagoevgrad-obshtinata-zapochva-dezakarizatsiya-na-zelenite-ploshti-proletno-pochistvane-i-kampaniya-za-razdelno-sabirane-na-otpadatsite.html", "text": "Общината започва дезакаризация на зелените площи, пролетно почистване и кампания за разделно събиране на отпадъците. Това съобщиха от пресцентъра на Община Благоевград. На 27, 28 и 29 април ще се извърши дезакаризация на зелените площи против влечуги и кърлежи, а на 12 и 13 май ще започне пролетно почистване и кампания за разделно събиране на отпадъците в града. Целта на третирането на зелените площи в Благоевград е да бъде ограничено разпространението на инфекциозни заболявания. То ще се извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения.\r\nС настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи.\r\nНа 12 и 13 май всеки желаещ може да се включи в пролетното почистване и кампанията за разделно събиране на отпадъците в районите около домовете си. Събраните отпадъци може да бъдат изнесени до най- близките съдове за разделно събиране. Ангажиментът за извозване на разделно събрания боклук е на  Екопартнърс АД.  Община Благоевград ще осигури цветни чували за смет и ръкавици, за да улесни работата на доброволците.   \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за разделно събиране.", "date": "2018.04.19", "title": "Благоевград: Общината започва дезакаризация на зелените площи, пролетно почистване и кампания за разделно събиране на отпадъците"}
{"url": "http://www.focus-news.net/news/2018/04/19/2512852/vitseprezidentat-iliyana-yotova-shte-uchastva-v-chestvaneto-na-50-godini-profesionalna-gimnaziya-po-himichni-i-hranitelni-tehnologii-v-grad-pazardzhik.html", "text": "На 20 април вицепрезидентът Илияна Йотова ще участва в тържественото честване на 50-годишнината от създаването на Професионална гимназия по химични и хранителни технологии в град Пазарджик. Това съобщиха от прессекретариата на държавния глава. Празничната програма, която започва в 11.30 часа, ще се състои в Драматично-куклен театър „Константин Величков“.", "date": "2018.04.19", "title": "Вицепрезидентът Илияна Йотова ще участва в честването на 50 години Професионална гимназия по химични и хранителни технологии в град Пазарджик"}
{"url": "http://www.focus-news.net/news/2018/04/19/2512857/api-zapochna-remontat-na-viadukt-zvezditsa-na-avtomagistrala-cherno-more-dvizhenieto-se-osashtestvyava-dvuposochno-v-platnoto-za-varna.html", "text": "Със средства от бюджета на Агенция „Пътна инфраструктура“ стартира основният ремонт на виадукт „Звездица“ при 2-ри километър на АМ „Черно море“, в района на град Варна. Това съобщиха от пресцентъра на Агенция \"Пътна инфраструктура\". Инвестицията е за близо 3 млн. лв. Съоръжението, което е над река Звездишка, е с дължина 400 метра. В момента се ремонтира платното в посока Бургас, а движението се осъществява двупосочно в платното за Варна.\r\nПредвидено е саниране на мостовата конструкция, полагане на ново асфалтобетоново покритие, нови дилатационни фуги, хидроизолация и отводнителна система. Виадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари. \r\nПрез активния туристически сезон няма да се извършват строителни работи, за да не се затруднява трафикът. През есента т. г. ще продължи основният ремонт на мостовото съоръжение на АМ „Черно море“.\r\nПо време на ремонтните дейности е необходимо шофьорите да се движат с повишено внимание и съобразена скорост, спазвайки пътната сигнализация.", "date": "2018.04.19", "title": "АПИ: Започна ремонтът на виадукт „Звездица“ на автомагистрала „Черно море“, движението се осъществява двупосочно в платното за Варна"}
{"url": "http://www.focus-news.net/news/2018/04/19/2512856/avtobus-patuvasht-po-liniyata-burgas-kameno-se-e-zapalil.html", "text": "Автобус, пътуващ по линията Бургас – Камено, се е запалил. Това съобщиха от пресцентъра на  МВР. Около 10.00 часа в полицията е получен сигнал за възникнало задимяване в двигателния отсек на автобус, пътувал по линията Бургас-Камено. Пътниците - около 15 души, са напуснали превозното средство, няма пострадали. Предстои уточняване на причините, довели до техническата неизправност в автобуса и последвалото запалване. Превозното средство е изтеглено встрани от пътя. Движението не е затворено.", "date": "2018.04.19", "title": "Автобус, пътуващ по линията Бургас – Камено, се е запалил"}
{"url": "http://www.focus-news.net/news/2018/04/19/2512851/normalno-se-osashtestvyava-preminavaneto-prez-granichnite-punktove-s-gartsiya-zlatograd-kapitan-petko-voyvoda-i-makaza.html", "text": "Нормално се осъществява преминаването на вход и изход през граничните пунктове с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.04.19", "title": "Нормално се осъществява преминаването през граничните пунктове с Гърция „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/04/19/2512864/varna-remontni-deynosti-se-osashtestvyavat-v-rayona-na-pristanishte-varna-iztok.html", "text": "Строителството и рехабилитацията продължават да се осъществяват в района на пристанището, като се подменят пътните настилки и оградата край зоната за отдих, която разделя пристанище \"Варна\" – Изток от Вълнолом \"Варна\" и Морска гара, предаде репортер на Радио „Фокус“ – Варна. Обхватът на дейностите за Варна – Изток включват още рехабилитация на асфалтобетовата настилка, рехабилитация на стоманобетонова площадка, реконструкция на настилки ведно с прилежащи кабелни канали и трасета, рехабилитация на жп коловози и прилежаща настилка, рехабилитация на подкранов път, включващо и подмяна на траверси и захранване, рехабилитация на отбивни съоръжения, рехабилитация на компрометиран захранващ водопровод и възстановяване на настилка и рехабилитация на площадков водопровод. Облагородяването на пристанищния район започна през 2016 година със зоната за Отдих, която е с площ от 27 дка. През последните години там се организират мащабни културни и спортни събития – като празника на град Варна, международната регата „Tall Ships“, „FUNCITY+“, концерти и други важни за града мероприятия. Съвсем наскоро, през март тази година, беше открита и скулптурата „Очакване“, която е поставена върху вълнолома.\r\nМилена СТОЕВА", "date": "2018.04.19", "title": "Варна: Ремонтни дейности се осъществяват в района на пристанище \"Варна\" – Изток"}
{"url": "http://www.focus-news.net/news/2018/04/19/2512859/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-dunav-most-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“, „Дунав мост“ - Русе и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.\r\nОт 19.00 часа на 16 април 2018 поради техническа неизправност фериботът на Свищов - Зимнич е преустановил дейност.", "date": "2018.04.19", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, „Дунав мост“ и ГКПП „Лесово“"}
{"url": "http://www.focus-news.net/news/2018/04/19/2512862/zapochna-zasedanieto-na-konsultativniya-savet-za-natsionalna-sigurnost-svikan-ot-prezidenta-rumen-radev.html", "text": "На „Дондуков“ 2 започна заседанието на Консултативния съвет за национална сигурност, свикан от президента Румен Радев, предаде репортер на Агенция „Фокус“. На КСНС ще бъдат обсъдени актуалните рискове и заплахи за националната ни сигурност, състоянието на Въоръжените сили и необходимите мерки. На заседанието присъстват премиерът Бойко Борисов, министърът на отбраната Красимир Каракачанов, външният министър Екатерина Захариева, вътрешният министър Валентин Радев, началникът на отбрана ген.-лейтенант Андрей Боцев, зам.-председателят на парламента Емил Христов, председателят на ПГ на ГЕРБ Цветан Цветанов, председателят на ПГ на БСП Корнелия Нинова, председателят на ПГ на ДПС Мустафа Карадайъ, лидерът на „Воля“ Веселин Марешки, зам.-председателят на ПГ на „Обединени патриоти“ Искрен Веселинов.\r\nБиляна ИВАНОВА", "date": "2018.04.19", "title": "Започна заседанието на Консултативния съвет за национална сигурност, свикан от президента Румен Радев"}
{"url": "http://www.focus-news.net/news/2018/04/19/2512865/dobrich-detskiyat-muzikalen-teatar-deya-specheli-mezhdunarodniya-detski-festival-mladi-talanti-v-sofiya.html", "text": "Детският музикален театър „Дея“ с ръководител Лана Анцаридзе завоюва Голямата награда на Международния детски фестивал „Млади таланти“ в София. Това съобщи Мариела Рачева от екипа на театъра, предаде кореспондентът на Радио „Фокус” – Варна. Само преди дни в столицата се проведе 10-ото издание на фестивала в Националния дворец на децата. Талантливите малки актьори от Добрич, с ръководител Лана Анцаридзе, са представили мюзикъла „Хотел Трансилвания“ и са обрали всички награди в категория „Театрално изкуство“ – Голямата награда за мюзикъл, Награда за режисура и 3 индивидуални награди за актьорско майсторство на Александър Танев, Димитър Димитров и Ванеса Георгиева. Театър „Дея” е получил ощe една награда - покана за участие в творчески ваканции „Хайде да творим заедно”, където разноските по пребиваването на децата ще бъдат поети от организаторите. Мюзикълът хотел „Трансилвания” ще бъде представен и на Гала-концерта на лауреатите на фестивала на 3 юни в НДК. Международният детски фестивал „Млади таланти“ се организира от Национален дворец на децата. Фестивалът е включен в Националния календар за изяви по интереси на децата и учениците на Министерството на образованието и науката за учебната 2017/2018 година, в раздел „Изкуство”. Дни преди фестивала в София мюзикълът „Хотел Трансилвания“ бе представен на сцената на Държавната опера във Варна при проявен огромен интерес. Адмирациите на публиката събраха и премиерните представления на мюзикъла в Добрич през есента на миналата година. Това не е първата изява на творческия колектив на „Дея“. В предходни години малките актьори представиха отново при голям интерес мюзикълите „Алиса в страната на чудесата“, „Коледна приказка“ и „Бродуей“. \r\nЖулиета НИКОЛОВА", "date": "2018.04.19", "title": "Добрич: Детският музикален театър „Дея“ спечели Международния детски фестивал „Млади таланти“ в София"}
{"url": "http://www.focus-news.net/news/2018/04/19/2512861/lovech-shofyorite-da-se-dvizhat-s-povisheno-vnimanie-po-pat-i-4-selo-brestnitsa-selo-sopot-v-kraya-na-selo-b-izvor-poradi-patnotransportno-proizshestvie.html", "text": "Шофьорите да се движат с повишено внимание по път I-4 село Брестница - село Сопот в края на село Б. Извор в посока с. Сопот поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от органите на Пътна полиция.", "date": "2018.04.19", "title": "Ловеч: Шофьорите да се движат с повишено внимание по път I-4 село Брестница - село Сопот в края на село Б. Извор поради пътнотранспортно произшествие"}
{"url": "http://www.focus-news.net/news/2018/04/19/2512867/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще ви информираме по важните теми от Асеновград и региона. Община Асеновград в партньорство с Градската библиотека „Паисий Хилендарски” реализира програма с родители на малки деца  „Работилница за родители – Да пораснем заедно“. Програмата предоставя на родители на деца до 4 години възможност да споделят в присъствието на специалисти своя опит, знания и тревоги, свързани с отглеждането и общуването с малките деца. Всяка работилница се състои от 14 последователни сесии, които се провеждат веднъж седмично и включват лекции, интерактивни упражнения и дискусии. Повече за „Работилница за родители – Да пораснем заедно“ ще научим от Милена Марковска, директор на Градската библиотека „Паисий Хилендарски“ в Асеновград, която е институцията-домакин на срещите, и от Мариана Дафчева, един от менторите в програмата.\r\nИзтичат финалните акорди на програмата „Дни на книгата“ в Асеновград. Какво в две предавания досега, и днес ще се фокусираме върху предвидените културни събития. И по-конкретно – ще разговаряме с детската писателка Радостина Пеева, която ще гостува в Асеновград и ще се срещне с малките читатели на 23 април. Тя ще и посвети в особеностите на детската литература и ще ни разкаже за отговорността да държиш в ръцете си скоростния лост за развитие на детското въображение.\r\nИ още. На 21 април ще се проведе поход до Асеновата крепост като част от Националната кампания срещу рака на гърдата. Подробности ще научим от Цветелина Гочева, един от представителите на организационния екип на кампанията.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.04.19", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/04/19/2512860/ministar-temenuzhka-petkova-zakonodatelniyat-paket-chista-evropa-za-vsichki-evropeytsi-dava-nasoki-da-bade-izvarshen-prehodat-kam-niskovaglerodna-ikonomika.html", "text": "Законодателният пакет „Чиста Европа за всички европейци“ дава насоки да бъде извършен преходът към нисковъглеродна икономика. Това каза на пресконференция министърът на енергетиката Теменужка Петкова след неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\", която се проведе в рамките на Българското председателство на Съвета на ЕС, предаде репортер на Агенция „Фокус“. „Днешната среща премина изключително добре. Обект на дискусии бяха три много важни досиета от законодателния пакет „Чиста енергия за всички европейци“. Предстоят преговори с Европейския парламент. Дискусията премина ползотворно и беше изключително градивна. Получихме яснота по отношение на позициите на държавите-членки за три регламента – регламентът за управление, Директивата за енергийна ефективност и Директивата за ВЕИ. Бяха обсъдени съществени елементи, свързани с изменение на Регламента за създаване на агенция за сътрудничество между регулаторите на енергия в рамките на ЕС. Всички знаем колко важен и фундаментален за енергийното развитие на Европа е законодателният пакет „Чиста Европа за всички европейци“, заяви Петкова. По думите ѝ всички знаят колко важен е преходът към нисковъглеродна икономика. „Именно законодателният пакет „Чиста Европа за всички европейци“ може да бъде определен като изключително амбициозен и уникален по своята същност. Той дава отговори и насоки по отношение на това как да бъде извършен този преход към нисковъглеродна икономика, чрез какви мерки. Те са свързани именно с енергийната ефективност, енергията от ВЕИ“, допълни тя. Петкова уточни, че това са мерки, които гарантират устойчивост и растеж. \r\n„Българското председателство ще използва всички мнения, за да формира своята позиция по отношение на предстоящите преговори с Европейския парламент. Поставили сме си амбициозната цел в рамките на българското председателство да приключим тези три изключително важни досиета от пакета „Чиста енергия за всички европейци“. Наред с това сме си поставили и целта да постигнем общ подход по отношение на досието, свързано с дейността на регулаторите на енергия в рамките на ЕС“, каза още Теменужка Петкова. \r\nЛюба АЛЕКСИЕВА", "date": "2018.04.19", "title": "Министър Теменужка Петкова: Законодателният пакет „Чиста Европа за всички европейци“ дава насоки да бъде извършен преходът към нисковъглеродна икономика"}
{"url": "http://www.focus-news.net/news/2018/04/19/2512868/lovech-vazstanoveno-e-dvizhenieto-po-pat-i-4-s-bresnitsa-s-sopot-v-uchastaka-v-kraya-na-s-balgarski-izvor.html", "text": "Възстановено е движението по път I-4 с. Бресница - с. Сопот в участъка в края на с. Български Извор в посока с. Сопот. Това съобщиха от пресцентъра на Агенция \"Пътна инфраструктура\".", "date": "2018.04.19", "title": "Ловеч: Възстановено е движението по път I-4 с. Бресница - с. Сопот в участъка в края на с. Български Извор"}
{"url": "http://www.focus-news.net/news/2018/04/19/2512869/plovdiv-predstoi-rekonstruktsiya-na-vik-mrezhata-na-tyutyuneviya-grad.html", "text": "Предстои реконструкция на ВиК мрежата на Тютюневия град в Пловдив. Това съобщи за Радио „Фокус” - Пловдив главният инженер на водоснабдителното дружество Антон Гълъбов. „Предвидено е изграждане на нови съоръжения – водопроводи, канализации и други в зоната около ул. „Иван Вазов”, в централната част на града, ул. „Велико Търново”, ул. „Г. М. Димитров”, ул. „Крали Марко”, ул. „Кръстьо Пастухов”, ул. „Авксентий Велешки” и доста други улици”, посочи инж. Гълъбов. „Ние се съобразяваме изцяло с инвестиционната програма на община Пловдив, които имат голям спектър на ремонтни дейности в града”, каза Гълъбов. По думите му там, където ще се извършат дейностите по ремонт на улици, е предвидено и изграждането на ВиК мрежата. „Това изграждане предстои, но сроковете зависят от инвестиционната програма на Общината”, каза още инж. Гълъбов.\r\nПо думите му предвижда се още да се подменя настилка и двата етернитови стари водопроводи на бул.„Никола Вапцаров”, в участъка между ул. „Македония” и „Димитър Талев”. Това ще се случи или през месец май, или в началото на юни. „Отново сме зависими от времевия прозорец, който ще даде общината”, каза още инж. Антон Гълъбов.\r\nЦветана ТОНЧЕВА", "date": "2018.04.19", "title": "Пловдив: Предстои реконструкция на ВиК мрежата на Тютюневия град"}
{"url": "http://www.focus-news.net/news/2018/04/19/2512870/veneta-ifandieva-pchelar-dobra-rekolta-ot-med-ochakvame-v-oblast-blagoevgrad-tazi-godina.html", "text": "Добра реколта от мед очакваме в област Благоевград тази година. Това каза за Радио „Фокус“ – Пирин Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари“. По думите ѝ към момента пчеларите в региона извършват пролетното подхранване на пчелите и прегледи на пчелните семейства. „Миналата година бе много лоша за пчеларите, като в област Благоевград отчетохме почти нулева година. Най-много до 5 кг – 10 кг мед успяхме да добием от някои семейства. Чрез тези количества успяхме да се спасим и да не ликвидираме пчеларството в региона. За тази година надеждите ми са, че ще имаме по-добре реколта“, каза още Ифандиева. Тя добави, че има 50 пчелни семейства и в момента наблюденията ѝ показват, че са започнали да събират прашец. „За по-добрата реколта тази година помага и самото време“, добави Ифандиева.\r\nЛивия НИНОВА", "date": "2018.04.19", "title": "Венета Ифандиева, пчелар: Добра реколта от мед очакваме в област Благоевград тази година"}
{"url": "http://www.focus-news.net/news/2018/04/19/2512866/evrokomisaryat-migel-arias-kanete-balgarskoto-predsedatelstvo-raboti-po-tri-izklyuchitelno-vazhni-elementa-ot-paketa-za-chista-energiya.html", "text": "Българското председателство работи по три изключително важни елемента от пакета за чиста енергия. Това каза на пресконференция еврокомисарят по климат и енергетика Мигел Ариас Канете след неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\", предаде репортер на Агенция „Фокус“. „Тази седмица ЕП прие окончателния текст за директивата с впечатляваща политическа подкрепа. Българското председателство работи по три изключително важни елемента от пакета за чиста енергия. Един от тях е от основно значение за успеха на пакета, това е управлението. Вторият елемент е енергийната ефективност и преработката на директивата за ВЕИ“, заяви Канете. По думите му ЕК смята, че трябва да имат амбиция. „Сега е моментът, за да се повиши амбицията на нашите цели. Видяхме, че разходите за възобновяемата енергия спаднаха рязко, както за вятърните инсталации, офшорните и слънчевите инсталации. Сега можем със същата разходна ефективност да постигнем по-амбициозни цели. Делегациите посочиха, че са готови да имат по-амбициозни цели. Българското председателство трябва да намери компромис между позициите на Съвета и парламента. Убеден съм, че ще постигнем това по време на българското председателство. ЕК ще действа като честен посредник за постигане на тази цел“, допълни той. Канете уточни, че са провели много добра дискусия и много държави членки са представили своята позиция. „Сигурен съм, че българското председателство ще може да постигне общ подход по Агенцията за сътрудничество между енергийните регулатори. Ако бъде постигнат този общ подход и се приключи работата по управление енергийна ефективност и преразглеждането на директивата за ВЕИ, смятам, че това ще бъде невероятен успех на председателството“, каза още той. \r\nЛюба АЛЕКСИЕВА", "date": "2018.04.19", "title": "Еврокомисарят Мигел Ариас Канете: Българското председателство работи по три изключително важни елемента от пакета за чиста енергия"}
{"url": "http://www.focus-news.net/news/2018/04/19/2512874/burgas-v-programata-na-obshtinata-e-zalozheno-izgrazhdaneto-na-70-tochki-s-podzemni-konteyneri-za-smet.html", "text": "В програмата на Община Бургас е заложено изграждането на 70 точки с подземни контейнери за смет на територията на града. Това каза за Радио „Фокус“ - Бургас Павлин Михов, директор на Дирекция „Околна среда” в Община Бургас. От година и половина Общината изгражда система за разделно събиране на отпадъци в подземни контейнери. До момента има изградени 17 такива точки, в които са разположени 4 подземни контейнера за събиране на хартия, пластмаси, смесени битови отпадъци. От тези 17 точки в експлоатация са 9. За останалите предстоят да бъдат довършени някои строително-монтажни работи и също да бъдат пуснати в експлоатация. Не е изградена напълно и мониторинговата система, която включва поставяне на датчици за температура и запълняемост на контейнерите и поставяне на видеокамери. Според Михов интересът на гражданите към този тип сметосъбиране е много голям. Той призива хората за по-отговорно ползване на подзмените съдовете, тъй като на няколко места се наблюдава оставяне на торбата с отпадъци до контейнера. „Това ще подлежи на контрол с доизграждането на системата и изграждане на системата за мониторинг“, каза още Михов. В Бургас съществува и система за разделно събиране на отпадъци с цветни надземни контейнери, които касаят отпадъците от опаковки.\r\nМария РУСЕВА", "date": "2018.04.19", "title": "Бургас: В програмата на Общината е заложено изграждането на 70 точки с подземни контейнери за смет"}
{"url": "http://www.focus-news.net/news/2018/04/19/2512863/sblasakat-na-sayuznitsite-zamrazenite-konflikti-na-turtsiya-i-gartsiya.html", "text": "Историята е безспорен източник на вдъхновение за водене на вътрешна и външна политика. Отношенията между Турция и Гърция не правят изключение. Всъщност, гръцко-турските отношения винаги са били свързани с различни исторически факти и митове, които доминират политическия спектър. Едно чувство на историческо съперничество, в комбинация с османското наследство, води до безкрайно противоборство между двете страни. Единствената разлика в това съперничество е, че Турция е много по-успешна от Гърция що се отнася до икономическа и военна сила след установяването на Турската република. По-надолу ще анализираме защо гръцката политика и политици нападат агресивно Турция и правят иредентистки заявления спрямо турските територии. Допълнително, ние ще разгледаме как старото съперничество предизвика Гърция да стане пристан за терористи, които заплашват съществуването и интегритета на Турската република.\r\nСтарата омраза срещу османското наследство има определено влияние върху формирането на самосъзнанието на хората в Гърция. В контекста на тази омраза, Турция и турците се представят като първопричина за гръцките проблеми, което се подема от екстремно-десните групировки в страната като начална точка за тяхната анти-турска риторика, с което печелят гласове. В резултат национализмът влияе силно върху гръцката политика, което от своя страна е пагубно за гръцко-турските отношения по две причини.\r\nПърво, турското население в Гърция стана основна мишена за гръцките националисти, което без съмнение увеличава напрежението между Гърция и Турция. Лошото отношение към турското малцинство в Гърция, както и прилагането на репресивни политики спрямо него увеличава многократно турския скептицизъм относно гръцката политика. Успоредно с това, в Турция възникна тип национализъм, който се обявява за защитаването на турците в чужбина и по-конкретно тези в Гърция. Като резултат, възможно помирение, или най-малко, презареждане на отношенията, се блокира от гръцките националистически политики.\r\nВторо, потенциално партньорство между Турция и Гърция може да разреши много регионални проблеми, простиращи се от Косово до Кипър. Но гръцкия скептицизъм относно подобряването на връзките пречи на двете страни да играят подобна роля в региона. По-конкретно, пристрастните националистически лозунги и риторика, на които държи Гърция, стават изключително опасни в кризисни времена между двете страни, като например Кипърската криза през 1974 година. За първи път в историята на НАТО, две страни-членки бяха на ръба да си обявят война. Оттогава, Турция и Гърция са в постоянен обмен на враждебни действия една срещу друга, а най-критичната от тях беше през 1996 година заради скалистите островчета Кардак (на гр. Имия). А последната криза около издигането на гръцкото национално знаме на необитаемо островче в близост до турския бряг при курорта Дидим показва, че анти-турската риторика е жива и е добре.\r\nДокато напрежението между Гърция и Турция остава високо, последната ескалация разкри, че вместо да се отърсят от старата си вражда, между противниците продължава да има високо напрежение, което отново излиза на повърхността. Тревогите на Турция относно гръцкото поведение също са свързани и с това, че Атина приютява терористи, които заплашват Турската република. Тези търкания стават все по-силни, тъй като гръцкия съд отказва да одобри искането за екстрадиция за турските войници, свързани с Терористичната организация на Фетулах Гюлен (ФЕТО) – които избягаха в Гърция след неуспешния опит за преврат срещу президента Реджеп Таийп Ердоган през юли 2016 година.\r\nТази липса на уважение към турската национална сигурност потвърждава, че външната политика на Гърция е вдъхновена от старинната омраза. Така всяка надежда за презареждане на отношенията е напразна, докато Гърция продължава да крие терористи, които открито се противопоставят на съществуването на Турция и нейния интегритет. Още повече, че това развитие на събитията не само обезсмислят усилията за помиряване между двете страни-съюзници в НАТО, но също разобличават гръцката анти-турска риторика.\r\nАгенция „Фокус“ припомня:\r\nПревод и редакция:", "date": "2018.04.19", "title": "Сблъсъкът на съюзниците: Замразените конфликти на Турция и Гърция"}
{"url": "http://www.focus-news.net/news/2018/04/19/2512858/ministar-krasen-kralev-nashite-futbolni-fen-klubove-vse-oshte-ne-sa-na-evropeysko-nivo-imame-oshte-dalag-pat-da-izvarvim.html", "text": "Нашите футболни фен клубове все още не са на европейско ниво, имаме още дълъг път да извървим. Това каза пред журналисти министърът на младежта и спорта Красен Кралев във връзка с пострадалата полицейска служителка по време на дербито между ПФК „Левски“ и ПФК ЦСКА, което се проведе вчера на Националния стадион „Васил Левски“, предаде репортер на Агенция „Фокус“. „Трябва да има категорична реакция срещу този вандализъм. Ясно е, че в момента обществото реагира много остро срещу това, което се случи вчера на мача. През последния месец много се говори за дербитата на ПФК „Левски“ и ПФК ЦСКА, които се очертава да са над 4 всяка година, така че трябва да се работи много сериозно и със самите клубове и с фен клубовете, за да могат такива неща да бъдат изолирани. Знаете колко усилия положихме тези мачове да бъдат в светлата част на денонощието, трябва да имаме по-голямо разбиране от клубовете, защото се вижда, че нашите фенове още не са на европейско ниво, така че има още дълъг път да извървим“, каза министър Кралев.\r\nНа въпрос дали наказанието трябва да бъде към клубовете, той коментира: „Не, така се наказват клубовете, а не тези, които предизвикват инцидентите. Самите фен клубове реагират срещу подобни прояви, защото страдат и футболистите, и самите фенове на стадиона. Вчера например на стадиона имаше около 20 хил. души и заради проявите на пет необуздани фенове не може да накараме 20 хил. души да страдат. Но категорично трябва да има реакция“, каза той и уточни, че му предстои среща днес с главния секретар гл. ком. Младен Маринов, за да уточнят какви мерки ще предприемат.\r\nЦветилена СИМЕОНОВА", "date": "2018.04.19", "title": "Министър Красен Кралев: Нашите футболни фен клубове все още не са на европейско ниво, имаме oще дълъг път да извървим"}
{"url": "http://www.focus-news.net/news/2018/04/19/2512871/aleksandar-vuchich-sazhalyavam-che-harvatskata-delegatsiya-se-obidi-zaradi-sheshel.html", "text": "Президентът на Сърбия Александър Вучич коментира изпълненията на председателя на Сръбската радикална партия (СРП) Воислав Шешел от сряда като заяви, че случилото се е много вредно за Сърбия, предава македонската държавна агенция „Макфакс“.\r\n„Като президент на Сърбия осъждам всеки вид насилие, закана, газене, палене на хърватското или което и да е друго знаме. Тези работи са недопустими. Никога няма да позволим някой да застраши нашите гости. Поставя се въпроса защо си причиняваме това сами на себе си? Нямам отговор“, заяви Вучич пред „Радио и Телевизия Сърбия“\r\nТой изрази разочарованието си, че хърватската делегация е решила да напусне Сърбия заради провокациите.\r\n„Те гориха знамето, докато бях в Хърватия, псуваха ме, наричаха ме четник, но не си тръгнах. Съжалявам за решението на Пленович да изтегли председателят на хърватския парламент Гордана Яндронкович. Какво лошо направихме, да не би да сме посрещнали зле Яндрокович? Не“, добави сръбският президент.\r\nТой припомни още, че Шешел е предизвикал безредици и на миналогодишното изявление на Федерика Могерини в сръбския парламент, но тогава, както заяви Вучич, не само, че тя не е напуснала Сърбия, не само, че не е напуснала парламента, но и е продължила да говори в невъзможни условия.\r\n„Макфакс“ припомня, че хърватската делегация напусна преждевременно Сърбия, тъй като лидерът на СРП Воислав Шешел стъпка хърватското знаме, след което причака представителите на делегацията и ги прокле и псува. Постъпката на Шешел беше осъдена от всички висши функционери в Сърбия и Хърватска.\r\nПревод и редакция:", "date": "2018.04.19", "title": "Александър Вучич: Съжалявам, че хърватската делегация се обиди заради Шешел"}
{"url": "http://www.focus-news.net/news/2018/04/19/2512876/penka-ignatova-obshtina-veliko-tarnovo-679-parvoklasnitsi-se-ochakva-da-tragnat-na-esen-na-uchilishte-v-obshtinata.html", "text": "679 първокласници се очаква да тръгнат на есен на училище в община Велико Търново. Това съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ към Общината. Тя добави, че миналата година децата в първи клас са били 684. За учебната 2018/2019 година директорите са заявили общо 30 самостоятелни паралелки и пет слети паралелки. Най-много ще са в СУ „Емилиян Станев“ – шест с 132 ученици. СОУ „Вела Благоева”, ОУ „Бачо Киро” и ОУ „Патриарх Евтимий са заявили по пет паралелки с по 22 ученици. С по две паралелки ще са ОУ „Димитър Благоев” и ОУ „П. Р. Славейков”. Една паралелка са заявили директорите на ОУ „Христо Ботев“, СУ „Владимир Комаров“, ОУ „Д-р Петър Берон“- град Дебелец, ОУ „Неофит Рилски“ – град Килифарево, ОУ „Христо Ботев“ в Ресен и СУ „Г. С. Раковски“ – Велико Търново. Обучението в селата Леденик, Самоводене, Водолей, Балван и Церова кория отново ще се провежда в слети и маломерни паралелки.\r\nПриемът на документи започва от 1 юни. „Тогава децата, завършващи предучилищна група в детска градина или подготвителна такава в училище, трябва да получат своя документ за завършено задължително предучилищно обучение. След това то трябва да подаде заявление в училището в съответния район, в който живее“, посочи Пенка Игнатова.\r\nНадежда КРЪСТЕВА", "date": "2018.04.19", "title": "Пенка Игнатова, Община Велико Търново: 679 първокласници се очаква да тръгнат на есен на училище в общината"}
{"url": "http://www.focus-news.net/news/2018/04/19/2512872/ministar-temenuzhka-petkova-tsentralite-koito-rabotyat-na-vaglishta-shte-tryabva-da-kandidatstvat-za-derogatsiya-ako-otgovaryat-i-spazyat-vsichki-yasno-posocheni-evropeyski-iziskvaniya.html", "text": "Това, което България ще направи, е свързано с това централите, които работят на въглища да кандидатстват за дерогация, ако отговарят и спазят всички ясно посочени в европейската директива изисквания. Това каза на пресконференция министърът на енергетиката Теменужка Петкова след неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\", която се проведе в рамките на Българското председателство на Съвета на ЕС, предаде репортер на Агенция „Фокус“. „Обнадеждена съм, че има такава възможност да бъде постигнат общ подход. Българското председателство ще работи за това. Работим целенасочено и отдадено по отношение на това да постигнем максимален напредък по всяко едно от тези досиета. В работата си разчитаме на партньорството и на ЕК, на нашите партньори, на колегите, на останалите държави-членки. Вероятността да бъде постигнат общ подход е наистина голяма“, заяви Петкова.\r\nТя уточни, че що се отнася до националната ни политика в областта на енергетиката, това е една много сериозна тема за българската електроенергетика. „40% от нея се произвежда именно от въглищни централи. България като страна-членка на ЕС споделя и подкрепя изцяло визията на ЕС за преход към нисковъглеродна икономика. Работим и ще продължим да работим в тази посока. Що се отнася до въглищните централи, се предвижда възможност държавите-членки да кандидатстват за определена дерогация“, каза още Теменужка Петкова. \r\nЛюба АЛЕКСИЕВА", "date": "2018.04.19", "title": "Министър Теменужка Петкова: Централите, които работят на въглища ще трябва да кандидатстват за дерогация, ако отговарят и спазят всички ясно посочени европейски изисквания"}
{"url": "http://www.focus-news.net/news/2018/04/19/2512875/plyus-info-makedoniya-gratskata-politsiya-zadarzha-lider-na-mezhdunarodna-kriminalna-grupirovka.html", "text": "Гръцката полиция съобщи, че е арестувала лидер на „европейска организирана престъпна група“, която се занимава с големи кражби, грабежи и изнудвания във Франция и Германия, предава македонския електронен портал „Плюс инфо“.\r\nПетдесет и седем годишният грузинец е между 14-те арестувани в Солун по време на двудневна операция, в която са участвали повече от 100 полицаи. Между задържаните са две лица, които се смятат за водещите членове на групата.\r\nПрипомня се, че в течение на миналата година криминалната група е извършила най-малко 56 кражби в Солун, при които са били откраднати предмети на стойност над един милион евро.\r\nОще 17 предполагаеми членове на групата са задържани във Франция за грабежи в провинциите Бретан и Нормандия.\r\nПревод и редакция:", "date": "2018.04.19", "title": "„Плюс инфо“ (Македония): Гръцката полиция задържа лидер на международна криминална групировка"}
{"url": "http://www.focus-news.net/news/2018/04/19/2512877/nova-makedoniya-v-gartsiya-teche-intenzivna-nezakonna-targoviya-s-lichni-dokumenti-za-bezhantsi.html", "text": "Осъществява се онлайн продажба на лични карти, издадени на бежанци от страна на германските компетентни власти, пише немското издание „Шпигел“, като се позовава на вътрешен анализ на германската федерална полиция, който е показал, че „търговията с такива документи е най-разпространена в Гурция“, пише македонското електронно издание „Нова Македония“.\r\nВ статията, преведена от гръцкия портал Нюз.ин, се твърди, че „мигрант може да се снабди с бежански документи в Гърция, за да се качи на самолет и без никакви проверки да пътува до Стокхолм, Франкфурт или Амстердам“.\r\nСпоред вестникът, германската полиция е потвърдила, че нелегалните пристигания със самолети в Германия през 2016 година са нараснали с 9%, а през 2017 година с 22% и заминаванията са предимно от Гърция.\r\n„Шпигел“ пише за „бум на онлайн търговията с истински бежански документи“. Хората се организират чрез „Фейсбук“, като продавачите и купувачите на такива документи си договарят срещи, а цялата комуникация се води на арабски език. Най-често купувачите на такива документи са били сирийци, които са искали да се доберат до Германия.\r\nСпоред Европол, в последно време се изземат все повече фалшиви документи, които са били употребени на летищата. Поради това, федералната полиция е изпратила гранични полицаи на летищата в Атина и Солун, които да възпрепятстват нелегални заминавания за Германия.\r\nПревод и редакция:", "date": "2018.04.19", "title": "„Нова Македония“: В Гърция тече интензивна незаконна търговия с лични документи за бежанци"}
{"url": "http://www.focus-news.net/news/2018/04/19/2512844/deputatite-othvarliha-predlozhenieto-na-bsp-lechebnite-zavedeniya-s-50-obshtinsko-uchastie-da-badat-vklyucheni-zabranitelniya-spisak-za-privatizatsiya.html", "text": "Депутатите отхвърлиха предложението на БСП лечебните заведения с 50 % общинско участие да бъдат включени забранителния списък за приватизация, предаде репортер на Агенция „Фокус“. В рамките на дебата д-р Даниела Дариткова от ГЕРБ, заяви, че  БСП не са разбрали  какво предлагат в Закона за приватизационен и следприватизацонен контрол. По думите ѝ те не искат забрана за приватизация, а промяна на механизмите за това. Според нея не може парламентът да се меси в местното самоуправление по партиен принцип. Депутатът Георги Гьоков от БСП коментира, че докато не се приеме Национална здравна карта не трябва да се позволява лечебно заведение да не бъде приватизирано. Той изтъкна, че нито една европейска държава не предлага решение на управленските си проблеми в съответното здравеопазване чрез приватизация.\r\nДеница КИТАНОВА", "date": "2018.04.19", "title": "Депутатите отхвърлиха предложението на БСП лечебните заведения с 50% общинско участие да бъдат включени забранителния списък за приватизация"}
{"url": "http://www.focus-news.net/news/2018/04/19/2512879/burgas-proleten-praznik-posveten-na-denya-na-zemyata-shte-se-provede-v-kts-morsko-kazino.html", "text": "Много атракции и забавления очакват малчуганите на Пролетния празник, посветен на Деня на земята. Това съобщиха от пресцентъра на Община Бургас. Той ще се проведе на 21 и 22 април в КЦ „Морско казино“ и на открито пред културния център. Програмата на празника е планирана така, че да ангажира вниманието на деца и родители с шоу-програми, ателиета и професионални спектакли. Тази година детският хепънинг е посветен на Деня на земята, затова и включените събития имат екологична насоченост и теми, които фокусират вниманието на малките участници към устойчивия начин на живот. Както и в предишните издания на празника, във всеки от двата дни гостуващите артисти ще предложат на децата различен тип арт занимания, като започнат със шоу, а след това ще продължат с ателие за изработка на кукли и предмети, които децата ще вземат със себе си. В края на всеки ден ще има и театрално представление. Идеята на организаторите е да въвлекат родители и деца в едно съвместно вдъхновяващо преживяване.", "date": "2018.04.19", "title": "Бургас: Пролетен празник, посветен на Деня на земята, ще се проведе в КЦ „Морско казино“"}
{"url": "http://www.focus-news.net/news/2018/04/19/2512880/varna-okrazhnata-prokuratura-vnese-iskane-za-zadarzhane-na-ruski-grazhdanin-izdirvan-v-rodinata-si-za-neplateni-danatsi-v-osobeno-golemi-razmeri.html", "text": "Окръжната прокуратура във Варна внесе искане за временното задържане за срок до 40 дни на руския гражданин Юрий В. Той се издирва от съдебните власти на Руската федерация чрез Интерпол, за да бъде екстрадиран в родината си. Това съобщиха от пресцентъра на Апелативна прокуратура - Варна.\r\nВ Районния съд в Томск срещу 53-годишния руски гражданин се води наказателно преследване за неплатени данъци и такси в размер на близо 24 млн. руски рубли. Престъплението, заради което спрямо Юрий В. е издадена заповед за задържане от руския съд, е извършено в периода от 18 април 2014 до 28 март 2015 г. като длъжностно лице - директор на фирма. Наказанието според руското законодателство е лишаване от свобода за срок до 6 години за това деяния. \r\nВ момента руският гражданин е задържан за срок до 72 часа. Това е станало на 17 април тази година. \r\nДнес в 16 часа състав на Варненския окръжен съд ще разгледа искането на Окръжната прокуратура във Варна по получените материали от Върховната касационна прокуратура в София, където е постъпила молбата на руските съдебни власти.", "date": "2018.04.19", "title": "Варна: Окръжната прокуратура внесе искане за задържане на руски гражданин, издирван в родината си за неплатени данъци в особено големи размери"}
{"url": "http://www.focus-news.net/news/2018/04/19/2512873/evrokomisaryat-migel-arias-kanete-v-balgariya-energiyata-mozhe-da-bade-mnogo-evtina-i-vei-mozhe-da-proizvezhda-takava-koyato-da-e-ustoychiva-i-konkurentna.html", "text": "В България енергията може да бъде много евтина и ВЕИ може да произвежда такава, която да е устойчива и конкурентна. Това каза на пресконференция еврокомисарят по климат и енергетика Мигел Ариас Канете след неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\", предаде репортер на Агенция „Фокус“. „ЕК винаги уважава правата на държавите членки и техния пълен суверенитет по отношение на решенията за енергийния микс. Трябва има съответствие с обвързващите цели, които си е поставила държавата. В случая България има цели. Когато говорим за ВЕИ и енергийна ефективност, говорим за европейски цели в съответствие с Плана за действие за климата“, заяви Канете. По думите му в някои държави-членки има цели за ВЕИ, за енергийна ефективност, ще обсъдим всичко това с правителствата. \r\n„Трябва да се има предвид, че разходите толкова са спаднали, че всъщност възможностите са много конкурентни. Не е необходима държавна помощ. В момента ВЕИ са конкурентоспособни. В България енергията може да бъде много евтина и в бъдеще ВЕИ могат да произвеждат енергия, която да е устойчива и много конкурентна. Ето защо трябва да гарантираме енергийния преход. Ето защо ЕК ще разработи стратегия за стимулиране на прехода“, каза още той. \r\nЛюба АЛЕКСИЕВА", "date": "2018.04.19", "title": "Еврокомисарят Мигел Ариас Канете: В България енергията може да бъде много евтина и ВЕИ може да произвежда такава, която да е устойчива и конкурентна"}
{"url": "http://www.focus-news.net/news/2018/04/19/2512878/umbal-tsaritsa-yoanna-isul-stabilno-ostava-sastoyanieto-na-postradalata-politseyska-sluzhitelka.html", "text": "Стабилно остава състоянието на пострадалата полицейска служителка. Това съобщиха от пресцентъра на УМБАЛ „ Царица Йоанна – ИСУЛ“ за Агенция „Фокус“. През нощта на нараненото око на пострадалата е била направена операция, продължила повече от един час, която е минала добре. Предстои да и бъде направена повторна операция на окото. Лекарите продължават наблюдението над състоянието и. Възстановяването на пострадалата ще продължи около шест месеца.", "date": "2018.04.19", "title": "УМБАЛ „ Царица Йоанна – ИСУЛ“: Стабилно остава състоянието на пострадалата полицейска служителка"}
{"url": "http://www.focus-news.net/news/2018/04/19/2512882/mvr-i-mms-obsadiha-predpriemaneto-na-obshti-merki-sreshtu-vandalizma-po-vreme-na-futbolni-machove.html", "text": "Министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов проведоха работна среща. Това съобщиха от пресцентъра на МВР. Темата на разговора бе изготвянето на обща стратегия между МВР и ММС срещу вандализма по време на футболни мачове. \r\nСпортният министър и представителите на МВР бяха категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти.  \r\nПървата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития. Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии – Комисията по въпросите на децата, младежта и спорта и Комисията по вътрешна сигурност и обществен ред. Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия. \r\nПървата стъпка, около която се обединиха МВР и ММС, е Националният стадион “Васил Левски” да бъде оборудван изцяло със система за контрол на достъпа, за да може да поеме основните рискови футболни срещи. \r\nПървата работна среща между МВР, ММС, БФС и представители на двете парламентарни комисии ще се проведе на 20 април 2018 г. от 14.00 часа на Националния стадион “Васил Левски”. След срещата са предвидени изявления.", "date": "2018.04.19", "title": "МВР и ММС обсъдиха предприемането на общи мерки срещу вандализма по време на футболни мачове"}
{"url": "http://www.focus-news.net/news/2018/04/19/2512884/plovdiv-op-chistota-sezira-obshtinska-politsiya-za-ustanovyavane-samolichnostta-na-dvama-narushiteli-koito-sa-obrazuvali-nezakonno-smetishte-v-grada.html", "text": "ОП „Чистота“ сезира Общинска полиция за установяване самоличността на двама нарушители, които са образували незаконно сметище в града. Това каза за Радио „Фокус“ – Пловдив Иван Стоянов, директор на Общинско предприятие „Чистота“. „Имаме сигнали за нерегламентирани сметища в Столипиново, Шекер махала, а последният случай е на улица „Еледжик“ 11 в Арман махала“, каза Иван Стоянов. По думите му двамата нарушители са избягали и са отказали да платят глоба в рамките от 10 до 50 лева и са се държали арогантно със служител на общинското предприятие. По думите на Иван Стоянов ОП „Чистота“ има поставени видеорегистратори на служебните автомобили именно с тази цел, ако се образуват нерегламентирани сметища или има нарушители, които замърсяват околната среда и пътищата. „Най-често виждаме по улиците да се изхвърлят фасове или пластмасови чашки от кафе на пътното платно и затова  с видеорегистраторите отчитат дата, час, както и джипиес координати, за да се използват като доказателство. От там нататък сме на справка с Общинска полиция за собственика на превозното средство, като ни дадат името на собственика ние го поканваме в ОП „Чистота“ за съставяне на акт или фиш и по този начин можем да глобяваме нарушителите“, каза Иван Стоянов.\r\nВесела КРЪСТЕВА", "date": "2018.04.19", "title": "Пловдив: ОП „Чистота“ сезира Общинска полиция за установяване самоличността на двама нарушители, които са образували незаконно сметище в града"}
{"url": "http://www.focus-news.net/news/2018/04/19/2512883/varna-okrazhnata-prokuratura-predade-na-sad-trima-dushi-za-pritezhanie-i-razprostranenie-na-narkotitsi.html", "text": "С обвинителен акт на Окръжната прокуратура във Варна на съд са предадени 36-годишната Биляна Сл. и 35-годишните Добрин М. и Калоян Ст. от Варна. Това съобщиха от пресцентъра на Апелативна прокуратура - Варна. И тримата ще отговарят за извършване на престъпления, свързани с наркотични вещества, като Биляна и приятелят ѝ Добрин са обвинени в разпространение на хероин и амфетамини, а съучастникът им Калоян – само за държане на забранени от закона наркотични вещества. \r\n36-годишната жена, която е с висше икономическо образование, била засечена на 14 ноември 2017 г. да разпространява на двама наркозависими различни количества хероин и метамфетамини. Приятелят ѝ Добрин продал на Калоян същия ден амфетамини. При претърсване в дома му са иззети наркотични вещества на стойност около 100 лева. При операцията на полицията в полезрението попаднал и 35-годишният Калоян. При извършения обиск в него е намерен амфетамин. \r\nВ момента Биляна Сл. е с мярка за неотклонение „Домашен арест“, приятелят й, който е осъждан, е приведен във варненския затвор. Третия съучастник Калоян е с мярка „Подписка“.\r\nДелото срещу тримата е насрочено за разглеждане на 11 май тази година във Варненския окръжен съд", "date": "2018.04.19", "title": "Варна: Окръжната прокуратура предаде на съд трима души за притежание и разпространение на наркотици"}
{"url": "http://www.focus-news.net/news/2018/04/19/2512885/evrokomisaryat-migel-arias-kanete-darzhavite-ot-es-imat-razlichni-mneniya-za-realiziraneto-na-vei-potentsiala-no-kato-tsyalo-stremezhat-e-kam-po-visoka-tsifra-ot-27.html", "text": "Държавите членки на ЕС имат различни мнения за реализирането на ВЕИ потенциала, но като цяло стремежът е към по-висока цифра от 27%. Това каза европейският комисар по въпросите на климата и енергетиката Мигел Ариас Канете по време на конференцията на високо ниво „Чиста енергия за всички европейци – пътят напред“ - Балканската перспектива за нисковъглеродното бъдеще на Европа, която се провежда в рамките на Българското председателство на Съвета на ЕС, предаде репортер на Агенция „Фокус“. „Чухме днес позиции и от двете страни, чухме мнения и от двете посоки – някои държави членки казват, че не трябва да надвишаваме 27% за ВЕИ, други пък искат 35%, а трети - да се запази 27%. Така че имаше различни мнения по въпроса, но като цяло стремежът е към по-висока цифра от 27%, но не чак толкова близо до 35%, както иска Европейският парламент. Но целта е нещо, което ще решим в последния момент, в 3.00 ч. на последния ден. Винаги става така“, обясни еврокомисарят и посочи, че за енергийна ефективност положението е същото.\r\n„За мен най-важното е да има силно управление, защото каквито и да са целите, по които ще постигнем споразумение, това са европейски цели. А след това, в националните планове за действие, има цели, които държавите членки трябва да постигнат. Така че трябва да имаме механизъм за запълване на амбициите на държавите членки, за да гарантираме, че приносът на различните страни ще се допълва така, че да можем да достигнем общата европейска цел. По същия начин е и за разликата между резултатите – трябва да постигнем споразумение между държавите коя какво ще постигнe\", коментира Канете.\r\nПо отношение на регламента за управлението той посочи, че е имало много по-голямо съвпадение на позициите. \"Всички искат по-силно управление и главата за управлението е тази, по която Председателството може да ускори темпа за работа, тъй като там всички са съгласни. Но за цифрите и там чухме всякакви мнения – Германия казва едно, Франция казва нещо малко по-различно, Швеция и Люксембург имат друга позиция, така че всякакви възможности в момента се обсъждат. Навремето, когато залагахме тази цел от 27%, разходите за слънчеви панели бяха други, сега са паднали с 80%, за ветрогенераторите също са паднали значително, така че се намираме в съвсем различна ситуация. С оглед на разходите в днешно време можем да постигнем 30%, така че казах на държавите членки, че можем да бъдем по-амбициозни“, каза още еврокомисар Канете и посочи, че това допринася за енергийната сигурност, създават се работни места на местно ниво, подобрява се качеството на въздуха за всички граждани. \"Така че това са политики, които са в правия път\", коментира еврокомисатят. \r\nЦветилена СИМЕОНОВА", "date": "2018.04.19", "title": "Еврокомисарят Мигел Ариас Канете: Държавите от ЕС имат различни мнения за реализирането на ВЕИ потенциала, но като цяло стремежът е към по-висока цифра от 27%"}
{"url": "http://www.focus-news.net/news/2018/04/19/2512887/dobrich-seminar-na-tema-inovatsii-v-genetikata-efektivno-hranene-i-uspeshno-upravlenie-na-mlechna-ferma-shte-se-provede-v-grada-na-20-april.html", "text": "Градът ще бъде домакин на семинар „Иновации в генетиката, ефективно хранене и успешно управление на млечна ферма“, организиран от Представителството на американския департамент по земеделие на САЩ, предаде кореспондент на Радио „Фокус” – Варна. Форумът ще се състои на 20 април от 10.00 часа в парк-хотел „Изида“. Организатор е и Националната асоциация на развъдчиците в животновъдството на САЩ и Американската соева асоциация с партньори Асоциацията на вносителите на генетичен материал в България и Националният център за професионално обучение към Тракийския университет. По време на сутрешната сесия ще бъдат представени партньорите, гост-лекторите и участниците в срещата дискусия, последни иновации в генетиката и развъдната работа в млечното говедовъдство в САЩ и нови тенденции в храненето в млечното говедовъдство в САЩ. Темите по време на следобедната сесия са: Хранителни/фуражни рецепти със соя и соеви продукти за преживни животни за подобряване на производството на мляко и Управление на млечното стадо във фермата – развъдна работа, репродукция, най-важното в цялостно успешно управление на фермата. Предвидена е обиколка на семейната млечна ферма в региона. \r\nЖулиета НИКОЛОВА", "date": "2018.04.19", "title": "Добрич: Семинар на тема „Иновации в генетиката, ефективно хранене и успешно управление на млечна ферма“ ще се проведе в града на 20 април"}
{"url": "http://www.focus-news.net/news/2018/04/19/2512888/deyan-slavov-teritorialno-statistichesko-byuro-severoiztok-42-godini-e-srednata-vazrast-na-naselenieto-vav-varnenska-oblast.html", "text": "Застаряването на населението води до повишаване на неговата средна възраст, която през 2017 година достига 42 години. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Процесът на застаряване се проявява както в селата, така и в градовете, като в градовете средната възраст на населението е 41.6 години, а в селата – 44.3 години. Деян Славов добави, че тенденцията на застаряване на населението води до промени и в неговата основна възрастова структура. Влияние върху съвкупностите на населението в и над трудоспособна възраст оказват както застаряването на населението, така и законодателните промени при определянето на възрастовите граници за пенсиониране. За 2017 година тези граници за населението в трудоспособна възраст са до навършването на 61 години за жените и 64 години за мъжете.\r\nНаселението в трудоспособна възраст в област Варна към 31 декември 2017 година е 293 018 души или 62.1% от населението в областта, като мъжете са 153 025 души, а жените – 139 993 души. Въпреки увеличаващата се възрастова граница за пенсиониране трудоспособното население е намаляло с 1 773 души или с 0.6% спрямо предходната година, отбеляза Деян Славов.\r\nКъм края на 2017 година над трудоспособна възраст са 103 507 души, или 21.9%, а под трудоспособна възраст – 75 595 души, или 16.0% от населението на областта.\r\nМарияна ВАЛЕНТИНОВА", "date": "2018.04.19", "title": "Деян Славов, Териториално статистическо бюро – Североизток: 42 години е средната възраст на населението във Варненска област"}
{"url": "http://www.focus-news.net/news/2018/04/19/2512890/petar-mihaylov-koloezdachen-klub-chernomorets-za-chetvarta-poredna-godina-klub-chernomorets-organizira-sastezanie-po-koloezdene-v-burgas.html", "text": "За четвърта поредна година клуб Колоездачен клуб „Черноморец“ организира състезание по колоездене. Това каза за Радио „Фокус“ - Бургас Петър Михайлов, част от ръководството на Колоездачен клуб „Черноморец“. „Градът отново събира елита на българското колоездене в суров сблъсък за \"Купа Бургас\". Единствено по рода си, то съчетава два коло-критериума разпределени в събота и неделя. Първият етап ще започне на 21 април от 14.00 часа в затворен маршрут между входа на Морската градина със знаковата за града „Гъбка“ и светофара преди разделението на булевард „Демокрация“ и улица „24-ти черноморски пехотен полк“. Обиколката е с дължина 800 метра. Регламентът на състезанието е заимстван от най-интересната дисциплина в пистовото колоездене. Това е издръжливост чрез отпадане. На всяка обиколка последния преминал финалната линия ще отпада, докато не останат най-добрите, които да оспорят призовите места“. По думите му този вид състезание за пръв път се прави на шосе именно по улиците на гр. Бургас, когато преди 4 години колоездачен клуб „Черноморец“ прояви смелост и инициативност, за да предложи една зрелищна и оригинална надпревара. „В неделя пък от 10 часа сцената ще се премести по алеите на Морската градина с отправна точка експозиционен център „Флора“. Там ще е старт финалната линия, като обиколката вече ще е с дължина 1400 метра.  Състезателите ще правят спринт на всяка трета обиколка, събирайки точки, а сбора ще определи победителя. Класиралите се в топ 10 във всеки един от етапите ще получи точки, а носителя на Купа Бургас 2018 ще бъде колоездача с най-много точки от двата дни. Както и през последните три издания, състезанието се очаква да събере повече от 100 колоездачи от цяла България. Зрителите се увеличават прогресивно със всяка следваща година“, добави още Михайлов.\r\nЯнислава КРЪСТЕВА", "date": "2018.04.19", "title": "Петър Михайлов, Колоездачен клуб „Черноморец“: За четвърта поредна година клуб „Черноморец“ организира състезание по колоездене в Бургас"}
{"url": "http://www.focus-news.net/news/2018/04/19/2512886/ministar-nikolina-angelkova-pred-prezidenta-i-glaven-izpalnitelen-direktor-na-grupata-mariot-balgariya-vse-poveche-nalaga-imidzha-si-na-strana-s-kachestven-turizam.html", "text": "България все повече налага имиджа си на страна, която предлага висококачествен туризъм. Неслучайно 4- и и особено 5-звездните хотели се запълват първи и в момента за лято 2018 г. висококатегорийните хотели са почти изцяло заети. Това коментира министърът на туризма Николина Ангелкова по време на среща с президента и главен изпълнителен директор на групата на Мариот Арне Соренсон, съобщиха от пресцентъра на Министерство на туризма. Срещата бе в рамките на форума на върха на Световния съвет за пътувания и туризъм (WTTC) в аржентинската столица Буенос Айрес. Министърът подчерта, че 72% от чуждестранните туристи предпочитат 4 или 5 звездни хотели и добави, че това провокира инвестиционен интерес към страната ни. \r\nМинистър Ангелкова изтъкна, че приоритет на министерство е насърчаването на вътрешния туризъм, като за тази цел се надграждат възможностите за балнео- и СПА туризъм. Министерството на туризма разработи 7 балнео- и СПА дестинации, които обхващат цялата страната. Министърът уточни, че с тази инициатива очакваме да се разширят крилата на сезона. Страната ни е на второ място в Европа по минерални извори, като у нас те са повече от 600, подчерта министър Ангелкова. Тя отбеляза, че Министерството на туризма продължава да работи активно за намаляване на административната тежест в сектора. \r\nЗа мен е много важно, че най-гoлямaтa xoтeлcĸa вepигa в cвeтa - Маrrіоtt Іntеrnаtіоnаl, ĸoято започва да строи oбeĸт y нac в Coфия, плaниpa дa paбoти и пo още пpoeĸти в страната, посочи министърът. А г-н Арне Соренсон заяви, че хотелските вериги Мариот виждат голям потенциал в развитието си на територията на България. \r\nПо време на срещата бяха обсъдени и възможностите за инвестиции във водещи зимни курорти.", "date": "2018.04.19", "title": "Министър Николина Ангелкова пред президента и главен изпълнителен директор на групата Мариот: България все повече налага имиджа си на страна с качествен туризъм"}
{"url": "http://www.focus-news.net/news/2018/04/19/2512881/tass-zadarzhanite-v-armeniya-veche-sa-106-dushi.html", "text": "Арменската полиция в четвъртък е задържала 106 демонстранти в центъра на столицата Ереван. Това заяви пред кореспондент на ТАСС прессекретарят на полицията Ашот Агаронян.\r\n„Към 13:30 (12:30 българско време) в районните управления на полицията в Ереван се намират 106 задържани. Ако не ги пуснат до 3 часа, значи те са заподозрени в правонарушения“, отбеляза Агаронян.\r\nПревод и редакция:", "date": "2018.04.19", "title": "ТАСС: Задържаните в Армения вече са 106 души"}
{"url": "http://www.focus-news.net/news/2018/04/19/2512889/evrokomisaryat-migel-arias-kanete-vaglishtnite-tsentrali-shte-prodalzhat-da-rabotyat-no-ako-sa-nova-tsentrala-nyama-da-mogat-da-poluchat-darzhavna-pomosht.html", "text": "С днешното законодателство, както и бъдещото въглищните централи ще продължат да работят, но ако сте нова централа, няма да можете да получите държавна помощ. Това каза на пресконференция еврокомисарят по климат и енергетика Мигел Ариас Канете след неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\", предаде репортер на Агенция „Фокус“. „В бъдеще, когато одобрим чистата енергия за всички европейци, всички 27 държави-членки на ЕС ще трябва да спазват новите разпоредби. Те посочват улесняване достъпа на ВЕИ до пазара и да могат да се улеснят потребителите да произвеждат своя енергия. В момента обсъждаме нови разпоредби как ще интегрираме възобновяемата енергия на пазара във всички държави-членки. След като вече имаме този регламент, ще видим какви ще бъдат промените, които ще се внесат в държавите-членки с цел да прилагат този пакет“, коментира Канете. \r\nТой уточни, че в ЕК носят отговорност за прилагането на третия енергиен пакет във всички държави-членки. „Всеки път разглеждаме ситуацията за различните държави-членки. Предпочитаме да обсъждаме да имаме диалог с тях, за да видим как може да се приеме законодателство в националния парламент за пълното прилагане на пакета. Когато това е невъзможно, препращаме нещата към Европейския съд. Нямам конкретни данни за броя нарушения, които сме представители пред съда. Европейският съд е този, който решава кой има право. \r\nВ момента сме в процес на преход към нисковъглеродна икономика в бъдеще. Това е дълъг процес“, уточни той и подчерта, че ВЕИ ще играят по-важна роля от изкопаемите горива в бъдеще. „Ако искате да работите на свободния пазар – добре, но на пазара възобновяемите източници по-конкурентоспособни. След няколко години ВЕИ ще са по-конкурентоспособни, отколкото въглищните централи. Тогава правителствата трябва да се запитат искат ли индустрията им да е конкурентоспособна и дали искат евтина енергия за гражданите си. Трябва ни сигурна, чиста и евтина енергия“, заяви еврокомисарят. Той поясни, че целият този процес ще се развива плавно. „Трябва да осъзнаваме социалното икономическо въздействие в определени области, които зависят от въгледобивни рудници и централи. Българското правителство има право да си има енергиен микс, какъвто желае. ЕК казва на България, че трябва да намали с определен процент емисиите и да включи ВЕИ в икономиката си на базата на формулата, която предоставя разумно ниво на ВЕИ в бъдеще. В ЕС може да се направи нещо и със сградите, защото 80% от тях са енергийно неефективни. След 20, 30, 40 години в ЕС трябва да има пълно декарбонизиране, за да можем да изпълним целите на Парижкото споразумение“, допълни Канете. \r\nЗа ядрената енергия той посочи, че това е една от възможностите, които имат държавите членки. „ЕК казва, че ако една държава-членка предпочита ядрената енергетика, трябва да гарантира възможно най-високото ниво на сигурност и безопасност за гражданите. Имаме и изисквания за складовете за отпадъчно ядрено гориво. Държавите членки трябва да отговарят на директивата, свързана с ядрените отпадъци. Ако една държава-членка иска да използва ядрена енергия от гледна точка на сигурността на доставките, разглеждаме и кой ще доставя горивото. Политиката на ЕК е, че всяка една държава-членка трябва да има различни доставчици“, каза още Мигел Ариас Канете. \r\nЛюба АЛЕКСИЕВА", "date": "2018.04.19", "title": "Еврокомисарят Мигел Ариас Канете: Въглищните централи ще продължат да работят, но ако са нова централа, няма да могат да получат държавна помощ"}
{"url": "http://www.focus-news.net/news/2018/04/19/2512893/pleven-vremenno-e-ogranicheno-dvizhenieto-po-pat-i-3-dolni-dabnik-pleven-pri-razklona-za-dolna-mitropoliya-poradi-otstranyavane-na-avariral-tezhkotovaren-avtomobil.html", "text": "Временно e ограничено движението по път I-3 Долни Дъбник – Плевен при разклона за Долна Митрополия поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: Опанец – Долна Митрополия – път I-3Долни Дъбник – Плевен и обратно.", "date": "2018.04.19", "title": "Плевен: Временно e ограничено движението по път I-3 Долни Дъбник – Плевен при разклона за Долна Митрополия поради отстраняване на аварирал тежкотоварен автомобил"}
{"url": "http://www.focus-news.net/news/2018/04/19/2512894/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Тази вечер ще бъде представена новата книга на Явор Тодоров. В нея е претворена историята на Народно читалище „Светлина“ 1927-1945 г. Събитието ще се състои от 19.00 часа в Младежкия клуб на селото, който се намира в близост до църквата „Възнесение Господне“. По този повод гост в предаването „Дупница – ключът към Рила“ по Радио „Фокус“ – Пирин ще бъде авторът на книгата.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.04.19", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/04/19/2512892/premierat-boyko-borisov-perspektivata-pred-zapadnite-balkani-shte-pozvoli-mladite-da-ostanat-v-regiona.html", "text": "Бъдещето на Западните Балкани е в младите хора и тяхното развитие. Това заяви министър-председателят Бойко Борисов, който участва в закриването на Европейската младежка конференция в София, съобщиха от правителствената информационна служба. В изказването си премиерът подчерта взаимовръзката между два от основните приоритета на Българското председателство на Съвета на ЕС - Западните Балкани и бъдещето на Европа и младите. Борисов акцентира върху единодушното мнение на европейските лидери за необходимостта от европейска интеграция на страните от региона. „Трябва да вървим в тази посока, защото младите, кадърните хора от Балканите отиват в развитите държави. Затова ние трябва във всяко отношение да помагаме и поощряваме тези страни, за да останат младите хора да се развиват на Балканите. Те не са бъдещето, те са настоящето“, каза министър-председателят.\r\nБългарският премиер приветства решението на ЕК за стартиране на преговорите за присъединяване с Албания и Република Македония и акцентира, че не трябва да се допускат „черни дупки“ в карта на Европа и всички страни от региона трябва да имат ясна европейска перспектива. „Трябва политическите елити там, а и ние, с всичките си усилия да помогнем“, заяви той. \r\nМинистър-председателят съобщи за проведените по-рано през деня форуми посветени на дигиталното обучение и нови технологии. Той заяви, че Европейската младежка конференция дава възможност младите хора не само да представят своите приоритети, но и да се включат активно в тези процеси. \r\nБорисов подчерта и значението на образованието за развитието на младите хора, като отбеляза, че за последната година с предприетите от правителството мерки в тази сфера над 20 хиляди деца, отпаднали от образователната система, са се върнали в класните стаи. \r\nФорумът се проведе в София от 17 до 19 април като част от календара на Българското председателство на Съвета на ЕС и засегна един от основните приоритети на страната ни - бъдещето на Европа и младите хора. Българското правителство е първото, което поставя сред хоризонталните приоритети в рамките на своето Председателство младите хора и бъдещето на Европа. Това е продиктувано от целенасочената му политика за качествено и устойчиво младежко развитие. \r\nВ рамките на Конференцията участие взеха 250 млади хора и представители на институции, отговорни за младежта от държавите-членки на Европейския съюз, както и страните от Западните Балкани и Източното партньорство.", "date": "2018.04.19", "title": "Премиерът Бойко Борисов: Перспективата пред Западните Балкани ще позволи младите да останат в региона"}
{"url": "http://www.focus-news.net/news/2018/04/19/2512896/dimitar-margaritov-kzp-noviyat-targovski-mehanizam-na-ek-tseli-uednakvyavane-na-pravilata-i-vazpriemane-na-nay-dobrite-praktiki.html", "text": "Няма да е пресилено, ако кажем, че и като нормативна уредба, и като правоприлагане европейското законодателство е водещо в световен мащаб по отношение възможностите, които се предоставят на потребителите и съответно – задълженията на търговците, а и на националните институции за това да работят в посока гарантиране и защита на потребителските права. Това коментира председателят на Комисията за защита на потребителите (КЗП) Димитър Маргаритов в студиото на БТА във връзка с предложения от Европейската комисия Нов търговски механизъм за потребителите, който е част от широк пакет от мерки в последните години за подобряване на потребителската защита в Европейския съюз и засилване функциите на контролните органи, съобщиха от пресцентъра на КЗП. \r\n„Този пакет, макар и нов, представлява продължение на Стратегията на Европейската комисия за цифровия единен пазар и на различните регламенти и директиви, които вече са приети и които предстои да бъдат приети, за да гарантират спокойствието на потребителите, че като европейски граждани ще могат пълноценно да пазаруват най-вече на територията на Европейския съюз”, коментира Маргаритов. Той обясни, че целта е преди всичко уеднаквяване на правилата в различните държави-членки и възприемането на най-добрите практики и нормативни постановки. Председателят на КЗП добави, че вече имаме опит в прилагането на такъв модел и даде за пример отпадналите през миналата година такси за роуминг, забраната за гео-блокирането и единните условия за плащания при онлайн търговия.   \r\nМаргаритов посочи, че предвидените в Новия търговски механизъм мерки ще позволят на потребителите да се ориентират във възникващите в по-широк кръг отношения при онлайн търговията. По думите му те ще дадат сигурност, че когато техните права са накърнени, могат да потърсят съдебна защита в държавата, в която се намират, независимо от това, че е възможно да става дума за глобален търговец в ЕС, регистриран извън нейната територия и че ще могат да разчитат на неправителствения сектор и на националните органи да бъдат защитени техните колективни потребителски интереси. Той припомни, че в българското законодателство тази постановка е въведена от години. Когато потребители са били засегнати от различен тип некоректно търговско поведение – нелоялна практика или неравноправни клаузи в договори с общи условия, могат да бъдат предявени т.нар. колективни искове. „Независимо какъв е кръгът на потенциално застрашените или увредени потребители, с предявяването на такъв колективен иск и неговото успешно провеждане всички, които са били засегнати, впоследствие могат да се възползват от съдебното решение и да потърсят обезщетени и възстановяване на своите права”, разясни председателят на КЗП. \r\nНовите правила уточняват и случаите, в които правото на отказ може да не бъде уважено от търговеца. Например, когато закупената стока не е само пробвана с цел установяване съответствието и с очакваното, а известно време е употребявана. Освен това, търговецът ще дължи връщането на парите за закупената стока само когато потребителят надлежно докаже, че е изпратил обратно стоката.\r\nПредседателят на КЗП посочи, че новите правила обхващат и проблема с двойния стандарт на продуктите. Предвижда се продаваните под една и съща търговска марка стоки в различните държави да бъдат с идентично съдържание, а при разминаване търговецът ще трябва да докаже, че има обективни причини за това. \r\nМаргаритов изрази мнение, че има логика да се върви и към уеднаквяване на подхода при изчисляване размера на санкциите в посока на това те да представляват процент от годишния оборот на търговеца. „Има значение дали едно и също нарушение е извършено от продавача в кварталния магазин или от голяма търговска верига, която оперира с хиляди и стотици хиляди потребители. В момента ние сме ограничени между санкции от 10 000 и 30 000 лв. за нелоялни търговски практики и по този начин няма справедливо възмездие за онзи, който нарушавайки закона, уврежда интересите на стотици потребители и за този, който би могъл да увреди интересите само на няколко от тях.” \r\nНовият търговски механизъм ще бъде представен и коментиран в България на организирано от КЗП и Министерството на икономиката събитие с участието на еврокомисаря Вера Йоурова, което ще се поведе на 30 април в рамките на Председателството на Съвета на ЕС.", "date": "2018.04.19", "title": "Димитър Маргаритов, КЗП: Новият търговски механизъм на ЕК цели уеднаквяване на правилата и възприемане на най-добрите практики"}
{"url": "http://www.focus-news.net/news/2018/04/19/2512900/smolyan-sluzhitelite-na-regionalnata-zdravna-inspektsiya-shte-se-vklyuchat-v-natsionalen-protest-v-sofiya-s-iskane-za-po-visoki-zaplati.html", "text": "На 23 април от 12.30 часа служители на Регионалната здравна инспекция – Смолян ще излязат в обедната си почивка на символичен протест и в подкрепа на исканията, които в същото време ще бъдат поставени от инициативни групи на здравните инспекции в страната в Министерството на здравеопазването и Министерски съвет в столицата. Това съобщи за Радио „Фокус“ – Смолян Светлана Стефанова от РЗИ – Смолян. По думите ѝ основните искания, описани в общата протестна декларация, които ще бъдат поставени на вниманието на министъра и ръководството на МЗ са свързани не само с промяна на индивидуалните месечни заплати и начина на оценяване на служителите, но и със създаването на Класификатор на длъжностите за работещите в РЗИ, по-добра кадрова обезпеченост и структурни промени. Стефанова подчерта, че преди самия протест на 23 април тя ще внесе в Министерски съвет изготвеното от нея писмо за промени в Наредба за заплатите на служителите в държавната администрация, което е подкрепено с подписки на служители от 20 регионални здравни инспекции в страната.\r\n„Обещаното при предишния ни протест 18% увеличение нямаше как да се случи поради това, че се обоснова именно на тази наредба. За да съм обективна ще кажа, че от 2012 г. до 2017 г. включително, заплатите в системата останаха „замразени“ заради липса на финансов ресурс. Парите, които ни дадоха за тази година са благодарение на д-р Даниела Дариткова. След като беше запозната с проблема, между първо и второ четене на бюджета за 2018 г. на МЗ, тя предложи прехвърляне на средствата за капиталови разходи към заплати на РЗИ и още 3 институции“, добави Стефанова.\r\nВ протестното писмо, подкрепено от голяма част от инспекциите в страната е заявено, че сегашната система за заплащане не само че не допринася за осигуряване на равно възнаграждение за еднакъв или равностоен труд, но и не мотивира служителите, поради финансовите ограничения, съпровождащи нейното въвеждане и пожелателния характер на текстовете за допълнителни възнаграждения за постигнати резултати, посочи авторът на документа. „Поради спецификата на работата ни, настояваме за създаване на Класификатор на длъжностите за работещите в системата на РЗИ. Предлагаме също преминаването от една степен в друга да става на база прослужени в съответната държавна структура години, а не както е сега трудовият стаж да има значение само при започване на работа. В момента няма елемент на мотивация, което се дължи както на „замразените“ заплати, така и на липсата на елементарна визия за кариерно развитие, тъй като растежът в ранг не носи финансов стимул. Настояваме за бързи и адекватни мерки за унифициране правилата за определяне заплатите на държавните служители, така че да се изкорени несправедливото определяне на трудовото възнаграждение, съществуващо към настоящия момент в системата на РЗИ и в държавната администрация. Настояваме представители на РЗИ да вземат участие в работната група за обсъждане на промените в Наредба за заплатите на служителите в държавната администрация“, каза още Светлана Стефанова.\r\nНели ГЕРГЬОВСКА", "date": "2018.04.19", "title": "Смолян: Служителите на Регионалната здравна инспекция ще се включат в национален протест в София, с искане за по-високи заплати"}
{"url": "http://www.focus-news.net/news/2018/04/19/2512899/v-stolichna-obshtina-shte-se-provede-preskonferentsiya-za-kontsesiyata-na-spirkite-na-gradskiya-transport.html", "text": "На 20 април заместник-председателят на комисията по транспорт в Столичен общински съвет Зафир Зарков и директорът на ЦГМ Христиан Петров ще дадат пресконференция във връзка с продължаването на процедурата по концесиониране на спирките на публичния градски транспорт в Столична община. Това съобщиха от пресцентъра на Столичен общински съвет. Събитието ще се проведе в 11.30 часа на Московска 33 на 5 етаж.", "date": "2018.04.19", "title": "В Столична община ще се проведе пресконференция за концесията на спирките на градския транспорт"}
{"url": "http://www.focus-news.net/news/2018/04/19/2512902/sofiya-padnal-velosipedist-razseya-shofyori-na-avtomagistrala-trakiya-i-predizvika-verizhna-katastrofa.html", "text": "Велосипедист е сериозно пострадал на автомагистрала „Тракия“ вследствие на удар в ограждения. Това съобщиха за Агенция \"Фокус\" от пресцентъра на МВР. Инцидентът е станал на 18 км от автомагистралата в посока София. Велосипедистът е откаран в Окръжна болница. \r\nМеждувременно четири коли се удрят една в друга, а причината за това е отвличането на внимание на водачите заради падналия велосипедист.", "date": "2018.04.19", "title": "София: Паднал велосипедист разсея шофьори на автомагистрала \"Тракия\" и предизвика верижна катастрофа"}
{"url": "http://www.focus-news.net/news/2018/04/19/2512895/prezidentat-na-harvatiya-kolinda-kitarovich-nay-golyamoto-nakazanie-za-voislav-sheshel-e-sashtestvuvaneto-na-harvatiya.html", "text": "Решението на председателката на хърватския парламент Гордана Яндрокович да прекъсне посещението си в Сърбия е било единственият отговор на изстъпленията на осъдения военен престъпник Воислав Шешел, заяви хърватският президент Колинда Грабар Китарович, цитирана от македонската държавна агенция „Макфакс“.\r\n„Тъпкането на хърватското знаме е израз на немощ на предводителя на провалената злосторническа политика, която донесе много зло на хърватския народ, включително на хърватите във Войводина. За него и подобните му, най-голямото наказание е съществуването на независима Хърватия и цялостният неуспех на проекта „Велика Сърбия“, се казва в съобщение от кабинета на президента.\r\nГрабар Китарович похвали реакцията на висшите сръбски функционери и изрази надежди, че тази случка няма да провали напредъка в отношенията между Сърбия и Хърватия, постигнат в последните няколко месеца.\r\nИнцидентът, предизвикан от лидера на Сръбската радикална партия (СРП) Воислав Шешел, беше осъден и от двете страни, обяснява „Макфакс“.\r\nПревод и редакция:", "date": "2018.04.19", "title": "Президентът на Хърватия Колинда Китарович: Най-голямото наказание за Воислав Шешел е съществуването на Хърватия"}
{"url": "http://www.focus-news.net/news/2018/04/19/2512898/initsiativen-komitet-chestva-kan-tervel-spasitelyat-na-evropa.html", "text": "През август т. г. се навършват 1300 години от победата на кан Тервел над арабите при Константинопол. Така българският владетел спасява не само страната си, но и Европа от нашествието на арабския халифат. По този повод на 13 април 2018 г. беше създаден Национален комитет за честване на бележитата годишнина под председателството на вицепремиера и министър на отбраната Красимир Каракачанов, съобщават от пресцентъра на Министерство на отбраната. В комитета са и академик Антон Дончев, професор Николай Михайлов, доцент Бони Петрунова, доцент Тодор Чобанов, учени и общественици. Инициативата е под мотото: „Кан Тервел – Спасителят на Европа“.\r\nНа 20 април (петък) от 11.00 часа на пресконференция в Централния военен клуб министър Каракачанов ще обяви учредяването на инициативния комитет и неговите цели и задачи.", "date": "2018.04.19", "title": "Инициативен комитет чества кан Тервел – Спасителят на Европа"}
{"url": "http://www.focus-news.net/news/2018/04/19/2512904/plovdiv-do-kraya-na-godinata-zapochva-stroezhat-na-kragovoto-krastovishte-mezhdu-selata-trud-i-stroevo.html", "text": "До края на годината стартира строежът на кръговото кръстовище между селата Труд и Строево. Това съобщи за Радио „Фокус“ - Пловдив кметът на Община Марица Димитър Иванов. Той благодари на народния представител от ГЕРБ Димитър Лазаров и на председателя на Комисията по отбрана ген. Константин Попов за подкрепата, благодарение на която ще стартира строителството на кръговото кръстовище след Пловдив, в посока Карлово, на разклона между с. Труд и с. Строево. „Признателен съм на народните представители от ГЕРБ, защото те откликнаха на молбата ми за ускоряване на изграждането на съоръжението, което се чака от години от жителите на селата Строево, Труд, Голям и Малък Чардак“, посочи Димитър Иванов. Той припомни, че е изпращал многобройни писма до различни институции, в които е настоявал за решаване на проблема – предпоставка за немалко пътни инциденти.\r\nПрез 2015 г. между Агенция „Пътна инфраструктура“ и Община Марица е сключено споразумение. Общинската администрация изготвя проектната документация и извършва отчуждаването на имотите, а АПИ – финансира и изгражда обекта. „През есента на 2017 г. Община Марица е изпълнила всички свои ангажименти по договора, като е представила в агенцията утвърдена проектна документация, подробен устройствен план и договори за дарение на засегнати части от общински имоти“, пише министърът на регионалното развитие и благоустройството Николай Нанков в писмо до народните представители от ГЕРБ ген. Константин Попов и Димитър Лазаров. През декември 2017 г. АПИ внася проектната документация в Министерството на регионалното развитие и благоустройството за издаване на разрешение за строеж. Средствата за изграждането на кръговото кръстовище – 1 100 000 лева са осигурени от агенцията.\r\n„В момента АПИ подготвя обявяването на тръжни процедури за избор на изпълнител на строително-монтажните работи и на строителен надзор на обекта“, се казва още в писмото на министър Николай Нанков.\r\nПланира се процедурите да стартират до края на април, и ако няма обжалване, изграждането на съоръжението ще започне още през тази година.", "date": "2018.04.19", "title": "Пловдив: До края на годината започва строежът на кръговото кръстовище между селата Труд и Строево"}
{"url": "http://www.focus-news.net/news/2018/04/19/2512891/ministar-temenuzhka-petkova-prehodat-kam-niskovaglerodna-ikonomika-e-neobhodim-i-za-da-se-sluchi-tryabva-vavezhdane-na-edinna-posledovatelna-evropeyska-politika.html", "text": "Преходът към нисковъглеродна икономика е необходим и никой не си задава въпроса дали трябва да бъде извършен, а как час по-скоро той да бъде факт. За да се случи това обаче, е необходимо въвеждане на единна последователна европейска политика. Това каза министърът на енергетиката Теменужка Петкова по време на конференцията на високо ниво „Чиста енергия за всички европейци – пътят напред“ - Балканската перспектива за нисковъглеродното бъдеще на Европа, която се провежда в рамките на Българското председателство на Съвета на ЕС, предаде репортер на Агенция „Фокус“.\r\n„Всичко това са теми, които изкисват преодоляване на големи предизвикателства. Сигурна съм, че само с общи усилия ще успеем да ги преодолеем, затова се радвам, че заедно с нас тук са и колегите от Западните Балкани, и от Азербайджан, и от Турция. За Българското председателство от изключително голямо значени е това, в един такъв формат да можем да обсъдим основни елементи и детайли от законодателния проект  „Чиста енергия за всички европейци“ и прехода към нисковъглеродна икономика“, каза още тя и уточни, че това са мерки, които гарантират устойчивост и икономически растеж. \r\n„За нас е важно да чуем и мнението на Задните Балкани за прехода към нисковъглеродна икономика. Важни са изграждането на системни връзки между България и съседните страни, за да дадем възможност на целия регион да има сигурност по отношение на доставките и конкурентни цени. Всички знаме колко важни са проектите, по които работим ние и съседните ни страни, като един то най-важните проекти е изграждането на интерконектора Гърция - България. Много се радвам, че във връзка с този проект имаме прекрасно сътрудничество с нашите партньори от Азербайджан, те ни подкрепят през целия път, през който преминаваме. За интерконектро работим и със Сърбия и Турция. Така че днешната конференция има амбициите да чуе всяка една визия на държавите, както и визията на банките, без чиято подкрепа нито един проект няма как да бъде реализиран успешно“, коментира министър Петкова.\r\nЦветилена СИМЕОНОВА", "date": "2018.04.19", "title": "Министър Теменужка Петкова: Преходът към нисковъглеродна икономика е необходим и за да се случи, трябва въвеждане на единна последователна европейска политика"}
{"url": "http://www.focus-news.net/news/2018/04/19/2512897/ministar-nikolina-angelkova-se-sreshtna-v-arzhentina-s-glavniya-izpalnitelen-direktor-na-tomas-kuk-grup-peter-fankhauzer.html", "text": "„За нас е много важно партньорството с големите туроператори като Томас Кук и се радвам, че то дава толкова добри резултати в кратки срокове“. Това каза министърът на туризма Николина Ангелкова на работна среща с Петер Фанкхаузер, главен изпълнителен директор на Томас Кук груп, съобщиха от пресцентъра на Министерство на туризма. Двамата разговаряха в Буенос Айрес в рамките на форума на върха на Световния съвет за пътувания и туризъм. Министърът подчерта, че през този сезон България се утвърждава като една от най-предпочитаните дестинации в региона и се отбелязват сериозни увеличения от редица пазари. Сред най-значимите от тях е Германия. По време на срещата стана ясно, че има увеличение от 10% на туристите, дошли на почивка в страната ни чрез Томас Кук. \r\nПетер Фанкхаузер подчерта, че е много важно да се продължи работата в България, с която се гарантира качеството на туристическия продукт. Двамата обсъдиха възможностите за инвестиции на българското Черноморие, както и развитието на комбинираните видове туризъм - балнео с летен туризъм или морски с културно- исторически туризъм, което ще увеличи продължителността на летния сезон. \r\nБългарският министър акцентира, че 2017 г. е била рекордна за сектора у нас в цялата му история и че се надява ръстът на туристите и приходите да бъде надскочен и през настоящата година.\r\nМинистър Ангелкова подчерта, че меркетинговите активности на ведомството дават все по-високи резултати. За миналата година приходите от международен туризъм в България са близо 6,9 млрд. лв., което е 9,3% ръст спрямо рекордната дотогава 2016 г.\r\n\"Руският пазар е изключително важен за входящия туризъм на България\", посочи Ангелкова. Тя съобщи, че през 2017 г. Русия заема пето място в националната класация за брой туристически посещения в нашата страна с около 558 хил. визити.\r\n\"За нас са важни също далечните и новите пазари, защото България все още не е така популярна там като маршрут за четири сезона\", каза министър Ангелкова. Тя даде пример с Китай, който реализира в България над 26 хил. туристически пътувания през 2017 г., което е над 41 процента увеличение спрямо 2016 г. Потенциалът обаче е много по-голям и затова съвместно с други страни от региона сме готови да предлагаме общи туристически маршрути.", "date": "2018.04.19", "title": "Министър Николина Ангелкова се срещна в Аржентина с главния изпълнителен директор на Томас Кук Груп Петер Фанкхаузер"}
{"url": "http://www.focus-news.net/news/2018/04/19/2512905/mvr-100-masterboksa-kontrabandni-tsigari-sa-zadarzhani-pri-spetsializirana-operatsiya-v-kazanlak.html", "text": "100 мастербокса контрабандни цигари са задържани при специализирана операция в Казанлък. Това съобщиха от пресцентъра на МВР. Специализираната операция по противодействие на престъпления с акцизни стоки е проведена днес на територията на Казанлък. Към 08.45 часа на първокласен път I-6 в района на пътен възел “Арсенал” полицаите спрели лекотоварен автомобил “Рено Мастър”, управляван от 42-годишен мъж от гр. Казанлък. При последвалите процесуално-следствени действия униформените установили, че автомобилът  е натоварен и превозва 100 мастербокса цигари, без акцизен бандерол (всеки кашон съдържа 50 стека с по 10 кутии цигари; общото задържано количество тютюневи изделия е 1 000 000 къса). \r\nВодачът е задържан за срок до 24 часа. По случая в РУ – Казанлък е образувано бързо производство за престъпление по чл.234 ал.2. вр. Ал. 1 от НК и работата по него продължава под ръководството на Районна прокуратура – Казанлък.", "date": "2018.04.19", "title": "МВР: 100 мастербокса контрабандни цигари са задържани при специализирана операция в Казанлък"}
{"url": "http://www.focus-news.net/news/2018/04/19/2512907/eurasia-daily-turtsiya-e-iznesla-zlatniya-si-rezerv-ot-sasht.html", "text": "Централната банка на Турция е прибрала златния си запас, който по-рано се е намирал на съхранение във Федералния резерв на САЩ. Това съобщи на 19 април азербайджанската информационна агенция Trend, като се позовава на публикации в турските медии, предава руското електронно издание EurAsia Daily.\r\nНа съхранение във ФР на САЩ са се намирали 220 тона злато на Централната банка на Турция, пише руското издание.\r\nАко се вярва на медиите, пише EA Daily, други две турски банки – Ziraat и Vakifbank – също са пристъпили към възвръщане на своите златни запаси от САЩ. Общият им „златен актив“, съхраняван в американски финансово-кредитни учреждения се оценява на 95 тона.\r\nСпоред данните от март 2018 година, резервите на Централната банка на Турция в злато се оценяват на $25,3 млрд. \r\nРуското издание отбелязва, че предполагаемото възвръщане на  златото от американските банки от турския валутен регулатор може да е свързано, както с влошаването на отношенията между Анкара и Вашингтон, така и с проблемите на вътрешния финансов пазар. Турската лира продължава да се обезценява спрямо американския долар, в Турция расте и бюджетния дефицит, както и се увеличават темповете на инфлация.\r\nПревод и редакция:", "date": "2018.04.19", "title": "EurAsia Daily: Турция е изнесла златния си резерв от САЩ"}
{"url": "http://www.focus-news.net/news/2018/04/19/2512910/evrodeputatat-momchil-nekov-vaksiniraneto-e-ot-izklyuchitelna-vazhnost-za-kolektivnoto-zdrave.html", "text": "Гласувах в подкрепа на резолюцията, защото смятам, че нарастващите обществени колебания относно ваксините и намаляването на равнищата на ваксинация в Европа са тревожен феномен. Смятам, че е нужен широк обществен дебат, както на европейско, така и на национално ниво“, това каза днес на пленарно заседание в Страсбург евродепутатът Момчил Неков, съобщиха от пресофиса на евродепутата. Днес ЕП постави за гласуване резолюцията „Обществени колебания относно ваксините и намаляване на равнищата на ваксинация в Европа“.\r\nНеков изтъкна още, че много важна част от справянето с проблема е в информираността. Комуникацията за необходимостта от превенция трябва да бъде с всички прослойки на обществото, защото проблем има и в двете крайности на социума- както сред хората с високи доходи и социална позиция, имащи достъп до свръх информация, така и сред мацинствата с минимален или никакъв достъп до здравеопазване и информираност. „Нужна е превенция и по отношение на бежанците, чийто здравен статус е неизвестен“, каза още евродепутатът. \r\n„Масовата истерия, свързана със страничните ефекти от ваксинацията кара дори най- смелият родител да ваксинира със свито сърце своето дете. Недоверието на гражданите дава и своите последици - огнища на зараза с морбили избухнаха в редица държави членки, чието предотвратяване е било възможно“, категоричен беше Неков.\r\nЕпидемии от морбили имаше в рамките на няколко европейски страни, като само за две години заболеваемостта от болестта се е учвеличила повече от два пъти и основно случаите са регистрирани на териториите на Румъния и Италия. Случаи на заразени деца имаше и в нашата страна в рамките на миналата година.", "date": "2018.04.19", "title": "Евродепутатът Момчил Неков: Ваксинирането е от изключителна важност за колективното здраве"}
{"url": "http://www.focus-news.net/news/2018/04/19/2512906/komisar-boris-tanev-okolo-1000-sluzhiteli-byaha-angazhirani-s-futbolnoto-derbi-na-balgariya-i-te-sa-napalno-dostatachni.html", "text": "Около 1000 служители бяха ангажирани с футболното дерби на  България и те са напълно достатъчни. Това каза комисар Борис Танев, началник на Зонално жандармерийски управление-София, по време на брифинг в дирекция „Жандармерия”, предаде репортер на Агенция „Фокус”. „Сред задачите, които ЗЖУ-София изпълнява е участие в охраната на обектите от критична инфраструктура, участие в охрана на обществен ред по време на масови мероприятия включително и спортни като вчерашното мероприятие и съдействие на всички други държавни органи. Участие в охраната на спортни мероприятия като вчерашния футболен мач между отборите на „Левски” и \"ЦСКА-София\" е нормална наша дейност, задачите там са ясни. Всички задачи, които се поставят в този дух се изпълняват безупречно. За съжаление някой път стават инциденти като този от вчера, но за това си има други органи, които ще вземат отношение по този въпрос”, каза още той. „Предстои разследването да потвърди кой ще поеме отговорността за инцидента. Хората на влизане са били проверени и по скоро бомбичката е била самоделна и направена на терена. Около 1000 служители бяха ангажирани с футболното дерби на България и те са напълно достатъчни” каза още той. Относно инцидентът с ранената полицайка, комисар Танев коментира следното: „Колежката е била и на други мачове, справя се и е била достатъчно подготвена за подобни действия”. Попитан защо жена трябва да е на една от най-конфликтните точки, комисарят каза следното: „Задачите, които се поставят се изпълняват от колеги и колежки. Разлики по полов критерии не се допускат, тъй като задачите са за всички”. „Състоянието на другият пострадал служител по време на футболното дерби е добро. Той вчера е потърсил медицинска помощ. Беше освободен след прегледа и се върна в строй”, каза още Танев.", "date": "2018.04.19", "title": "Комисар Борис Танев: Около 1000 служители бяха ангажирани с футболното дерби на  България и те са напълно достатъчни"}
{"url": "http://www.focus-news.net/news/2018/04/19/2512908/zam-ministar-zheni-nacheva-standartat-za-finansovo-upravlenie-na-darzhavnite-lechebni-zavedeniya-sledva-printsipite-na-otchetnost-otgovornost-adekvatnost-i-efektivnost.html", "text": "Стандартът за финансово управление на държавните лечебни заведения следва принципите на отчетност, отговорност, адекватност и ефективност. Това каза заместник-министърът на здравеопазването Жени Начева по време на представянето на Единен стандарт за финансово управление на държавните лечебни заведения – търговски дружества, разработен от Министерството на здравеопазването, предаде репортер на Агенция „Фокус“. „Както сме отбелязали, настоящият стандарт има за цел подобряване на финансовото управление на държавните лечебни заведения за болнична помощ – търговски дружества“, каза тя и уточни, че става въпрос за тези с 50% държавно участие.  „Основните принципи, които се следват при прилагането на стандарта са отчетност и отговорност адекватност, ефективност, прозрачност, устойчивост, законосъобразност“, каза тя. По думите ѝ структурата на единния стандарт обхваща общи политики. „Дефинираме някои изисквания към управленията на лечебните заведения за болнична помощ“, каза тя и изброи, че сред тях са недопускане на пресрочените задължения в сравнение с преходната година.\r\nДеница КИТАНОВА", "date": "2018.04.19", "title": "Зам.-министър Жени Начева: Стандартът за финансово управление на държавните лечебни заведения следва принципите на отчетност, отговорност, адекватност и ефективност"}
{"url": "http://www.focus-news.net/news/2018/04/19/2512912/balgariya-shte-prodalzhi-da-podkrepya-republika-makedoniya-v-neyniya-pat-kam-chlenstvo-v-es.html", "text": "България ще продължи да подкрепя Република Македония в нейния път към пълноправно членство в ЕС и е готова да ѝ окаже помощ по време на преговорния процес. Това заяви председателят на Комисията по европейски въпроси и контрол на европейските фондове Кристиан Вигенин на среща с делегация на Комисията по европейските въпроси на Събранието на Република Македония, водена от председателя на комисията Артан Груби, съобщиха от пресцентъра на Народното събрание. \r\nКристиан Вигенин отбеляза, че посещението на македонските парламентаристи в България се осъществява два дни след обявяване на доклада на ЕК, в който се отправя препоръка за започване на преговорите за членство на Република Македония в ЕС. Надявам се, че препоръката ще бъде потвърдена от Съвета на ЕС през юни и много скоро Македония ще стъпи твърдо на пътя на европейската интеграция, заяви той. \r\nПредседателят на Комисията по европейски въпроси и контрол на европейските фондове изрази задоволство, че по време на своето председателство на Съвета на ЕС България успя да наложи темата за европейската интеграция на страните от Западните Балкани в европейския дневен ред. Красноречиво доказателство за това е, че ЕК със своите действия и позиции подкрепя този наш приоритет, подчерта Кристиан Вигенин. Надяваме се, че една успешна среща на върха през май ще доведе до това членството на страните от Западните Балкани в ЕС да остане траен приоритет в политиката на ЕС, заяви той. \r\nПредседателят на Комисията по европейските въпроси на Събранието на Република Македония Артан Груби изрази благодарност към България за нейната подкрепа за европейската перспектива на страната му. България прояви смелост като изведе европейската интеграция на страните от Западните Балкани като приоритет на своето председателство, заяви той. Артан Груби информира членовете на Комисията по европейски въпроси и контрол на европейските фондове за извършеното от страната му в изпълнение на препоръките, отправени от ЕК, и посочи, че Македония е решена да продължи реформите. \r\nРазвитието на двустранните отношения след ратифицирането на Договора за приятелство, добросъседство и сътрудничество между България и Македония беше основна тема на разговора. Беше отбелязано, че документът отваря нови хоризонти пред двустранните отношения и е предпоставка за още по-тясно регионално сътрудничество по приоритетни теми, сред които свързаността между страните от Западните Балкани. \r\nКристиан Вигенин информира гостите, че темата за европейската интеграция на страните от Западните Балкани и по-добрата свързаност в региона ще бъдат във фокуса на вниманието на последното събитие от парламентарното измерение на Българското председателство на Съвета на ЕС - пленарния КОСАК през юни. Очаква се тогава да бъде изпратено ясно политическо послание за необходимостта тази тема да продължи да бъде в европейския дневен ред и през следващите председателства. \r\nПо-рано македонските парламентаристи бяха приветствани в пленарната зала на Народното събрание. \r\nВ рамките на посещението си в България, което е първото в последните 13 години, македонските депутати от Комисията по европейски въпроси имат среща със заместник-председателя на Народното събрание Емил Христов и с председателя на Комисията по външна политика Джема Грозданова. Те ще разговарят и с народните представители от Групата за приятелство България – Македония, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС Лиляна Павлова.", "date": "2018.04.19", "title": "България ще продължи да подкрепя Република Македония в нейния път към членство в ЕС"}
{"url": "http://www.focus-news.net/news/2018/04/19/2512909/otpadat-19-vida-dokumenti-za-ulesnenie-na-turisticheskiya-bransh-vavezhdat-se-po-seriozni-garantsii-pri-turisticheski-patuvaniya.html", "text": "Туристическият бранш ще бъде улеснен с отпадането на общо 19 вида документи, които досега трябваше да се предоставят на хартиен носител и са свързани с основните дейности на министерството. Това става след като Народното събрание прие на второ четете Закон за изменение и допълнение на Закона за туризма, съобщиха от пресцентъра на Министерство на туризма. Тези промени са в изпълнение на мерките и приоритетите на българското правителство за намаляване на административната тежест за бизнеса.  \r\nВажна част от одобрените промени е и транспонирането на Европейската директива за пакетните пътувания. Промените ще модернизират и разширят обхвата на защита на туристите. С тях се въвеждат по-сериозни гаранции в защита на потребителите, като допълнителна преддоговорна информация и защита за изпълнението им. Измененията ще позволят и прехвърляне на договор за пътуване от едно лице на други след предизвестие на организатора и в разумен срок преди началото му. Предвижда се също задължение за възстановяването на платените суми на пътуващ без необосновано забавяне в случаи, когато туристическите услуги или част от туристически пакет или свързани туристически услуги не са били предоставени в резултат на неплатежоспособност или несъстоятелност на търговеца и туроператора. Проектът  на Закона за изменение и допълнение на Закона за туризма определя Министерството на туризма за централно звено за контакт за улесняване на административното сътрудничество и надзора на туроператорите и туристическите агенти, които работят в различни държави членки на ЕС.  \r\nПриетите промени в Закона за изменение и допълнение на Закона за туризма влизат в сила след обнародването им в Държавен вестник, с изключение на текстовете свързани с транспониране на директивата, които влизат в сила от 1 юли 2018 г. Министерство на туризма при необходимост ще започне разяснителна кампания за промените сред туристическия бранш след обнародването на документа.", "date": "2018.04.19", "title": "Отпадат 19 вида документи за улеснение на туристическия бранш, въвеждат се по-сериозни гаранции при туристически пътувания"}
{"url": "http://www.focus-news.net/news/2018/04/19/2512903/zapadno-i-srednoevropeyskiyat-mitropolit-antoniy-sastoyanieto-na-patriarh-neofit-e-stabilizirano-i-se-podobryava.html", "text": "Състоянието на Негово Светейшество Патриарх Неофит е стабилизирано и се подобрява, но се налага да остане още известно време под медицинско наблюдение. Това каза Западно- и Средноевропейският митрополит Антоний по време на брифинг в Св. Синод, предаде репортер на Агенция \"Фокус\".\" Във вчерашния ден Негово Светейшество поради кардиологичен проблем е приет в болница \"Токуда\", където е под наблюдение. Няма никакви усложнения. Призоваваме целия клир, всички архиереи и богомолния народ да се молим за по-скорошното оздравяване на Негово Светейшество\", каза още митрополит Антоний.\r\nПо думите му Негово Светейшество е в съзнание, контактен е и разговаря с лекарите. Той обясни, че Св. Синод е взел решение за този брифинг, за да няма да няма спекулации за неговото състояние и причините, които са го предизвикали.\r\n\"Нормално е човек да се почувства и заради атмосферното налягане или пък преумора. Различни може да са причините, които да доведат до прилошаване. В крайна сметка всичко е овладяно, всичко е наред\", заяви митрополит Антоний.", "date": "2018.04.19", "title": "Западно- и Средноевропейският митрополит Антоний: Състоянието на Патриарх Неофит е стабилизирано и се подобрява"}
{"url": "http://www.focus-news.net/news/2018/04/19/2512901/yeni-safak-predsrochnite-izbori-v-turtsiya-sa-organizirani-za-da-se-osuetyat-zlovrednite-shemi.html", "text": "Вицепремиерът на Турция Бекир Боздаг заяви в четвъртък, че планираните предсрочни избори в Турция са стъпка, която ще осуети „зловредните планове“, пише електронното издание на турския ежедневник Yeni Safak.\r\nВ изказване пред „Анадолската агенция“ в столицата Анкара, Боздаг заяви: „Изместването на изборите за по-рано е стъпка, която осуетява зловредните планове, които някои си правят срещу Турция. Новата система на управление ще бъде приложена чрез волята на хората на 24 юни“.\r\nВицепремиерът обяви, че турците ще започнат „нова ера“ след предсрочните избори.\r\n„Решихме да преместим изборите за по-ранна дата, за да предотвратим нанасяне на вреди на Турция“, заяви той, като добави, че това ще сложи край на дебатите относно изборите в страната.\r\n„Сценарият за Турция вече ще се пише от турския народ, а не от други, всички ще бъдат включени в сценария, написан от народа“, категоричен е Боздаг.\r\nВицепремиерът съобщи още, че на предстоящите предсрочни избори настоящият президент Реджеп Таийп Ердоган ще бъде издигнат като кандидат на управляващата в Турция Партия на справедливостта и развитието (ПСР), опозиционната Партия на националистическото движение (ПНД) и народа. Той призова лидерът на основната опозиция – Републиканската народна партия (РНП) - Кемал Кълъчдаролу да оспори изборите.\r\nСпоред Боздаг, по-ранното провеждане на президентския вот ще има „позитивен“ ефект върху пазарите.\r\nПревод и редакция:", "date": "2018.04.19", "title": "Yeni Safak: Предсрочните избори в Турция са организирани, за да се осуетят „зловредните схеми“"}
{"url": "http://www.focus-news.net/news/2018/04/19/2512911/zam-ministar-zheni-nacheva-shte-predlozhim-na-rakovoditelite-na-darzhavnite-lechebni-zavedeniya-edinni-printsipi-za-strukturirane-na-vatreshni-pravila-i-formirane-na-zaplati.html", "text": "Имаме намарение да предложим на ръководителите на лечебните заведения и единни принципи за структуриране на вътрешните правила за формиране на работната заплата. Това каза заместник-министърът на здравеопазването Жени Начева по време на представянето на единен стандарт за финансово управление на държавните лечебни заведения – търговски дружества, разработен от Министерството на здравеопазването, предаде репортер на Агенция „Фокус“. „Отразили сме препоръки и изисквания към инвестиционната политика на лечебните заведения, която обвързваме с цялостната им дейност. Въвеждаме изискване над определен праг обществените поръчки да се съгласуват с принципа, а инвестиционните решения в началото на година, така че да може паричните потоци, свързани с тяхното реализиране, да могат да са ясни“, каза Жени Начева. \r\nСмятаме да предложим на местните власти - тези,които подкрепят това наше предложение, да използват тези стандарти за прилагане на общинските лечебни заведения.\r\nДеница КИТАНОВА", "date": "2018.04.19", "title": "Зам.-министър Жени Начева: Ще предложим на ръководителите на държавните лечебни заведения единни принципи за структуриране на вътрешни правила и формиране на заплати"}
{"url": "http://www.focus-news.net/news/2018/04/19/2512914/sliven-okrazhnata-prokuratura-predade-na-sad-mazh-obvinyaem-za-ubiystvo-po-nepredpazlivost-i-byagstvo-ot-mestoprestaplenieto.html", "text": "Окръжна прокуратура – Сливен предаде на съд Божидар Г., подсъдим за убийство по непредпазливост на 67-годишен мъж, като след деянието избягал от местопроизшествието\r\nОкръжна прокуратура – Сливен предаде на съд Божидар Г (на 22 г.). Това съобщиха от пресцентъра на Окръжна прокуратура - Сливен. Той е подсъдим за това, че 13 октомври 2016 г. в гр. Шивачево, обл. Сливен, при управление на моторно превозно средство – товарен автомобил марка „Форд Транзит 330“, нарушил правилата за движение по пътищата, и по непредпазливост причинил смъртта на 67-годишен мъж от гр. Шивачево и след деянието е избягал от местопроизшествието.\r\nПодсъдимият работил като шофьор на микробус, с който бил разнасян хляб по търговски обекти. На горепосочената дата Божидар Г. доставил хляб на магазин в гр. Шивачево. След като се разплатил с продавачката се качил в превозното средство, за да потегли. Тогава от магазина излязъл пострадалия, който се насочил в зоната зад микробуса и неправомерно навлязъл към средната част на пътното платно. В този момент товарния автомобил предприел маневра на заден ход, като скоростта му достигнала 12 км/ч. Подсъдимият предприел и извършил маневрата, без да наблюдава непрекъснато цялата зона зад товарния автомобил, като е следвало или да предприеме обръщане на посоката на движение при движение напред и на място, което не би затруднило останалите участници в движението, или да осигури човек, който да регулира извършената маневра. В резултат от предприетата маневра пешеходецът бил ударен, а тялото му попаднало под гумите на превозното средство. Подсъдимият възприел какво се е случило, слязъл от микробуса и опитал да проведе разговор с пострадалия, но не успял. Тогава се качил на превозното средство и напуснал местопроизшествието. Пострадалият починал от раните си в болнично заведение.\r\nОкръжен съд – Бургас е насрочил заседанието си за 20 април 2018 г.", "date": "2018.04.19", "title": "Сливен: Окръжната прокуратура предаде на съд мъж, обвиняем за убийство по непредпазливост и бягство от местопрестъплението"}
{"url": "http://www.focus-news.net/news/2018/04/19/2512919/negovo-sveteyshestvo-patriarh-neofit-e-izveden-ot-reanimatsiya.html", "text": "Здравословното състояние на Негово Светейшество Патриарх Неофит се подобрява и е изведен от реанимация, съобщиха от пресцентъра на болница \"Токуда\". Лечението му продължава в терапевтично отделение.", "date": "2018.04.19", "title": "Негово Светейшество Патриарх Неофит е изведен от реанимация"}
{"url": "http://www.focus-news.net/news/2018/04/19/2512916/zam-ministar-denitsa-nikolova-badeshtata-finansova-ramka-na-es-bi-sledvalo-da-vklyuchva-finansirane-za-malkite-i-golemite-gradove.html", "text": "Балансираното териториално развитие е сред най-важните теми, която би следвало да залегне в бъдещата рамка за регионално развитие след 2020 г., тъй като то носи добавена стойност за икономическото, социалното и екологичното благосъстояние на страните. Това заяви заместник-министърът на регионалното развитие и благоустройството Деница Николова, която откри съвместна работна среща на Генералните директори, отговорни за териториалното сближаване и за градските въпроси в ЕС, съобщиха от пресцентъра на Министерство на регионалното развитие и благоустройството. Срещата се провежда днес в Резиденция „Бояна“ и е част от събитията, включени в календара на Българското председателство на Съвета на ЕС. Домакин на първата по рода си съвместна среща на ниво директори е Министерството на регионалното развитие и благоустройството, като ресорна институция по въпросите за териториалното сближаване и градската политика. Подходът за развитие на регионите след 2020 г. е сред основните теми на дискусията, паралелно с бъдещето на кохезионната политика на ЕС в новия програмен период по отношение на интегрираното териториално и градско развитие. Зам.-министър Николова отбеляза, че в бъдещата регионална политика трябва да се работи повече за укрепване на връзките между териториалното сближаване и градското развитие. „Най-важният въпрос в областта на териториалното сближаване е прилагането на Пътната карта за обновяване на новия териториален дневен ред след 2020, включително чрез създаване на специална работна група за тази цел“, каза още Николова. Според нея политиката на сближаване следва да продължи да подкрепя прилагането на интегрирани подходи и инструменти за териториално и градско развитие, като в същото време правилата и процедурите следва да бъдат значително опростени, за да се стимулира прилагането на тези инструменти. Според нея ключовият елемент за постигане на балансирано развитие на регионите, както и устойчиво градско развитие е успешното прилагане на подходящи териториални и градски стратегии, което е една от възможностите в рамките на политиката на сближаване за периода 2014-2020 г. Зам.-министър Николова постави акцент върху необходимостта от целенасочена подкрепа за балансирано териториално развитие, което да стимулира инвестициите не само в големите градове, но във всички населени места и райони. Обособяването на опорни градове – центрове на икономически растеж, не изключва развитието на всички останали населени места около тези градове, точно обратното – ще допринесе за постигане на балансирано териториално развитие. „Не трябва да се търси конкуренция между отделните градове, а постигане на много по-глобалната цел – да развиваме всички населени места, които са свързани с основните градове“, обясни зам.-министър Деница Николова. Проектите и инвестициите следва да бъдат съобразени с индивидуалните специфики на всеки район и населено място, като се отчетат предизвикателствата пред тях и се фокусират основно върху потенциала на конкретната територия от гледна точка на природни ресурси, географска позиция, икономически връзки, функционална обособеност, ресурсна осигуреност и възможности за развитие. \r\nВ хода на дискусиите, участниците обсъдиха възможностите за разработване и използване на подходящи териториални индикатори за постигнатото в сферата на градското развитие, които да измерват и проследяват изпълнението на интегрирани действия и инвестиции на конкретна територия. Тази тема беше разгледана и в контекста на подготовката на следващия програмен период след 2020 г. и необходимостта от осигуряване на равен достъп до европейските фондове на всички райони, общини и населени места в страната.", "date": "2018.04.19", "title": "Зам.-министър Деница Николова: Бъдещата финансова рамка на ЕС би следвало да включва финансиране за малките и големите градове"}
{"url": "http://www.focus-news.net/news/2018/04/19/2512920/stara-zagora-s-initsiativata-prikazki-v-risunki-detsa-ot-kran-enina-i-kazanlak-se-vklyuchiha-v-kampaniyata-chetyashta-balgariya.html", "text": "„Приказки в рисунки“ с този надслов пред ученици от втори клас на училищата в Крън и Енина, и Основно училище „Мати Болгария“ в Казанлък бе представена българската народна приказка „Дърварят и змията“, предаде кореспондент на Радио „Фокус“. Приказката беше представена чрез рисване върху стъкло. Инициативата е съвместна между Народно читалище „ Цвятко Радойнов“ в Крън, Регионална библиотека „Захарий Княжески“ и Олрастен информационен център – Стара Загора, Литературно – художествен музей „Чудомир“ и трите училища, и се проведе в рамките на Националната кампания „Четяща България“ - „Маратон на четенето“. \r\n„Такива инициативи трябва да имат по-голям отзвук. Прибирайки се вкъщи, децата трябва да кажат на своиет родители, че има едно прекрасно място, наречено библиотека, което те трябва да посещават заедно. На детето трябва да бъде дадена възможността за има богат избор, трябва да знаеш как да го привлечеш в библиотеката и това трябва да става със съдействието не само на училите, а най-вече на родителите“, каза Десислава Стойчева, секретар на читалището в Крън. Тя поясни, че с всяка една от партниращите институции читалището е реализирало множество инициативи, сред тях и дарителски кампании. Предстои идната седмица да бъде реализирана и още една инициатива, която ще бъде заключителна за Националната кампания „Четяща България“.\r\nЕмил Гергинов, главен методист в Регионална библиотека „Захарий Княжески“ поясни, че библиотеката като партньор подкрепя много инициативи на читалището в Крън, сред които най-успешната е работата с деца. „ За днешната инициатива обединихме няколко ресурса, които да забавляват децата, но и да ги учат“, каза Гергинов. Той добави, че целта е децата да се докоснат до богатството на българския фолклор, с поуките заложени в българските народни приказки, и със средствата на изобразителното изкуство.\r\nВсички герой от приказката „Дърварят и змията\" и ситуации в нея бяха изрисувани върху стъкло от хдожника Дилян Бакалски. Той е категоричен, че рисунките помагат на историята в приказката, като развиват мисленето на децата. \r\nПреди второкласнизите да се запознаят с приказката „Дърварят и змията“, двама от носителите на призови награди в националния конкурс за изпълнение на хумористична творба „Чудонемирчета“  рецитираха произведенията донесли им славата на артисти.\r\nСлавяна ГАЙДАРОВА", "date": "2018.04.19", "title": "Стара Загора: С инициативата „Приказки в рисунки“ деца от Крън, Енина и Казанлък се включиха в кампанията „Четяща България“"}
{"url": "http://www.focus-news.net/news/2018/04/19/2512921/ria-novosti-v-iztochna-guta-sa-otkriti-dimni-shashki-proizvedeni-v-solsbari.html", "text": "Прессекретарят на руското външно министерство Мария Захарова съобщи, че сирийските правителствени въоръжени сили са открили в Източна Гута хлор и димни шашки западно производство, предава РИА Новости.\r\n„На освободените територии на Източна Гута сирийските правителствени сили откриха контейнери с хлор – най-страшният вид химическо оръжие – от Германия, а също така димни шашки, произведени, внимание!, в Солсбъри“, заяви Захарова.\r\n„Тези данни са трудни за коментиране, защото подкопават вярата в човечността на отделните държави. Ние, разбира се, не говорим за целите държави, а за тези политици и ръководители, които дават подобни заповеди и вземат такива решения“, допълни тя. Виктор Турмаков", "date": "2018.04.19", "title": "РИА Новости: В Източна Гута са открити димни шашки, произведени в Солсбъри"}
{"url": "http://www.focus-news.net/news/2018/04/19/2512918/zam-ministar-zheni-nacheva-klyuchoviyat-moment-v-edinniya-standart-za-finansovo-upravlenie-na-darzhavnite-lechebni-zavedeniya-kasae-prosrochenite-zadalzheniya.html", "text": "Ключовият момент в единния стандарт за финансово управление на държавните лечебни заведения касае просрочените задължения. Това каза заместник-министърът на здравеопазването Жени Начева по време на представянето на единен стандарт за финансово управление на държавните лечебни заведения – търговски дружества, разработен от Министерството на здравеопазването, предаде репортер на Агенция „Фокус“. „Просрочията на лечебните заведения с над 50% държавно и общинско участие към края на тази година са 155 млн. лв. Наблюдава се тенденция за тяхното увеличаване за същия период на предходната година“, коментира Начева. По думите ѝ 25 лечебни заведения за болнична помощ формират размер на просрочени задължения над 1 млн. 13 имат просрочия между 24 хил. до 1 млн. лв, а останалите 50% нямат просрочени задължения на този етап. „Същите тези лечебни заведения усвояват ресурс над 50% от публичния ресурс от Касата и допълнително по методика от Министерство на здравеопазването средства в размер на близо 90 млн. лв. за 2018 г.“, коментира Начева. Тя поясни, че когато нейният екип е постъпил в министерството, са възникнали проблеми с просрочените задължения. Тя даде пример с болниците във Враца, Стара Загора, Бургас и Видин. „Установихме, че за да се преодолее  така формулирания проблем, създаден години наред, това ще рефлектира не само върху финансовата дейност на болниците, но и върху лечението на пациентите“, коментира още Начева. По думите й много по-лесно е, когато делът на просрочените задължения е 5 % от приходите на болниците, отколкото той да превишава средномесечните приходи на НЗОК и Министерство на здравеопазването. Според нея проблемът вече не е финансов, а медицински.  По думите ѝ другото направление и обвързване на просрочените задължения с възнагражденията.\r\nДеница КИТАНОВА", "date": "2018.04.19", "title": "Зам.-министър Жени Начева: Ключовият момент в Единния стандарт за финансово управление на държавните лечебни заведения касае просрочените задължения"}
{"url": "http://www.focus-news.net/news/2018/04/19/2512915/zam-ministar-lyuben-kanchev-vrazkata-na-turizma-s-kinoindustriyata-ima-ogromno-badeshte-v-balgariya.html", "text": "Връзката на туризма с киноиндустрията има огромно бъдеще в България. Това заяви зам.-министърът на туризма Любен Кънчев по време на откриване на Международна кръгла маса по въпросите на културния туризъм в Музей „Възраждане и Учредително събрание“ във Велико Търново, предаде репортер на Радио „Фокус“ – Велико Търново. Любен Кънчев подчерта, че киното е добра реклама за българския туризъм в Европа и в света. „Ние вече имаме опит в това отношение и имаме големи шансове, развивайки този опит да постигнем резултати в тази насока, каквито има в Хърватия, Франция, Англия и още много други страни, които вече летят по тази писта. Ние вече сме кацнали на нея и се надявам да ги последваме“, заяви зам.-министър Кънчев. Той подчерта, че страната ни трябва да потърси връзката на туризма с други индустрии. По думите му България има възможност за развитие и на винен туризъм, гурме туризъм, както и балнеоложки, като припомни, че България е на второ място е Европа, след Исландия, по дебит на минерална вода. Кънчев посочи, че в момента туризмът в България носи 13% от БВП на страната. 12% от работните места са заети от хора, работещи в туризма. „В Европа също туристопотокът се увеличава, но с по-малък ръст отколкото в България. Ние имаме всички основания да вярваме, че туризмът е стратегическо бъдеще на България. Качествата за туризма в България са толкова много и различни, че съвсем естествен е пътят на развитие за на туризма. Съвсем естествено е да мислим всички в България обединено за развитието на туризма“, заяви зам.-министър Любен Кънчев. Той каза още, че и в момента туризмът в България е в изключително добро състояние. Като причина за това той посочи икономическото състояние на страната. „Икономическият стабилитет на държавата дава изключително добри шансове за развитието на туризма. България е четвърта в Европа по ръст на икономическо развитие. Дългът на страната е по-малко от 2% от БВП, нещо което дава възможност да се работи в посока развитие на туризма“, посочи зам.-министърът.\r\nНадежда КРЪСТЕВА", "date": "2018.04.19", "title": "Зам.-министър Любен Кънчев: Връзката на туризма с киноиндустрията  има огромно бъдеще в България"}
{"url": "http://www.focus-news.net/news/2018/04/19/2512923/blagoevgrad-obshtinata-shte-realizira-poreden-proekt-za-obnovyavane-na-mnogofamilni-zhilishtni-sgradi-za-nad-5-miliona-leva.html", "text": "Община Благоевград и Министерството на регионалното развитие и благоустройството подписаха договор за безвъзмездна финансова помощ за обновяване на многофамилни жилищни сгради. Размерът, на одобрените финансови средства по проекта, е 5 199 941.19 лв. Това съобщиха от пресцентъра на Общината. От тях 43 875,31 лв. представляват собствен принос на бенефициента - Община Благоевград. Срокът за изпълнение на проектните дейности е 12 месеца.\r\nПроектът е насочен към изпълнение на мерки за енергийна ефективност в многофамилни жилищни сгради на територията на община Благоевград. Чрез него ще се постигнат по-високи нива на енергийна ефективност, ще се намалят на разходите за електрическа енергия в жилищни сгради и ще се ограничат вредните емисии в атмосферата като косвен ефект от въвеждането на ефективни пакети от енергоспестяващи мерки.\r\nС реализирането на проекта ще се осигури още топлинен комфорт и по-добри условия на живот за обитателите на многофамилните жилищни сгради в съответствие с критериите за устойчиво развитие. Ще се подобрят и експлоатационните характеристики с оглед удължаване жизнения цикъл на сградите.\r\n„Обновяване на многофамилни жилищни сгради в Община Благоевград“ е по Процедура за директно предоставяне на безвъзмездна финансова помощ BG16RFOP001-1.001-039 “Изпълнение на Интегрирани планове за градско възстановяване и развитие 2014-2020“, Приоритетна ос 1: „Устойчиво и интегрирано градско развитие“ на Оперативна програма „Региони в растеж“ 2014-2020 г.", "date": "2018.04.19", "title": "Благоевград: Общината ще реализира пореден проект за обновяване на многофамилни жилищни сгради за над 5 милиона лева"}
{"url": "http://www.focus-news.net/news/2018/04/19/2512922/sliven-narodniyat-predstavitel-ot-gerb-galya-zaharieva-organizira-priemen-den-na-23-april.html", "text": "Народният представител от ГЕРБ - Сливен и заместник-председател на Комисията по образование в Народното събрание Галя Захариева ще се срещне с граждани в Сливен. Това съобщиха от пресцентъра на ПП ГЕРБ. Приемната ще се проведе на 23 април от 10.30 часа до 11.30 часа в офиса на ГЕРБ в Сливен на ул. \"Цар Освободител\" №17. Хората ще имат възможност да зададат своите въпроси, да споделят мнения и предложения, свързани с развитието на града и общината, както и по актуални за страната теми. Предварителното записване за среща с депутата Галя Захариева е на тел. \r\n044/63 32 23 или на място в офиса на партията.", "date": "2018.04.19", "title": "Сливен: Народният представител от ГЕРБ Галя Захариева организира приемен ден на 23 април"}
{"url": "http://www.focus-news.net/news/2018/04/19/2512926/plovdiv-arestuvan-e-nachalnikat-na-ru-na-mvr-v-rakovski-za-koruptsionni-praktiki.html", "text": "Трима души, сред които и началникът на Районното управление на МВР в Раковски, са задържани за корупционни практики. Това съобщи за Радио „Фокус” - Пловдив зам. окръжният прокурор на Пловдив Галина Андреева. Задържането им е за 24 часа. Очаква се утре около 11.00 часа прокуратурата в Пловдив да даде изявления по случая.\r\nГлавен инспектор Георги Илиев е назначен на поста началник на полицейския участък през лятото на 2016 година.\r\nЦветана ТОНЧЕВА", "date": "2018.04.19", "title": "Пловдив: Арестуван е началникът на РУ на МВР в Раковски за корупционни практики"}
{"url": "http://www.focus-news.net/news/2018/04/19/2512929/moskovskiy-komsomolets-moldova-rumantsite-v-evropeyskiya-parlament-sa-zagrizheni-za-moldovskite-izbori.html", "text": "Европейският парламент провежда само по четири пленарни заседания в месеца. И независимо от това, че на континента има толкова много проблеми: Великобритания с нейния Брекзит, Испания със сепаратистите, Унгария с нейния Виктор Орбан, пише молдовската редакция на руското издание „Москвоский комсомолец“ в материал, представен без редакторска намеса.\r\nНезависимо от това, неочаквано, преди една година, Европейската народна партия (ЕНП) предложи освен всичко друго да бъде обсъдена и политическата ситуация в Молдова. Но в ЕП решиха: и без Кишинев си имаме достатъчно проблеми и затова предложението на ЕНП трябва да бъде отхвърлено. На заседанието на 19 април Молдова няма да бъде обсъждана. Но въпросите остават. Румънският депутат Кристиан Преда ги озвучава при всяка възможност. Според неговото мнение, Молдова не трябва да получава финансиране от страна на Съюза, докато не се откаже от смесената си избирателна система при избирането на депутати в парламента, не реформира правосъдната си система и не се избави от корупцията.\r\nВ Европарламента се разрази истинска битка за Кишинев между румънските представители. Едните критикуват управляващата коалиция, а другите я поддържат. Последните са представлявани от Мария Грапини. „Кристиан Преда вече отдавна доказа, че се бори срещу Румъния, но той с всички сили се бори и срещу Молдова! Той излезе с резолюция против Молдова и то точно в навечерието на изборите!.. Срам ме е, че Преда представлява Румъния в ЕНП! Този човек позори страната, която го заведе в Европа всяка секунда“, е разказвала евродепутатката пред колеги. \r\nПревод и редакция:", "date": "2018.04.19", "title": "„Московский комсомолец“ (Молдова): Румънците в Европейския парламент са загрижени за молдовските избори"}
{"url": "http://www.focus-news.net/news/2018/04/19/2512928/inzh-anton-galabov-vik-plovdiv-poveche-ot-50-ot-obshtite-zagubi-na-voda-v-regiona-na-plovdiv-se-dalzhat-na-ostaryalata-vodoprovodna-mrezha.html", "text": "Повече от 50% от общите загуби на вода в региона на Пловдив се дължат на остарялата водопроводна мрежа. Това съобщи за Радио „Фокус” - Пловдив главният инженер на ВиК Антон Гълъбов. „Някои от водопроводите са много стари, има етернитови и стоманени водопроводи на над 50 години, които са в много тежко състояние”, каза инж. Гълъбов. През последните 30 години е подменена едва малко повече от 30% от мрежата. „Това е един много дълъг и скъпо струващ процес, а ние като организация не можем да се справим сами, тъй като не сме строителна организация”, каза Гълъбов. В ремонтната си програма ВиК може да направи една сравнително малка част от водопроводите и канализациите в града. „Ние сме водоснабдително дружество, което поддържа мрежата и никога не знаем кога ще има аварии”, каза още Гълъбов. По думите му аварии ще продължат да стават, поради което ще се разкопава и аварийно в града.\r\nПо отношение промените в Закона на водите инж. Гълъбов каза, че се готвят сериозни и мащабни промени в този закон, тъй като някои точки в него са били морално остарели. „Надявам се с този нов закон да ограничим до голяма степен кражбите на вода и нерегламентирани включвания към мрежата. И всичко това го правим с цел да не се увеличава цената на водата, гражданите трябва да са убедени, че наистина се работи в тази посока”, каза още инж. Антон Гълъбов.\r\nЦветана ТОНЧЕВА", "date": "2018.04.19", "title": "Инж. Антон Гълъбов, ВиК - Пловдив: Повече от 50% от общите загуби на вода в региона на Пловдив се дължат на остарялата водопроводна мрежа"}
{"url": "http://www.focus-news.net/news/2018/04/19/2512925/ministar-nikolina-angelkova-tova-lyato-ochakvame-znachitelen-rast-na-chuzhdestranni-turisti.html", "text": "За това лято очакваме значителен ръст от всичките ни водещи пазари, показателен е фактът, че само за летищата във Варна и Бургас планираните полети за летен сезон 2018 г. са с близо 22 процента повече в сравнение с изпълнените полети през лято 2017 г. Това каза министърът на туризма Николина Ангелкова по време на среща с Пол Грифит, главен изпълнителен директор на Дубай Еърпорт, съобщиха от пресцентъра на Министерство на туризма. Двамата разговаряха в аржентинската столица Буенос Айрес в рамките на форума на върха на Световния съвет за пътувания и туризъм. \r\nМинистърът отчете, че близо 5.2 млрд. лв. са приходите от чуждестранен туризъм у нас само от януари до август 2017 г., което е  ръст от близо 10% спрямо същия период на миналата година. Ангелкова посочи, че за летните месеци от юни до август постъпленията са над 3.7 млрд. лв., което е с 8% повече в сравнение с този период година по- рано. \r\nБългарският министър каза, че Министерството на туризма работи с големите туроператори и страната ни присъства на картата на основните международни форуми и изложения. \r\nПо време на срещата бяха обсъдени и възможностите за популяризиране на България като туристическа дестинация.", "date": "2018.04.19", "title": "Министър Николина Ангелкова: Това лято очакваме значителен ръст на чуждестранни туристи"}
{"url": "http://www.focus-news.net/news/2018/04/19/2512927/faktor-makedoniya-intsidentat-s-voislal-sheshel-e-nepriemliv-spored-predsedatelya-na-harvatskiya-parlament.html", "text": "Председателят на хърватския парламент Гордан Яндрокович заяви, че инцидентът с председателя на Сръбската радикална партия Воислав Шешел,  публично потъпквал хърватското знаме, е черта, която не трябва да се преминава, предава македонската медия  „Фактор“.\r\nЯндрокович направи това заявление, след като хърватската парламентарна делегация напусна Белград предсрочно заради инцидента.  Делегацията бе посрещната от радикалния сръбски политик с ругатни и с тъпчене на словенското знаме.  Виктор Турмаков", "date": "2018.04.19", "title": "„Фактор“ (Македония): Инцидентът с Воислал Шешел е неприемлив, според председателя на хърватския парламент"}
{"url": "http://www.focus-news.net/news/2018/04/19/2512931/stara-zagora-obshtinata-predstavya-noviya-si-turisticheski-sayt-starazagoralove-na-mezhdunarodnoto-izlozhenie-kulturen-turizam-vav-veliko-tarnovo.html", "text": "Официалният туристически сайт на Стара Загора www.starazagora.love е оптимизиран за смартфони, което позволява пътуване през вековете и изследване на историята и природата на района. С него Община Стара Загора се представя на Международното изложение „Културен туризъм“ във Велико Търново. Това съобщиха от пресцентъра на Общината.\r\nСтара Загора и районът около нея са едно от най-древните заселени места в света с история от над 8000 години. Древната земя на града крие уникални за Европа и света тайни. Най-старата и добре запазена къща в Европа на 8000 години може да бъде видяна в Музей Неолитни жилища. Край Стара Загора се намират и най-старите рудници в Европа. Регионалният исторически музей досега е събрал над 100 000 артефакта от тази изумителна история, но това не е всичко.\r\nЕдинственият по рода си Музей на религиите разкрива как съдбата е събрала езически, тракийски, християнски и мюсюлмански храмове в едно. Днес много хора твърдят, че престоят на това място им дава специално усещане и дори ги лекува. В съседство на музея се намират и останките от римския град Августа Траяна, един от най-значимите в римската провинция Тракия.\r\nРазположена в сърцето на Тракия, Стара Загора е и превъзходна отправна точка за любопитните пътешественици, които искат да изследват региона. В радиус само на 45 минути от града се намират много и наистина разнообразни места, които ще спечелят сърцата и на най-взискателните туристи - потопената църква в язовир Жребчево, където се стичат фотографи от цялата страна, „Карановската селищна могила“ – една от най-големите могили в Европа, както и най-старият действащ манастир в Европа – „Св. Атанасий Велики“ в с. Златна ливада, основан през 344 година от Св. Атанасий Велики, на връщане от Сердика.\r\nПо време на XV-тото издание на международното изложение „Културен туризъм, което се провежда в Двореца на културата и спорта „Васил Левски“ във Велико Търново, от 19 до 21 април посетителите ще имат възможност да се срещнат на живо с експертите от Туристическия информационен център в Стара Загора и да планират заедно с тях следващата си почивка.\r\nТуристическият информационен център на Стара Загора участва за поредна година в този форум като освен новия сайт, представя и богатия културен календар на общината с над 500 събития. Инициативата се осъществява в партньорство със Сдружението на хотелиерите и ресторантьорите в Стара Загора.", "date": "2018.04.19", "title": "Стара Загора: Общината представя новия си туристически сайт STARAZAGORA.LOVE на Международното изложение „Културен туризъм“ във Велико Търново"}
{"url": "http://www.focus-news.net/news/2018/04/19/2512917/mladshi-inspektor-rumyana-hristova-otgovornostta-za-intsidenta-na-stadion-vasil-levski-e-na-choveka-vnesal-vzrivnoto-veshtestvo.html", "text": "Предвид инцидентът с наш служител явно имаме пропуск, МВР ще предприемат нови мерки за сигурност. Това каза младши инспектор Румяна Христова по време на брифинг в Агенция „Жандармерия”, във връзка с ранения полицай по време на вчерашния футболен мач на стадион \"Васил Левски\", предаде репортер на Агенция „Фокус”. „Отговорността за инцидента е на човека, който е внесъл взривното вещество. Отговорността на колегите от МВР, които проверяват влизащите на стадиона не мога да коментирам”, каза тя. За съжаление на терена влизат недобронамерени фенове с цел провокация”, каза още Румяна Христова\r\n„Където мъжете, там и жените имат работа в нашата структура. Много хора предполагам са на мнение, че жените нямат място там, но колежката ще опровергае това мнение. Ние сме от скоро на работа в министерството и имаме 4 мача между клубовете на „Левски” и „ЦСКА-София” за последната година”, каза от своя страна младши комисар Анелия Христова. Попитани дали изпитват страх след тази случка, служителките отговориха следното: „Не, не изпитваме. Ние сме преминали необходимото обучение. Излизайки на терена или на което и да е друго мероприятие, всеки един от нас знае рисковете, които поема и съответно няма страх.”\r\n„В момента МВР предприема нови мерки за сигурност. При инцидентът, който се получи явно имаме някакъв пропуск, който ще се постараят максимално бързо от ръководството да оправят. Те ще преценят и ще кажат”, каза още младши инспектор Румяна Христова.\r\nЦветелин ДИМИТРОВ", "date": "2018.04.19", "title": "Младши инспектор Румяна Христова: Отговорността за инцидента на стадион \"Васил Левски \" е на човека, внесъл взривното вещество"}
{"url": "http://www.focus-news.net/news/2018/04/19/2512933/sofiya-okrazhniyat-sad-ostavi-v-aresta-obvinyaem-za-ubiystvo-na-sina-si-v-selo-novi-han.html", "text": "Под наблюдението на Окръжна прокуратура – София се води досъдебно производство за извършено убийство в село Нови Хан. Това съобщиха от пресцентъра на Апелативна прокуратура - София. В хода на разследването в качеството на обвиняем е бил привлечен С. В. Около 21.20 часа на 13 април 2018 г., в дворно място на ул. „Студеница“ в село Нови Хан, той умишлено умъртвил сина си. Убийството било извършено чрез нанасяне на удари с нож в лявата област на гърдите. \r\nСлед първоначалното задържане за 72 часа Окръжна прокуратура - София е внесла искане за мярка за неотклонение „задържане под стража“ спрямо С.В., което съдът е уважил. \r\nРазследването по случая продължава.", "date": "2018.04.19", "title": "София: Окръжният съд остави в ареста обвиняем за убийство на сина си в село Нови хан"}
{"url": "http://www.focus-news.net/news/2018/04/19/2512934/plovdiv-v-grada-zapochna-27-oto-otchetno-izborno-sabranie-na-natsionalnata-asotsiatsiya-na-sekretarite-na-obshtini.html", "text": "В града започна 27-ото Отчетно-изборно Общо събрание на Националната асоциация на секретарите на общини в Република България. Това съобщиха за Радио „Фокус“ - Пловдив от Общината. Големият форум започна в 14.00 часа в Парк-хотел „Санкт Петербург“ с химна на България и химна на Европа, при дневен ред включващ множество точки, сред които: изнасянето на доклад на Мандатната комисия, приемане на нови членове, отчет за работата за 2017 г., финансов отчет за 2017 г., проект на бюджет за 2018 г., избор на Управителен съвет и на Контролен съвет и др. Делегат на форума и представител на града-домакин бе секретарят на Община Пловдив Ангелина Топчиева, която получи специална благодарност от ръководството на Асоциацията за перфектната организация на събитието. Заместник-кметът по култура и туризъм на Община Пловдив инж. Александър Държиков приветства делегатите – членове на Националната асоциация на секретарите на общини от цялата страна от името на Кмета на града инж. Иван Тотев.\r\n„За мен е чест и удоволствие да приветствам с „Добре дошли“ в гр. Пловдив, членовете на  Националната асоциация на секретарите на общини в Република България. Една Асоциация на професионалисти, които имат цел, съвпадаща с тази на Кметовете на общини, а именно – да превърнем общините в по-добро място за живеене, администрациите да стават все по-компетентни, а гражданите и местния бизнес – все по-удовлетворени. Адмирирам стремежа на всички Вас да подобрите нормативната уредба в страната, да усъвършенствате капацитета на служителите и процеса на работа в администрациите, както и това, че полагате неуморни усилия и труд да създавате мрежа от експерти, даващи компетентни становища по актуалните въпроси на местното самоуправление. Приемете моите най-сърдечни благопожелания за успешна и ползотворна работа на днешния форум – 27-ото Общо събрание на Националната асоциация на секретарите на общини! Бъдете все така успешни и отговорни в работата си! Продължавайте да утвърждавате авторитета на длъжността Секретар на община, защото Кметовете на общини разчитат на Вас“, се казваше в приветствието, в края на което бе отправена специална покана към всички секретари на общини в България да посетят Пловдив отново и през следващата 2019-та, когато градът ще бъде Европейска столица на културата, а Пловдив ще бъде името на онзи български град, който ще бъде споменаван най-често в Европа.", "date": "2018.04.19", "title": "Пловдив: В града започна 27-ото Отчетно-изборно събрание на Националната асоциация на секретарите на общини"}
{"url": "http://www.focus-news.net/news/2018/04/19/2512913/fransoa-oland-otmenyaneto-na-brekzit-shte-bade-zaplaha-za-evropa.html", "text": "Бившият френски президент Франсоа Оланд заяви, че вратата към ЕС за Великобритания сега е „затворена“ и опитите Брекзит да се обърне ще заплаши бъдещето на Европа, предава Politico.\r\n„Удължаването на споровете дали Великобритания може да промени мнението си ще попречи на ЕС да се движи напред и ще всее съмнения относно неотменимата природа на Брекзит“, заяви Оланд. „Вратата към Европа е затворена. Гласуването е проведено и никой не може да го оспори“, допълни той.\r\nБившият президент отрече да има „дух на отмъщение“ в начина, по който ЕС се справя с въпроса но допълни, че „не може да се започнат преговори с мисъл, че може да има резултат, различен от допускане“.  Виктор Турмаков", "date": "2018.04.19", "title": "Франсоа Оланд: Отменянето на Брекзит ще бъде заплаха за Европа"}
{"url": "http://www.focus-news.net/news/2018/04/19/2512935/lovech-lek-avtomobil-e-blasnal-kon-na-patya-brestnitsa-selo-sopot.html", "text": "Лек автомобил е блъснал кон на пътя Брестница - село Сопот, в района на село Български извор. Това съобщиха за Агенция \"Фокус\" от ОДМВР-Ловеч. Няма пострадали хора, автомобилът е с материални щети. Животното е починало.", "date": "2018.04.19", "title": "Ловеч: Лек автомобил е блъснал кон на пътя Брестница - село Сопот"}
{"url": "http://www.focus-news.net/news/2018/04/19/2512932/afp-migel-diaz-kanel-e-ofitsialno-izbran-za-prezident-na-kuba.html", "text": "Мигел Диаз-Канел е официално обявен за нов президент на Куба, заставайки на мястото на Раул Кастро, предава  AFP.\r\n57-годишният Диаз-Канел бе единственият кандидат за поста и бе избран за пет години с 603 от общо 604 гласа в Националното събрание, слагайки край на продължилото близо 60 години управление на фамилията Кастро на островната държава.  Виктор Турмаков", "date": "2018.04.19", "title": "AFP: Мигел Диаз-Канел е официално избран за президент на Куба"}
{"url": "http://www.focus-news.net/news/2018/04/19/2512924/nad-2-chasa-prodalzhava-zasedanieto-na-konsultativniya-savet-za-natsionalna-sigurnost-na-dondukov-2.html", "text": "Над 2 часа продължава заседанието на Консултативния съвет за национална сигурност, свикан от президента Румен Радев на „Дондуков“ 2, предаде репортер на Агенция „Фокус“. На 12 април държавният глава обяви, че свиква КСНС на тема: „Актуални рискове и заплахи за националната сигурност на Република България. Състояние на Въоръжените сили. Необходими мерки“. Очаква се на заседанието да се обсъди и обстановката в Сирия. \r\nБиляна ИВАНОВА", "date": "2018.04.19", "title": "Над 2 часа продължава заседанието на Консултативния съвет за национална сигурност на „Дондуков“ 2"}
{"url": "http://www.focus-news.net/news/2018/04/19/2512937/vidin-104-trayno-bezrabotni-litsa-ot-oblastta-shte-badat-vklyucheni-v-regionalnata-programa-za-zaetost.html", "text": "104 трайно безработни лица от област Видин ще бъдат включени в Регионалната програма за заетост на областта за 2018 г. Това каза Албена Георгиева областен управител на пресконференция, предаде репортер на Радио Фокус“ – Видин. Тя посочи, че средствата за област Видин, които са осигурени от държавния бюджет за работна заплата на наетите лица, са в размер на 410 710 лева, като в сравнение с миналата година увеличението е в размер на 153 076 лева. „Общо в 26 населени места от област Видин ще се назначат безработни лица по програмата. Наетите лица ще работят на пълен работен ден и ще получават минималната за страната работна заплата. Предвижда се  програмата да започне в началото на месец юни, като крайния срок за изпълнението ѝ е края на месец декември  2018 г.“, каза Георгиева. Областният управител информира за разпределението на работни места по общини, като Община Видин ще осигури работа на 20 безработни лица, Белоградчик и Димово ще осигурят заетост на по 11 лица, Ружинци на 10, по 7 лица ще бъдат наети в общините  Брегово и Кула, Чупрене ще назначи 6 лица, Макреш – 5, Грамада – 4, по три безработни лица ще бъдат назначени в общините Ново село и Бойница, а за Областна администрация Видин са одобрени 17 места. Ще бъдат назначени безработни младежи до 29 г, които нито се обучават, нито са заети, както и безработни над 50-годишна възраст, безработни с ниска степен на придобито образование, включително от ромски произход и безработни лица с трайни увреждания. Одобрената регионална програма за заетост на Област Видин – 2018 г. ще бъде изпратена до края на месец април за утвърждаване от министъра на труда и социалната политика.\r\nАнна ЛОЗАНОВА", "date": "2018.04.19", "title": "Видин: 104 трайно безработни лица от областта ще бъдат включени в Регионалната програма за заетост"}
{"url": "http://www.focus-news.net/news/2018/04/19/2512936/sofiya-vazstanoveno-e-dvizhenieto-po-avtomagistrala-trakiya-ot-km-17-do-km-19-v-posoka-sofiya.html", "text": "Възстановено е движението по автомагистрала \"Тракия\" от км 17 до км 19 в посока София. Това съобщиха от пресцентъра на Агенция \"Пътна инфраструктура\".", "date": "2018.04.19", "title": "София: Възстановено е движението по автомагистрала \"Тракия\" от км 17 до км 19 в посока София"}
{"url": "http://www.focus-news.net/news/2018/04/19/2512940/chosun-ilbo-yuzhna-koreya-prezidentat-na-kitay-shte-poseti-phenyan-vednaga-sled-sreshtata-na-visoko-ravnishte-mezhdu-severna-koreya-i-sasht.html", "text": "Президентът на Китай Си Дзинпин ще посети Пхенян през юни. Пекин се страхува да не изостане в геополитическата игра, докато Северна Корея и САЩ се готвят за среща на високо равнище, пише южнокорейският вестник  „Чосун Илбо“.\r\nПрессекретарят на китайското външно министерство Хуа Чунин съобщи, че няма детайли относно възможната среща, но не отрече данните, допълвайки, че Китай и Северна Корея имат „традиция“ в срещите на високо равнище.\r\nВъзможно е Си Дзинпин да посети Пхенян или на 27 юли, по случай 65-та годишнина на примирието в Корейската война или на 9 септември – годишнината от създаването на Севернокорейския режим. \r\nМеждувременно официалните китайски медии настояват, че ролята на Пекин е необходима при решаването на въпросите, свързани с Корейския полуостров.  Виктор Турмаков", "date": "2018.04.19", "title": "„Чосун Илбо“ (Южна Корея): Президентът на Китай ще посети Пхенян веднага след срещата на високо равнище между Северна Корея и САЩ"}
{"url": "http://www.focus-news.net/news/2018/04/19/2512939/zam-ministar-rumen-dimitrov-kulturniyat-turizam-e-sred-nay-klyuchovite-nisshi-na-balgariya-za-da-go-razvivame-uspeshno-tryabva-da-rabotim-v-sinhron.html", "text": "Културният туризъм е сред най-ключовите нисши на България, която може да се развива още. За да правим това успешно е необходимо да работим в синхрон. Това каза зам.-министърът на културата Румен Димитров по време на откриване на Международна кръгла маса по въпросите на културния туризъм в Музей „Възраждане и Учредително събрание“ във Велико Търново, предаде репортер на Радио „Фокус“ – Велико Търново. Той подчерта, че държавата и общините трябва да работят заедно в тази насока. „Когато инвестираме в един обект, в един регион, трябва да го правим докрай, да го направим и като инфраструктура, и като социализация, и като културно наследство, така че да има възможност за развитие на културния туризъм“, посочи зам.-министър Димитров. Той подчерта, че творческите индустрии са едни от най-бързо развиващите се сектори, както в Европа, така и в България. По думите му те генерират добавена стойност и създават работна ръка. „Смятам, че страната ни е подходящо място за откриване на нови пътища и за иновации в културата. Смятам, че по отношение на филмовия туризъм също имаме какво да предложим, а все повече туристи се ориентират към цялостното преживяване, което може да предложи едно дадено място. Смятам, че предстоят изключително интересни дискусии, които не само ще очертаят най-новите тенденции на световните  туристически пазари, но и ще ни дадат ценни насоки, ще научим добри практики, които ще ни помогнат в разработването на политики, които ще улеснят обмена между творческите индустрии и туризма“, добави зам.-министър Румен Димитров.\r\nНадежда КРЪСТЕВА", "date": "2018.04.19", "title": "Зам.-министър Румен Димитров: Културният туризъм е сред най-ключовите нисши на България, за да го развиваме успешно, трябва да работим в синхрон"}
{"url": "http://www.focus-news.net/news/2018/04/19/2512938/grigor-dimitrov-pobedi-kolshrayber-s-21-seta.html", "text": "Григор Димитров се класира на четвъртфинал в Монте Карло, след като направи обрат срещу Филип Колшрайбер – 4:6, 6:3, 6:4. Както и в мача си срещу Ербер във втори кръг, така и сега българинът се нуждаеше от сет време, за да намери печелившия си тенис, а после да заиграе и много по-силно. В мач за място на полуфиналите Димитров излиза срещу Давид Гофен.\r\nДимитров и Гофен имат богато съперничество, като „топ тенисистът“ ни води с 6:1 победи, последната от които дойде този сезон на полуфинала в Ротердам, когато се случи злополуката с Гофен. Тогава белгиецът  преждевременно напусна корта, след като топката рикошира в рамката на ракетата му и го удари в окото. Двамата досега обаче не са играли на клей.\r\nВенцислав ДРАГОМАНОВ", "date": "2018.04.19", "title": "Григор Димитров победи Колшрайбер с 2:1 сета"}
{"url": "http://www.focus-news.net/news/2018/04/19/2512941/plovdiv-novi-detski-ploshtadki-shte-badat-otkriti-v-kv-stolipinovo.html", "text": "Нови детски площадки ще бъдат открити в двора на ДГ „Лилия“ в Пловдив. Това съобщиха за Радио „Фокус” - Пловдив от Общината. Средствата са по проект на Българо-швейцарска програма за сътрудничество „Всички заедно – за по-добро образование и здраве“. Предстои още облагородяване и озеленяване на дворното пространство.\r\nПроектът е на обща стойност 1 077 495 лева, изпълнява се по „Програма за насърчаване на социалното включване на ромите и другите уязвими групи” на Българо-швейцарска програма за сътрудничество и има за цел подобряване на образователната и здравна интеграция на роми и други уязвими групи, живеещи на територията на кв. „Столипиново“ и гр. Куклен.\r\nПлощадките ще бъдат открити от заместник-кметът по спорт, младежки дейности и социална политика на Община Пловдив Георги Титюков и кмета на район „Източен“ Николай Чунчуков на 20 април 2018 г. в 10.00 часа.", "date": "2018.04.19", "title": "Пловдив: Нови детски площадки ще бъдат открити в кв. \"Столипиново\""}
{"url": "http://www.focus-news.net/news/2018/04/19/2512930/prof-georgi-mihaylov-bsp-upravlenieto-na-gerb-ne-ostoynosti-truda-na-meditsinskite-spetsialisti-i-protsedurite.html", "text": "Управлението на ГЕРБ не остойности труда на медицинските специалисти  и процедурите. Това каза председателят депутатът от ПГ на „БСП за България“ проф. Георги Михайлов по време на обсъждането на Единен стандарт за финансово управление на държавните лечебни заведения – търговски дружества, разработен от Министерството на здравеопазването, предаде репортер на Агенция „Фокус“. Той обвини в мудност законодателната система, за която по думите му носят вина управляващите. Според него начинът на финансиране в здравеопазването е  порочен. „Всички обяснения на екипите, които нямат никаква вина, не могат да отнемат едногодишното вече отлагане на проблемите, които ние непрекъснато повтаряме“, заяви проф. Михайлов. \r\nДеница КИТАНОВА", "date": "2018.04.19", "title": "Проф. Георги Михайлов, БСП: Управлението на ГЕРБ не остойности труда на медицинските специалисти и процедурите"}
{"url": "http://www.focus-news.net/news/2018/04/19/2512942/sofiya-vavezhda-se-organizatsiya-na-dvizhenieto-zaradi-tekusht-remont-na-relsoviya-pat-po-liniyata-na-tramvay-8.html", "text": "На 21.04.2018 год. и на 22.04.2018 г. от 08.00 часа до 16.00 часа за извършването на ремонт на релсовия път по трамвайна линия № 8 в участъка от спирка „ж.п. прелез“ до трамвайно обръщателно колело „Люлин“ временно се променя движението: \r\nТрамвайна линия № 8 ще се движи от Съдебна палата до ж.к. “Западен парк”. Това съобщиха от пресцентъра на Столична община. \r\nСлед 16.00 часа движението се възстановява по нормалния маршрут. \r\nЗа същия период се разкрива временна автобусна линия № 8-ТМ с маршрут: от трамвайно обръщателно колело “Люлин” по бул. ”Добринова скала”, бул. “Д-р Петър Дертлиев”, бул. “Панчо Владигеров”, бул. “Царица Йоана”, ул. “Булина ливада”, бул. “Александър Стамболийски”, бул. “Вардар” и по бул. “Царица Йоана” по маршрута, двупосочно. \r\nАвтобусите ще спират на всички съществуващи автобусни и трамвайни спирки по трасето и на временно разкритите спирки, както следва: \r\n- двупосочна: на кръстовище бул. „Царица Йоана” и ул. „Луи Пастьор”, \r\n- еднопосочни: \r\nна ул. „Булина ливада” при бл. 63 в посока център; \r\nна бул. „Царица Йоана” на 50.00 м. след левия завой от бул. „Вардар”; \r\nна бул. „Панчо Владигеров” на 100.00 метра след бул. „Захари Стоянов” в посока ж.к. „Люлин“.", "date": "2018.04.19", "title": "София: Въвежда се организация на движението заради текущ ремонт на релсовия път по линията на трамвай №8"}
{"url": "http://www.focus-news.net/news/2018/04/19/2512943/nikolay-nikolaev-rspbzn-burgas-nay-golyamoto-natovarvane-na-pozharnikarite-e-prez-letniya-sezon.html", "text": "Най-голямото натоварване на пожарникарите е през летния сезон, в следствие на непочистени дворове. Това каза за Радио „Фокус“ – Бургас гл. инспектор Николай Николаев, началник на РС „Пожарна безопасност и защита на населението“ – Бургас. По думите му след приключването на жътвената кампания се палят стърнищата в резултат, на което е възможно запалването на сухите треви, храсти и пасища около тях. Запалването може да е умишлено, с цел изчистване на територията или от небрежност при боравенето с открит огън. „Рискът е пожарът е да стане много голям и да навлезе в горски фонд. Има опасност пожарът да достигне до първите къщи в близко селище. Но до сега не сме допускали палежите от стърнища да навлязат в населено място“, каза още Николаев.\r\nДеница ДИМИТРОВА", "date": "2018.04.19", "title": "Николай Николаев, РСПБЗН - Бургас: Най-голямото натоварване на пожарникарите е през летния сезон"}
{"url": "http://www.focus-news.net/news/2018/04/19/2512947/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. От 19.00 часа на 20 април 2018 г. до 06.00 часа на 21 април 2018 г. се забранява престоят и паркирането на пътни превозни средства, с изключение на автомобилите на снимачния екип на кръстовището на бул. „Александър Малинов” и южната алея на Бизнес парк София. \r\nОт 07.00 до 19.00 часа 21 април 2018 г. и от 07.00 до 12.00 часа на 22 април 2018 г. се забранява влизането на пътни превозни средства по южната алея на Бизнес парк София. \r\nОт 07.00 до 19.00 часа 21 април 2018 г. и от 07.00 до 12.00 часа на 22 април 2018 г. се забранява  влизането на пътни превозни средства за максимум от 3 минути за заснема на кадър по бул. „Александър Малинов” при вход 4 на Бизнес парк София, с пропускане на градския транспорт. \r\nОт 11.00 до 15.00 часа на 23 април 2018 г. се забранява влизането на пътни превозни средства за максимум от 5 минути на час по източното пътно платно на бул. „Асен Йорданов”, от страната на зала Арена Армеец между бул. „Шипченски проход” и Площад на авиацията, с пропускане на градския транспорт.", "date": "2018.04.19", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/04/19/2512944/veneta-ifandieva-pchelar-medat-e-tretiyat-nay-falshifitsiran-produkt-v-ramkite-na-evropa.html", "text": "Медът е третият най-фалшифициран продукт в рамките на Европа. Това каза за Радио „Фокус“ – Пирин Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари“. По думите ѝ Европейският съюз определя меда като естествена сладка субстанция и създава критериите за това какъв трябва да е състава му в директива за меда. „Оказва се обаче, че има проблеми с продуктите, които трябва да отговарят на тези стандарти и ето защо евродепутатите искат да се въведат мерки за подобряване на процедурите за тестване и засилване на инспекциите по вноса, тоест да има по-голяма разкриваемост на случаите  с фалшифициран мед“, каза още Ифандиева. Тя добави, че европарламента иска да се подобри етикирането, за да се гарантира, че потребителите ще знаят от коя държава идва продуктът, който взимат. „Освен това от Европейският съюз работят в посока да се насърчи по-голямата консумация на мед, особено сред децата в училищата. Поради тази причина миналата пролет обикаляхме учебните заведения в региона и представяхме пред учениците медните продукти в рамките на кампанията „Медена закуска“. Тези си дейности продължаваме и тази година“, добави пчеларят. Според Ифандиева трябва да се работи и в посока на това да се намерят механизми, които да насърчат младите да се занимават с отглеждането на пчели и производството на мед, но към момента има много проблеми, които пречат за това.\r\nЛивия НИНОВА", "date": "2018.04.19", "title": "Венета Ифандиева, пчелар: Mедът е третият най-фалшифициран продукт в рамките на Европа"}
{"url": "http://www.focus-news.net/news/2018/04/19/2512948/nikolay-kostadinov-kmet-na-rayon-vladislavovo-v-plovdiv-zayavili-sme-5-000-kv-m-za-preasfaltirane-na-povredena-nastilka.html", "text": "Заявили за рехабилитация някъде около 5 000 кв. м преасфалтиране на повредена настилка от нашият район. Това каза в интервю за Радио „Фокус“ - Варна Николай Костадинов, кметът на район „Владиславово“. \"Успяхме да оправим една голяма част от инфраструктурата непосредствено след снеговалежите\", добави Николай Костадинов. Той добави, че частите, които предстоят да бъдат ремонтирани са „Янко Мустаков“, „Атанас Москов“, Западна промишлена зона и междублоковите пространства на района. По отношение на косенето на тревните площи, кметът на район „Владиславово“ добави, че дейностите са започнали от преди две седмици. „Фирмата, която работи се справя доста експедитивно, района придобива все по-добър и европейски вид. Мисля, че тази година ще се справим своевременно и няма да има треви на височината един или два етажа, както сме имали случаи преди години. Причината е, че този път договорите по рамковите споразумения бяха сключени навреме“, допълни районният кмет Николай Костадинов.", "date": "2018.04.19", "title": "Николай Костадинов, кмет на район „Владиславово“ в Пловдив: Заявили сме 5 000 кв. м за преасфалтиране на повредена настилка"}
{"url": "http://www.focus-news.net/news/2018/04/19/2512946/shumen-114-e-nivoto-na-registriranata-bezrabotitsa-v-oblastta-v-kraya-na-mesets-mart.html", "text": "11.4% е нивото на регистрираната безработица в област Шумен в края на месец март срещу 11.9% месец по рано, предаде репортер на Радио „Фокус“ - Шумен. Това стана ясно от думите на Божидар Михалйов, директор на Регионалната служба по заетостта - Варна, по време на Постоянната комисия по заетостта в област Шумен, под председателството на Ширин Вели, зам.- областен управител. За град Шумен безработицата е 3.7%. Реализирани са няколко курса в изпълнение на проектите на социалните партньори, като около 100 души са били включени в обучения за офис секретари, готвачи, продавач консултанти, оператор на компютър. „Все по-трудно ни става всяка година да събираме хора за тези курсове, защото голям брой от тези, които могат да започнат работа и без квалификация го правят и то бързо. Този тип обучения са насочени към рисковите групи, към хората с нетърсени професии и трайно безработните, за съжаление в отдалечените населени места не можем да достигнем поради редица причини - било заради поради липса на транспорт, заради липсва на възможност хората да се придвижват, но засега колегите от Шумен и региона се справят добре в изпълнение на тези проекти“, заяви Михайлов. Постоянната комисия по заетостта одобри Регионална програма за заетост на област Шумен в изпълнение на Националния план за действие по заетостта през 2018 г. Определеният финансов ресурс за изпълнението и е 369 539 лв. При среден размер от 634 лв. на едно лице и минимална продължителност на заетостта 6 месеца, определените за областта средства дават възможност за финансиране на 97 работни места при пълен работен ден. Основна цел на Регионалната програма за заетост на област Шумен е осигуряване на достъп до работни места на безработни лица от неравностойните групи на пазара на труда и създаване на възможности за трудова и социална интеграция на безработни лица. В програмата, в която са включени проектните предложения на областна администрация и 10-те общински администрации, се предвижда да бъдат включени общо 106 безработни лица с осигурена заетост за 6 месеца, 88 от които на пълен работен ден и 18 – на 4-часов работен ден. За реализацията на програмата са необходими 381 228 лв., от които 368 988 лв. са от Държавния бюджет и 12 240 лв. са осигурени от областна и общинските администрации.\r\nИвелина ИВАНОВА", "date": "2018.04.19", "title": "Шумен: 11.4% е нивото на регистрираната безработица в областта в края на месец март"}
{"url": "http://www.focus-news.net/news/2018/04/19/2512945/ramush-haradinay-kosovo-e-izpalnilo-kriteriite-za-vizovata-liberalizatsiya.html", "text": "Министър-председателят на Косово Рамуш Харадинай заяви по време на работен обяд с върховния представител на Европейския съюз по въпросите на външните работи и политиката на сигурност Федерика Могерини, че страната му е изпълнила критериите за либерализация на визовия режим със САЩ, пише Gazeta Express.\r\n„Косово е постигнало прогрес в много важни процеси, свързани с интеграцията на страната в европейското семейство и за подобряването на живота на гражданите му. Това е дълъг процес, към който като правителство се придържаме и това трябва да се разбере, а Косово да получи визова либерализация. Косово е посрещнало всички критерии и по право очаква разрешаване на въпроса в следващите седмици“, заяви Харадинай. Виктор Турмаков", "date": "2018.04.19", "title": "Рамуш Харадинай: Косово е изпълнило критериите за визовата либерализация"}
{"url": "http://www.focus-news.net/news/2018/04/19/2512949/radoslav-boyukliyski-odmvr-kyustendil-podobrila-se-e-kulturata-na-patya-ot-strana-na-vodachite-na-motorni-prevozni-sredstva.html", "text": "Подобрила се е културата на пътя от страна на водачите на моторни превозни средства. Това каза за Радио „Фокус“ – Пирин Радослав Боюклийски, началник на сектор „Пътна полиция” към Областна дирекция на МВР – Кюстендил по повод провела се 24-часова операция за контрол на скоростта на територията на областта, при която са констатирани общо 360 нарушения. „Операцията е по-успешна в сравнение с преходните, като мога да кажа, че водачите на автомобили в Област Кюстендил са станали по-съобразителни и се контролират повече“, добави Боюклийски. Според него подобни операции имат положителен ефект върху водачите и трябва да се продължава в същата посока.\r\nЛивия НИНОВА", "date": "2018.04.19", "title": "Радослав Боюклийски, ОДМВР – Кюстендил: Подобрила се е културата на пътя от страна на водачите на моторни превозни средства"}
{"url": "http://www.focus-news.net/news/2018/04/19/2512950/burgas-izkarpvane-na-dupki-se-izvarshva-po-patishtata-aheloy-pomorie-burgas-karnobat-i-chernograd-aytos.html", "text": "Със съобразена скорост и повишено внимание да се движат шофьорите в област Бургас. Поради извършването на кърпежи в редица пътни участъци в областта. Това каза за Радио „Фокус“ – Бургас дежурният в Областно пътно управление. Работни екипи има в отсечките Ахелой - Поморие, Бургас - Карнобат, Черноград – Айтос. Реконструкция на пътните настилки се извършва и по някои второкласни и третокласни пътища – Бургас-Синеморец, Крайморие - Росенец, Средец -Айтос, Калово-Зеберново, Визица — Петрова нива, Кръстина-Камено,както и в отсечката кв.“ Горно Езерово“- село Братово.\r\nНяма затворени участъци. Пътните настилки са сухи, но в посочените отсечки движението е затруднено.\r\nВеселина НИКОЛОВА", "date": "2018.04.19", "title": "Бургас: Изкърпване на дупки се извършва по пътищата Ахелой - Поморие, Бургас - Карнобат и Черноград – Айтос"}
{"url": "http://www.focus-news.net/news/2018/04/19/2512951/plovdiv-v-grada-shte-bade-validirana-poshtenska-marka-posvetena-na-125-godini-ot-sazdavaneto-na-plovdivskoto-filatelno-druzhestvo.html", "text": "Пощенска марка, посветена на 125 години от създаването на Пловдивското филателно дружество, ще бъде валидирана в града. Това съобщиха за Радио „Фокус“ – Пловдив от дружеството. Събитието ще се състои на 20 април от 11.30 часа във филателния магазин на Централната поща в Пловдив. Марката ще валидира главният изпълнителен директор на „Български пощи“ Деян Дънешки. Пощенско–филателното издание се състои от една пощенска марка в блок, с номинална стойност 1.50 лв., тираж 10 100 броя и специален пощенски печат. Проектът е дело на художника Петър Чучулигов. В официалната церемония ще вземат участие председателят на Съюза на българските филателисти Спас Панчев и председателя на Пловдивското филателно дружество Стефан Стефанов.", "date": "2018.04.19", "title": "Пловдив: В града ще бъде валидирана пощенска марка, посветена на 125 години от създаването на Пловдивското филателно дружество"}
{"url": "http://www.focus-news.net/news/2018/04/19/2512955/blagoevgrad-remontni-deynosti-se-izvarshvat-po-chast-ot-parvoklasnata-i-tretoklasnata-patna-mrezha-v-oblastta.html", "text": "Ремонтни дейности се извършват по част от първокласната и третокласната пътна мрежа в областта. Това съобщиха за Радио „Фокус“ – Пирин от Областно пътно управление – Благоевград. В една лента се извършва движението по главен път Е-79 в участъка от п. в. \"Брежани\" до отклонението за с. Ощава от км 382+000 до км 385+000 поради частични ремонтни дейности на асфалтовата настилка. Ремонтни дейности на мантинели пък се извършват по третокласен път – 198 Гоце Делчев – Катунци – Чучулигово – Петрич – Първомай – граница Македония в участъка от отклонението за с. Тополница до с. Струмешница от км 61+800 до км 87+000. Преминаването в участъка се осъществява в една лента. В областта няма други въведени ограничения за движението. Трафикът по автомагистрала „Струма“ и главен път Е-79 е интензивен. През деня няма регистрирани инциденти.\r\nЛивия НИНОВА", "date": "2018.04.19", "title": "Благоевград: Ремонтни дейности се извършват по част от първокласната и третокласната пътна мрежа в областта"}
{"url": "http://www.focus-news.net/news/2018/04/19/2512953/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ – Пирин от Гранична полиция. На ГКПП „Илинден“ и останалите пунктове по българо-гръцката граница движението е нормално.\r\nЛивия НИНОВА", "date": "2018.04.19", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/04/19/2512956/vidin-intenziven-e-trafikat-po-glaven-pat-e-79-v-posoka-dunav-most-2.html", "text": "Интензивен е трафикът по главен път Е-79 в посока „Дунав мост 2\". Това каза за Радио „Фокус“ – Видин дежурният служител в Областно пътно управление – Видин. Най-много автомобили се движат в участъка Видин – Дунавци. На места за паркиране преди Видин има много спрели тежкотоварни автомобили. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания.   Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.19", "title": "Видин: Интензивен е трафикът по главен път Е-79 в посока „Дунав мост 2“"}
{"url": "http://www.focus-news.net/news/2018/04/19/2512954/veliko-tarnovo-v-grada-beshe-otkrita-mezhdunarodna-kragla-masa-kulturen-turizam.html", "text": "Международна кръгла маса „Културен туризъм“ бе открита в Музей „Възраждане и Учредително събрание“ във Велико Търново, предаде репортер на Радио „Фокус“ – Велико Търново. Събитието е част от Българското председателство на съвета на ЕС и се организира от Министерство на туризма. То бе открито от зам.-министъра на туризма Любен Кънчев, от зам.-министъра на културата Румен Димитров, областния управител на Велико Търново проф. Любомира Попова и зам.-кмета на Община Велико Търново Ганчо Карабаджаков. \r\n„Изборът на мястото за провеждането на тази първа по рода си кръгла маса, посветена на културния туризъм, никак не е случаен. Велико Търново е културната и духовна столица, сърцето на България, и смятам, че провеждането на този форум е на точното място. За да се случи успешно идеята за културен туризъм, освен добра комуникация между държавата и туризма, аз смятам, че изключително важно място имат и академичната общност и образователните институции. Като администратор, но и като гражданин и родител считам, че младите хора са ключът към успешното развитие на културния туризъм – младите хора, на които трябва да дадем криле, но как да дадем криле, преди да са опознали корените. Смятам, че културния туризъм има много още какво да се развие и да даде принадена стойност към образователните институции“, посочи проф. Любомира Попова.\r\nПървата панелна дискусия „Културен туризъм“ в рамките на Българското председателство на Съвета на Европейския съюз и Европейската година на културното наследство през 2018 г. се фокусира върху разработването на Обща карта на културните туристически дестинации и създаването на Европейски фонд за устойчиво развитие на туризма. Втората панелна дискусия е Филмовата индустрия и туризмът – възможностите, ефектите и политиките ще хвърлят светлина върху филмовия туризъм като основен елемент от популяризирането на много страни. Това е нов тип туризъм, който отговаря на интереса на новите културни потребители в творческите индустрии, и по-специално аудиовизуалните изкуства. Културният туризъм като цяло и филмовият туризъм в частност са чудесни възможности за разнообразяване на туризма и борба със сезонността.\r\nНа форума присъстваха представители на туристическия бранш и на киноиндустрията, както и редица международни гости на XV издание на изложението „Културен туризъм“, което се провежда във Велико Търново.\r\nНадежда КРЪСТЕВА", "date": "2018.04.19", "title": "Велико Търново: В града беше открита Международна кръгла маса „Културен туризъм“"}
{"url": "http://www.focus-news.net/news/2018/04/19/2512957/kyustendil-chastichni-remonti-deynosti-se-izvarshvat-po-glaven-pat-e-79-v-uchastaka-dupnitsa-mursalevo.html", "text": "Шофьорите да се движат с повишено внимание  по главен път Е-79 в участъка Дупница – Мурсалево от км 332 до км 349 поради извършване на частични ремонтни дейности. Това съобщиха за Радио „Фокус“ – Кюстендил от Областно пътно управление – Кюстендил. В една лента се извършва движението по път III-107 в района на Рилски манастир от км 27+700 до км 27+750 поради срутване на скална маса. Участъкът е сигнализиран с пътни знаци до 23 април. Трафикът по автомагистрала „Струма“ и главен път Е-79 в частта им от областта е нормално натоварен. Без проблеми се извършва преминаването през ГКПП „Гюешево“. През деня няма регистрирани инциденти.\r\nЛивия НИНОВА", "date": "2018.04.19", "title": "Кюстендил: Частични ремонти дейности се извършват по главен път Е-79 в участъка Дупница – Мурсалево"}
{"url": "http://www.focus-news.net/news/2018/04/19/2512958/afp-noviyat-prezident-na-kuba-zayavi-che-shte-prodalzhi-revolyutsiyata.html", "text": "Новият президент на Куба Мигел Диаз-Канел, който бе определен за наследник на Раул Кастро, заяви, че ще остави островната държава на пътя на революцията, но и по пътя на икономическите реформи, предава  AFP.\r\n„Мандатът, даден ми от народа от законодателния орган е да продължа Кубинската революция в този важен исторически момент, който ще бъде белязан от това, което трябва да направим, за да приложим икономическия модел, приложен от Кастро“, заяви Диаз-Канел. Виктор Турмаков", "date": "2018.04.19", "title": "AFP: Новият президент на Куба заяви, че ще „продължи“ революцията"}
{"url": "http://www.focus-news.net/news/2018/04/19/2512960/ministar-boil-banov-moyat-lichen-srok-za-priklyuchvane-na-prepiska-postapila-v-natsionalniya-institut-za-nedvizhimoto-kulturno-nasledstvo-shte-bade-mesets-i-pet-dni.html", "text": "Министърът на културата Боил Банов проведе днес неформална работна среща с представители на браншови организации в сферата на строителството. Това съобщиха от пресцентъра на Министерство на културата. Участваха представители на ръководствата на Българската асоциация на архитектите и инженерите, Камара на строителите в България, Съюза на архитектите, Камарата на архитектите и на Камарата на инженерите в инвестиционното проектиране.\r\nМинистър Банов представи промените, които осъществява Министерството по отношение работата по опазването на паметниците на културата. „Моят личен срок за приключването на една преписка, постъпила в Националния институт за недвижимото културно наследство (НИНКН), ще бъде един месец и пет дни, а не както е сега по закон – 4 месеца”, подчерта той. Министърът обясни, че ведомството ще се стреми към по-голяма оперативност, съкращаване на крайните срокове, така че всички процеси да бъдат максимално оптимизирани. Това ще бъде постигнато и чрез преместването на НИНКН в централната сграда на Министерството. Освен това целият архив на Института ще бъде приведен в адекватен вид и дигитализиран, което ще снижи значително и корупционния риск. \r\n„Виждате, че се стремим да бъдем логични и това лека-полека започва да личи в работата на Института”, изтъкна министърът. Той се ангажира паметниците със статут „за сведение“, които са 25 000,  да бъдат сведени до нула. „Това е работа, от която е бягано в продължение на 40 години, и аз съм решен да я свърша“, категоричен бе министърът. \r\nБанов увери присъстващите на срещата, че е отворен към всякакви идеи и предложения, включително и за промени в нормативната уредба, така че средата да се нормализира. „Смисълът на тази среща е да обединим усилията си така, че всички да заработим по-добре”, допълни той.\r\nМинистърът посочи, че той и екипът му се стремят всички смислени проекти да бъдат реализирани. По думите му подходът към всяка сграда следва да е според нейната специфика. Допълни: „В същото време има обекти, съдбата на които не бива да се решава „на парче”, а трябва да се гледа добавената стойност, която имат като цели ансамбли или квартали“.\r\nОт своя страна представителите на браншовите организации благодариха на министър Банов за усилията. Участниците в срещата се обединиха около мнението, че срещата в този формат е добре да стане регулярна.", "date": "2018.04.19", "title": "Министър Боил Банов: Моят личен срок за приключване на преписка, постъпила в Националния институт за недвижимото културно наследство, ще бъде месец и пет дни"}
{"url": "http://www.focus-news.net/news/2018/04/19/2512959/blagoevgrad-obshtinata-uchastva-v-mezhdunarodnoto-turistichesko-izlozhenie-kulturen-turizam-2018-vav-veliko-tarnovo.html", "text": "Община Благоевград участва  на Международно туристическо изложение  „ Културен туризъм“ 2018, което се провежда във Велико Търново. От днес до 21 април посетителите на изложението ще се запознаят с различни аспекти от Благоевград. Това съобщиха от пресцентъра на Общината. Община Благоевград се представя с културните и фестивални мероприятия, които организира през последните години, сред които и най- големия музикален фестивал, единствен за България - Франкофоли. Фестивалът се превърна в традиция и част от културния календар на Общината.  Възобновеният, след дълго прекъсване френски фестивал, събира хиляди гости от цяла България и Европа в Благоевград, за да чуят едни от най- емблематичните изпълнители на френската музикална сцена. В Благоевград, за Франкофоли, през трите издания пристигнаха Джипси Кингс, Заз, Новеле Ваг, Имани, Паров Стелар, Боб Синклер, Патрисиа Каз, Фефе и още много други, които радваха хилядите меломани.\r\nВ Международното изложение участие взимат различни общини, с разнообразни проекти и идеи, представящи конкретните градове. Изложението включва и богата музикална програма, която показва българския фолклор и традиции. Сред участниците има гости и от Кечкемет, Унгария.\r\nТова е поредното Международно изложение, където Община Благоевград представя своята програма, проекти, инициативи и мероприятия.", "date": "2018.04.19", "title": "Благоевград: Общината участва в Международното туристическо изложение „Културен туризъм“ 2018 във Велико Търново"}
{"url": "http://www.focus-news.net/news/2018/04/19/2512961/pleven-vazstanoveno-e-dvizhenieto-po-pat-i-3-dolni-dabnik-pleven-pri-razklona-za-dolna-mitropoliya.html", "text": "Възстановено е движението по път I-3 Долни Дъбник – Плевен при разклона за Долна Митрополия. Това съобщиха от пресцентъра на Агенция \"Пътна инфраструктура\".", "date": "2018.04.19", "title": "Плевен: Възстановено е движението по път I-3 Долни Дъбник – Плевен при разклона за Долна Митрополия"}
{"url": "http://www.focus-news.net/news/2018/04/19/2512963/tezhko-postradalite-patnitsi-i-semeystvata-na-zaginalite-pri-katastrofata-na-avtomagistrala-trakiya-shte-poluchat-avansovo-obezshteteniya.html", "text": "Тежко пострадалите пътници и семействата на загиналите при катастрофата на автомагистрала \"Тракия\" от миналия петък ще получат авансово обезщетения. Това съобщиха от Асоциацията на пострадалите при катастрофи.", "date": "2018.04.19", "title": "Тежко пострадалите пътници и семействата на загиналите при катастрофата на автомагистрала \"Тракия\" ще получат авансово обезщетения"}
{"url": "http://www.focus-news.net/news/2018/04/19/2512964/ansambal-pirin-shte-iznese-blagotvoritelen-kontsert-v-skopie-pod-egidata-na-ministerstvo-na-vanshnite-raboti.html", "text": "Ансамбъл „Пирин“ ще представи българския фолклор по време на грандиозен концерт в град Скопие, Република Македония. Това съобщиха от пресцентъра на Община Благоевград. Танцовият спектакъл ще се проведе на 25 април от 20.00 часа в голяма зала на Македонската опера и балет. Инициативата е под егидата на Министерство на външните работи и се организира съвместно от Посолството на Република България, Министерство на култура на Република Македония и Община Благоевград. Благоевградският ансамбъл ще представи богат репертоар, включващ творчество, както от Пиринския край, така и от други области в България. Творците ще излязат заедно на една сцена с ансамбъл „Танец“. Инициативата е с благотворителна цел, а събраните средства ще бъдат дарени за Център за деца със синдром на Даун.\r\nСъвместният концерт в Скопие е своеобразно доказателство за добрите отношения между България и Македония. \r\nПрез 2017 година двете страни подписаха договор за добросъседство, приятелство и сътрудничество.", "date": "2018.04.19", "title": "Ансамбъл „Пирин“ ще изнесе благотворителен концерт в Скопие под егидата на Министерство на външните работи"}
{"url": "http://www.focus-news.net/news/2018/04/19/2512962/smolyan-dvizhenieto-po-patya-kvartal-ustovo-smolyan-ostava-ogranicheno-v-ednata-lenta-zaradi-propadane-na-patnoto-platno.html", "text": "Предимно сухи и нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, без валежи, а температурите са положителни. В Смолян автомобилният трафик е интензивен по централните улици и входно-изходните артерии на града. Продължава работата по пътя квартал \"Устово\" – Смолян, където движението остава  ограничено в едната лента заради пропадане на пътното платно. Участъкът се намира на около 1 км след \"Устово\" в посока Смолян е и с дължина около 20 метра. Срокът за завършване на ремонта е удължен до 18.00 часа на 20 април. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Соколовци до разклона за река Черна се извършват дейности по изкърпване на дупки по пътната настилка, затова водачите трябва да шофират с повишено внимание. Движението по пътя Проглед – Пампорово на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.19", "title": "Смолян: Движението по пътя квартал \"Устово\" – Смолян остава ограничено в едната лента заради пропадане на пътното платно"}
{"url": "http://www.focus-news.net/news/2018/04/19/2512965/washington-post-angela-merkel-signalizira-gotovnost-za-kompromis-po-reformata-na-es.html", "text": "Германският канцлер Ангела Меркел показа готовността си да намери компромис с Франция, когато става дума за реформиране на Европейския съюз, докато бе е домакин на френския президент Емануел Макрон в четвъртък в Берлин. Макрон очерта амбициозни планове за по-голяма икономическа интеграция в целия блок, но те са посрещнати със съпротива в някои страни-членки, включително сред консерваторите в партията на Меркел, пише  Washington Post.\r\n„Разбира се, винаги има различни отправни точки по отношение на мненията на Германия и Франция“, заяви Меркел тя пред репортери на съвместна пресконференция с Макрон. „Нуждаем се от открити дебати и в крайна сметка се нуждаем от компромис“, допълни тя.\r\nДокато Германия и Франция са съгласни с необходимостта от по-добра защита на външните граници на ЕС и изграждане на обща политика в областта на предоставянето на убежище, не е ясно колко подкрепа може да се очаква от Германия за плановете да се реформира финансовата структура на Съюза.\r\nФренският президент ясно заяви, че няма да отхвърли искането си за по-голяма финансова солидарност, особено сред 19-те държави от Еврозоната.\r\n„Няма валутен съюз, който да оцелее, ако няма инструменти за сближаване“, заяви Макрон, цитирайки необходимостта от банков съюз - нещо, срещу което Германия се съпротивлява от страх да не се наложи да става спасител при проблеми в други страни.\r\nМеркел заяви, че Германия ще бъде склонна да се съгласи в дългосрочен план с паневропейска схема за гарантиране на влоговете, но настоя, че солидарността не трябва да подкопава икономическата конкурентоспособност сред икономиките на Съюза. Виктор Турмаков", "date": "2018.04.19", "title": "Washington Post: Ангела Меркел сигнализира готовност за компромис по реформата на ЕС"}
{"url": "http://www.focus-news.net/news/2018/04/19/2512952/telma-makedoniya-spored-federika-mogerini-za-makedoniya-sledvashtoto-nivo-na-igrata-e-poddarzhaneto-i-izpalnenieto-na-reformite.html", "text": "Според върховния представител на Европейския съюз по въпросите на външните работи и политиката на сигурност Федерика Могерини Македония е „завършила едно ниво от играта“ за присъединяването към Европейския съюз и сега трябва да премине към следващото – да поддържа и задълбочава реформите, върнали страната на европейски път. Тя подчерта, че не е достатъчно да се създават закони, а трябва и да се прилага, предава скопският телевизионен канал  „Телма“.\r\n„Следващото ниво на играта е да осъществите реформите, които сте започнали да приемате. Има две магически думи в препоръката, която приехме в Страсбург: поддържане и задълбочаване на реформите, които сте започнали да провеждате. Това означава, че реформите трябва да бъдат продължавани, поддържани и задълбочавани реформите, не само чрез законодателство, но и чрез прилагането му“, заяви Могерини. Тя призна постиженията между правителството и опозицията. Могерини заяви пред депутатите, че сега те имат отговорността да се обединят за бъдещите стъпки, които трябва да бъдат предприети.\r\nТя похвали и страната за постигнатия напредък в двустранните отношения, наричайки договора за добросъседство с България историческа стъпка и изрази  увереност, че ще се постигне решение на спора за името с Гърция, което ще удовлетвори и двете страни. Виктор Турмаков", "date": "2018.04.19", "title": "„Телма“ (Македония): Според Федерика Могерини за Македония „следващото ниво на играта е поддържането и изпълнението на реформите“"}
{"url": "http://www.focus-news.net/news/2018/04/19/2512966/ministerstvoto-za-balgarskoto-predsedatelstvo-ne-priema-tvardenieto-na-programa-dostap-do-informatsiya-che-e-nay-neprozrachnoto-vedomstvo.html", "text": "Категорично не приемаме направеното твърдение от страна на Програма достъп до информация, тъй като следва да се има предвид, че Министерството за Българското председателство на Съвета на ЕС 2018 (МБПСЕС) функционира от 2 юни 2017 г. с основната цел да подготви и организира провеждането на първото Българско председателство на Съвета на ЕС. Това се посочва в позиция на Министерството по повод становище от страна на Програма достъп до информация, в което се твърди, че това е най-непрозрачното ведомство, съобщиха пресцентъра на Министерство за Българското председателство на Съвета на ЕС 2018. В позицията на МБПСЕС се посочва още: \"Министерството не предоставя административни услуги, поради което нормативни и други актове, регулиращи тази материя, които да са публикувани на интернет страницата на министерството. В допълнение, следва да се има предвид, че предвид спецификата на дейността, не се разработват, респ. публикуват за обсъждане проекти на правилници, наредби, инструкции, стратегии и др. \r\nВ този смисъл не е коректно спрямо дейността и функциите на министерството, видно от публикувания устройствен правилник, да се съпоставят индикатори, отнасящи се до други ведомства. Не приемаме да бъдат правени внушения, дължащи се на непознаване и неотчитане на обективни данни. На страницата на министерството,  както и на страницата на Българското председателство се публикува ежедневно информация, касаеща както дейността на министерството, така и дейността на всяко едно от събитията от календара на Българското председателство. До този момент няма нито едно оплакване за липса на информация както от граждани, така и от журналисти-български и чуждестранни, които отразяват събитията. \r\nИзнасянето на подобна информация и заключения, базирани на непознаване на материята и/или на невярна и непълна информация, цели уронване престижа на Българското председателство на Съвета на ЕС\".", "date": "2018.04.19", "title": "Министерството за Българското председателство не приема твърдението на Програма достъп до информация, че е най-непрозрачното ведомство"}
{"url": "http://www.focus-news.net/news/2018/04/19/2512967/plovdiv-v-kraya-na-april-shte-se-izvarshi-dezinsektsiya-na-zelenite-ploshti-na-teritoriyata-na-obshtina-karlovo.html", "text": "В края на месец април ще се извърши дезинсекция на зелените площи на територията на община Карлово. Това съобщиха за Радио „Фокус“ – Пловдив от отдел „Връзки с обществеността“ на Общината. Дезинсекцията ще се извърши в периода от 23 до 27 април с препарат, който е включен в Регистъра на Министерство на здравеопазването за разрешените биоцидни препарати. Третирането ще се осъществява в интервала от 05.00 до 10.00 часа и от 19.30 до полунощ. До всеки обработен обект ще бъдат поставени указателни надписи с текст „Внимание! Пръскано е с отрова”, като ще бъде отбелязана датата на пръскането и карантинния период.", "date": "2018.04.19", "title": "Пловдив: В края на април ще се извърши дезинсекция на зелените площи на територията на община Карлово"}
{"url": "http://www.focus-news.net/news/2018/04/19/2512970/veliko-tarnovo-v-grada-beshe-otkrita-dokumentalna-izlozhba-posvetena-na-155-godini-ot-rozhdenieto-na-tsvetan-radoslavov.html", "text": "Художествено-документална изложба „Мила Родена“, посветена на 155 години от рождението на създателя на българския химн Цветан Радославов, откриха във Велико Търново, предаде репортер на Радио „Фокус“ – Велико Търново. Събитието е съпътстващо в програма на Петнадесетото издание на Международното туристическо изложение „Културен туризъм“. С откриване на експозицията бе даден старт на IV Научна конференция „Културно-историческо наследство: опазване, представяне, дигитализация“, организирана от БАН. Във фоайето на Община Велико Търново са подредени пана, изобразяващи живота и делото на Цветан Радославов. Изложбата може да бъде разгледана от посетители до 21 април.\r\nЦветан Радославов е роден на 20 април 1863 година в Свищов. Наследник е на видните свищовски фамилии Павлович, Хаджиденкови и Радославови, които го възпитават в родолюбив и ученолюбив дух. Радославов завършва класическа гимназия във Виена, а история и славистика в Карловия университет в Прага. Докторант е на известния философ и психолог проф. Вилхелм Вунд в Лайпциг, при когото защитава дисертация на тема „Издирвания върху запаметяването на пространствени отстоявания на полезрението“, за която получава научната степен ,,доктор по философия и магистър на изящните изкуства”. След завръщането си в България води упражнения по експериментална психология във Висшето училище в София през учебната 1903-1904 година и преподава последователно в I-ва, II-ра и III-та столични мъжки гимназии. Радославов е забележителен преподавател и учител, оказал силно влияние върху своите възпитаници. Сред неговите ученици са бъдещите академици Спиридон Казанджиев, Георги Наджаков, Ангел Балевски, Петър Динеков, писателите Йордан Йовков, Николай Ракитин, Крум Кюлявков, създателят на сградата на днешната Военна академия архитект Александър Дубовник, карикатуристът Александър Жендов и др., както и поколения изтъкнати лекари, учители, художници. Притежаващ и художествен талант Радославов се изявява като художник, пресъздаващ красотата на природата, бита и човешкия труд. Той е автор и на няколко картини с историческа тематика: ,,Патриарх Евтимий се прощава с паството си” и диптихът ,,Старобългарски войници”, рисувани в навечерието на Балканските войни (1912 г.) Трайният си научен интерес към българската история Радославов изявява в създадените от него статии ,,Старобългарски царски образи от манастира ,,Св. Троица” край Търново”, ,,Титлите на старобългарските царе”, както и в събираните в продължение на целия му живот археологическа и етнографски сбирки, в които колекционира уникални народни шевици и антични и средновековни бронзови и антични монети. Цветан Радославов притежава богата ерудиция, задълбочено познаване на съвременни и древни езици, сред които и санскрит и широк кръг от интереси, насочени към археологията, етнографията и нумизматиката. Той притежава богата музикална култура и влага възрожденски ентусиазъм за утвърждаването на българския театър и опера и взема живо участие в културния и обществен живот на столицата, в утвърждаването на драматичния им репертоар като участва и в създаването на музикалното и рисувални училища в столицата. Автор е на философската студия ,,Емоционалният фактор при мисленето”, на драмите ,,Еничарин” и ,,Слава”, но най-ценната част от интелектуалното наследство на Радославов е песента „Мила Родино“. Преминала дълъг път през времето, изтърпяла политически оцветени трансформации, през 1964 година тя е утвърдена за национален химн на Република България. Предстоящата 155-годишнина от рождението на Цв. Радославов и нашето преклонение пред неговите многобройни дарования на учен, изследовател, художник, поет, пианист, учител, нумизмат, археолог и първосъздател на настоящия национален химн на Р България, са в основата на художествено-документална изложба, озаглавена „Мила Родино“. Нейни организатори са Научният архив на БАН, Историческият музей, Художествената галерия „Николай Павлович“ и СОУ „Цветан Радославов“ от град Свищов, подпомогнати от Националния музей за изобразително изкуство, ,,Златният фонд” на Българското национално радио и Централният държавен архив от Държавната агенция ,,Архиви”. Пред обществеността за първи път в такава пълнота и с такава изчерпателност ще бъде представено научното и художествено-документално наследство на последния български енциклопедист и просветител – д-р Цветан Радославов.\r\nНадежда КРЪСТЕВА", "date": "2018.04.19", "title": "Велико Търново: В града беше открита документална изложба, посветена на 155 години от рождението на Цветан Радославов"}
{"url": "http://www.focus-news.net/news/2018/04/19/2512971/nikolay-kirov-sayuz-na-zarnoproizvoditelite-burgas-v-nashiya-rayon-se-otglezhda-osnovno-rapitsa.html", "text": "В нашия район се отглежда основно рапица. Това каза за Радио „Фокус“ - Бургас Николай Киров, председател на Съюза на зърнопрозиводителите в Бургас. „Рапицата се жъни с комбайни, както пшеницата и ечемикът. Няма нужда от друга квалифицирана работна ръка или жива ръка, което липсва в нашия регион поради естеството на Черноморието и туризма. Все по-малко се намира квалифицирана работна ръка“, добави Киров. По думите му рапицата се използва за извличането на рапично масло, но повечето от продукцията отива за био горива в чужбина. Относно въпросът за субсидиите, Николай Киров допълни, че вече са получили една част от субсидиите по СЕПП, тази седмица очакват субсидии по мярка 214, а до края на месеца да се дадат зелените плащания. „Така, че по график Министерството и Фонд Земеделие се стараят да спазват графика. Ако има закъснения са в малък диапазон и не са съществени“, каза още Киров.\r\nДеница ДИМИТРОВА", "date": "2018.04.19", "title": "Николай Киров, Съюз на зърнопроизводителите - Бургас: В нашия район се отглежда основно рапица"}
{"url": "http://www.focus-news.net/news/2018/04/19/2512968/sitel-makedoniya-spored-makedonskiyat-vatreshen-ministar-stranata-ne-e-zaplashena-ot-nova-migrantska-valna.html", "text": "Вътрешният министър на Македония Оливер Спасовски увери, че състоянието на южната граница на страната, където минава така нареченият „Балкански маршрут“ е стабилна и че Македония е готова за нова бежанска вълна, предава скопският телевизионен канал  „Сител“.\r\n„Мигрантската криза може да набере скорост. Двата приемни центрове в Гевгелия и Табановце са готови, а южната граница се охранява съвместно с полицейски служители от страните в региона“, увери Спасовски. \r\nДиректорът на Бюрото за обществена сигурност на Македония Лазо Велковски подчертава, че в резултат на срещите с гръцката полиция през септември и декември са създадени  екипи и контактни центрове за съвместно сътрудничество. Виктор Турмаков", "date": "2018.04.19", "title": "„Сител“ (Македония): Според македонският вътрешен министър страната не е заплашена от нова мигрантска вълна"}
{"url": "http://www.focus-news.net/news/2018/04/19/2512974/plovdiv-polaga-se-parviyat-sloy-asfaltova-nastilka-po-staroto-platno-na-patya-plovdiv-asenovgrad-remontat-varvi-v-srok.html", "text": "Полага се първият слой асфалтова настилка по старото платно на пътя Пловдив – Асеновград. Това съобщи за Радио “Фокус“ - Пловдив областният управител на Пловдив Здравко Димитров, който инспектира строителството на пътя. След това ще бъде нанесен още един пласт асфалт и накрая износващ слой биндер. Областният управител Здравко Димитров инспектира дейностите по рехабилитация на старото трасе на пътя заедно със зам. областния управител Петър Петров, директора на Областно пътно управление Петър Попов и представителя на фирмата изпълнител Паун Иванов.\r\nОбластният управител остана доволен от темповете, с които вървят рехабилитационните дейности. От фирмата изпълнител заявиха, че работата върви по план и основното трасе ще бъде завършено преди крайния срок.\r\nЦветана ТОНЧЕВА", "date": "2018.04.19", "title": "Пловдив: Полага се първият слой асфалтова настилка по старото платно на пътя Пловдив – Асеновград, ремонтът върви в срок"}
{"url": "http://www.focus-news.net/news/2018/04/19/2512973/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Утре на много места в Централна и Западна България ще има валежи от дъжд, след обяд в югозападните райони - придружени с гръмотевици. Ще духа слаб до умерен вятър от север-североизток. С него ще нахлува хладен въздух. Минималните температури ще са от 8° до 13°, а максималните – между 17° и 22°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 66+000 до км 66+500 в посока София, затворени за движение са активната и аварийната лента поради отстраняване на аквапланинг. Движението се осъществява в изпреварващата лента. Срок до 20.04.2018 г.; \r\nОт км 106+200 до км 106+360 в посока София затворени за движение активната лента, поради аварийно запълване на появили се деформации на пътната настилка с топла асфалтова смес. Движението се осъществява в изпреварващата лента. Срок до 20.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: от км 162+000 до км 165+300 посока Бургас, се извършват частични ремонтни дейности на асфалтова настилка. Временно се затваря активната и движението се пренасочва в изпреварващата лента. Регулира се от сигналисти. Срок до 20.04.2018 г.  \r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ \"Хемус\" от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок 21.04.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 21.04.2018 г.\r\nДвижението по АМ \"Хемус\" в тунел \"Топли дол\" посока Варна се осъществява в една лента поради ремонтни дейности по електро инсталацията в изпреварващата лента на дясната тръба. Движението се извършва в активната лента. Срок до 20.04.2018 г.\r\nОбласт Варна: Движението по АМ,,Хемус” от км 407+000 до км 425+500 се осъществява с повишено внимание,поради монтаж на ограничителни системи в средна разделителна ивица. Стеснение на една от лентите за движение. Срок до 22.04.2018 г.\r\nАМ „Струма“: няма ограничения.\r\nАМ „Марица“: \r\nОбласт Хасково: Движението по АМ „Марица“ в участъка Любимец-Свиленград  от км 89+500 до км. 114+000  в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Срок до 25.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Враца: Движението на всички МПС по път I-1 Монтана – Враца в участъка между селата Краводер и Бели извор е ограничено поради ремонт на мостово съоръжение над река Ботуня. Участъкът е сигнализиран с пътни знаци. \r\nОбходени маршрути:\r\n- В направление София – Видин: Обходен път на гр. Враца,  път III-101 Враца – Криводол, път II-13 Криводол – Липен – Стубел – Крапчене, път I-1;\r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца, Обходен път на гр. Враца.\r\nОбходни маршрути само за МПС с обща маса до 10 т:\r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, общинска пътна мрежа през с. Сумер, път I-1;\r\n- В направление Видин – София: път I-1, път III-1621 Сумер – Стояново, път III-162 Стояново – Бели извор, път I-1 или път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Срок до 20.04.2018 г.\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n- движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.; \r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n\tОбласт Кюстендил:\t Движение с повишено внимание по път І-1 в участъка Дупница - Мурсалево от км 332+000 до км 349+000 поради извършване на частични ремонтни дейности на асфалтовата настилка. Сигнализирано е с пътни знаци. Срок до 20.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\n- движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Плевен – София  в участъка от гр. Ябланица до с. Джурово  от км 164+000 до км 170+730 се осъществява с повишено внимание поради почистване на банкети и окопи. Срок до 27.04.2018 г.\r\nДвижението  по  Път І-3 Бяла-Ботевград  в района на :\r\n- с. Козар белене от км 41+000 до км 41+ 200 в една лента поради ремонти дейности на асфалтовата настилка. Срок до 20.04.2018 г.\r\n- с. Козар белене от км 41+000 до км 41+550 е повишено внимание поради фрезоване на пътна настилка. Срок до 21.04.2018 г.\r\n- с. Горни Дъбник  от  км 111+129  до км 111+364 в една лента поради поради ремонти дейности на асфалтовата настилка. Срок до 23.04.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nДвижението по път I-9 ,Варна-Бургас от км 116+000 до км 124+500 се осъществява с повишено внимание поради ремонт на асфалтовата настилка. Стеснение на една от лентите за движение. Срок до 20.04.2018 г.\r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 21.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n- от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nПът III-5392 на км 9+060 в участъка Кръстина-Камено се извършва ремонт на водосток ф-1000. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-208: Движението по път III-208 Провадия - Айтос от км 40+000 до км 51+000 се осъществява с повишено внимание, поради ремонт на асфалтовата настилка и подравняване на банкета. Стеснение на една от лентите за движение. Срок до 20.04.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 23.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842 Юндола-Белово от км 21+000 до км 24+000 поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-118: Движението по път ІІІ-118 Гулянци-Долна Митрополия в района на Подем-Д. Митрополия от км 14+000 до км 26+000 е ограничено и с повишено внимание  поради частични ремонтни дейности на асфалтовата настилка /студено асфалтиране/. Срок до 21.04.2018 г.\r\nПът ІІІ-305: Движението по път ІІІ-305 Крушовица - Дерманци в района на с. Садовец от км 19+725 до км 19+785 е с повишено внимание и регулиране в едната лента поради ремонтни работи по пътната настилка. Срок до 20.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.\r\nПът II-49: Движението по път II-23 Русе – Кубрат – Исперих – Дулово от км 47+500 до км 63+250 в участъка между гр. Кубрат и гр. Завет да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 23.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-23: Русе – Червена вода от км 0+000 до км 12+000 ремонтни дейности на асфалтовата настилка. Срок до 20.04.2018 г. \r\nПът III-501:  р-н Табачка – Бяла от км 22+000 до км 52+490  ремонтни дейности на асфалтовата настилка. Срок до 20.04.2018 г. \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-21: Русе – Силистра от км 92+900 до км 114+850 разклон за с. Ситово- разклон за с. Калипетрово частичен ремонт на асфалтовата настилка. Срок до 20.04.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Равнища – Средногорци – Рудозем, от км 122+237 до км 130+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 20.04.2018 г. \r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път III-197 Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 20.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-27 Преселка-Тръница от км 19+000 до км 25+000 посока Тръница – частични ремонтни дейности по асфалтовата настилка. Срок до 20.04.2018 г.\r\nПът II-73: Ивански-Смядово от км 10+000 до км 23+000 – частични ремонтни дейности по асфалтовата настилка. Срок до 20.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 25.04.1018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Срок до 20.04.1018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.19", "title": "Актуална пътна обстановка"}
{"url": "http://www.focus-news.net/news/2018/04/19/2512972/veselin-mareshki-volya-zasedanieto-na-ksns-priklyuchi-v-momenta-se-pravyat-redaktsii-na-teksta-ima-konsensus.html", "text": "Заседанието на КСНС приключи, в момента се правят редакции на текста. Има консенсус, уточняват се последни текстове. Това каза пред журналисти в Президентството лидерът на „Воля“ Веселин Марешки по повод Консултативния съвет за национална сигурност, свикан от президента Румен Радев, предаде репортер на Агенция „Фокус“. „Един от основните въпроси беше модернизацията на армията. Мисля, че има консенсус. Относно това дали трябва да бъде модернизирана има някакви разногласия относно темповете и сроковете“, посочи той. „Разногласията не са големи. За следващите 3 години беше показано какъв е планът и с колко не се доизпълнява. Разликата за следващата година беше 100 млн., не мисля, че това е голям проблем и ще наруши програмата за модернизирането на армията“, каза още лидерът на „Воля“.\r\nБиляна ИВАНОВА", "date": "2018.04.19", "title": "Веселин Марешки, „Воля“: Заседанието на КСНС приключи, в момента се правят редакции на текста - има консенсус"}
{"url": "http://www.focus-news.net/news/2018/04/19/2512969/dzhayatma-uikenmaranyake-oon-aktsentat-koyto-balgarskoto-predsedatelstvo-postavi-varhu-rabotata-s-mladite-hora-e-primer-koyto-i-sledvashtite-predsedatelstva-mogat-da-posledvat.html", "text": "Акцентът, който Българското председателство постави върху работата с младите хора, е пример, който и следващите председателства могат да последват. Това каза специалният пратеник на ООН по младежките въпроси Джаятма Уикенмараняке в интервю за Агенция „Фокус“ във връзка с предизвикателствата, пред които са изправени младите хора в Европа и по света и начините за преодоляването им.\r\n„Искам да благодаря на Българското правителство на съвета на ЕС за поканата да съм част от Европейската младежка конференция. Не само аз, но и колегите ми от UNFPA, UNICEF и цялата структура на ООН сме благодарни за това, че ни считате за партньор в това важно начинание – работата с младите хора. Акцентът, който България постави върху този процес, като определи младежта за един от своите четири основни приоритета, е много добър пример, който може би и следващите председателства ще последват“, каза още тя и изрази надежда, че България ще продължи да настоява за изпълнението на стратегията и за нейното включване в окончателната стратегия на ЕС за младежта.\r\nНа въпрос каква е ролята на младите хора за преодоляване на предизвикателствата в Европа, Уикраманяке посочи, че има две неща, които младите могат да направят. „Първо, да не чакат покана, а сами да предприемат действия. Ние, младите, имаме по-добър поглед върху проблемите, които засягат нашите общности, градове, села, райони. Едно от най-важните неща е да намерим наши собствени решения на тези въпроси, да мобилизираме връстниците си. Например, мрежата за млади професионалисти YPN предлага възможност на младите хора да споделят знанията и опита си, да се обучават едни други, вместо да разчитат да получат знания от по-възрастните поколения. И, второ, докато се опитваме сами да намерим решения, да търсим отговорност и от нашите правителства. Задавайте им въпроси например защо не изпълняват обещанието си за постигане на дадена цел, нямат политика за младежта, не предоставят определени услуги на младите хора и т.н. Ето по тези два начина виждам ролята на младите хора“, обясни тя.\r\nЦветилена СИМЕОНОВА", "date": "2018.04.19", "title": "Джаятма Уикенмараняке, ООН: Акцентът, който Българското председателство постави върху работата с младите хора, е пример, който и следващите председателства могат да последват"}
{"url": "http://www.focus-news.net/news/2018/04/19/2512981/pregled-na-mezhdunarodnite-novini-do-18-chasa-agentsiya-fokus.html", "text": "Германският канцлер Ангела Меркел показа готовността си да намери компромис с Франция, когато става дума за реформиране на Европейския съюз, докато бе е домакин на френския президент Емануел Макрон в четвъртък в Берлин. Макрон очерта амбициозни планове за по-голяма икономическа интеграция в целия блок, но те са посрещнати със съпротива в някои страни-членки, включително сред консерваторите в партията на Меркел.\r\n„Разбира се, винаги има различни отправни точки по отношение на мненията на Германия и Франция“, заяви Меркел тя пред репортери на съвместна пресконференция с Макрон. „Нуждаем се от открити дебати и в крайна сметка се нуждаем от компромис“, допълни тя.\r\nДокато Германия и Франция са съгласни с необходимостта от по-добра защита на външните граници на ЕС и изграждане на обща политика в областта на предоставянето на убежище, не е ясно колко подкрепа може да се очаква от Германия за плановете да се реформира финансовата структура на Съюза.\r\nФренският президент ясно заяви, че няма да отхвърли искането си за по-голяма финансова солидарност, особено сред 19-те държави от Еврозоната.\r\n„Няма валутен съюз, който да оцелее, ако няма инструменти за сближаване“, заяви Макрон, цитирайки необходимостта от банков съюз - нещо, срещу което Германия се съпротивлява от страх да не се наложи да става спасител при проблеми в други страни.\r\nМеркел заяви, че Германия ще бъде склонна да се съгласи в дългосрочен план с паневропейска схема за гарантиране на влоговете, но настоя, че солидарността не трябва да подкопава икономическата конкурентоспособност сред икономиките на Съюза.\r\n***  Според върховния представител на Европейския съюз по въпросите на външните работи и политиката на сигурност Федерика Могерини Македония е „завършила едно ниво от играта“ за присъединяването към Европейския съюз и сега трябва да премине към следващото – да поддържа и задълбочава реформите, върнали страната на европейски път. Тя подчерта, че не е достатъчно да се създават закони, а трябва и да се прилага.\r\n„Следващото ниво на играта е да осъществите реформите, които сте започнали да приемате. Има две магически думи в препоръката, която приехме в Страсбург: поддържане и задълбочаване на реформите, които сте започнали да провеждате. Това означава, че реформите трябва да бъдат продължавани, поддържани и задълбочавани реформите, не само чрез законодателство, но и чрез прилагането му“, заяви Могерини. Тя призна постиженията между правителството и опозицията. Могерини заяви пред депутатите, че сега те имат отговорността да се обединят за бъдещите стъпки, които трябва да бъдат предприети.\r\nТя похвали и страната за постигнатия напредък в двустранните отношения, наричайки договора за добросъседство с България историческа стъпка и изрази  увереност, че ще се постигне решение на спора за името с Гърция, което ще удовлетвори и двете страни.\r\n***Решението на председателката на хърватския парламент Гордана Яндрокович да прекъсне посещението си в Сърбия е било единственият отговор на изстъпленията на осъдения военен престъпник Воислав Шешел, заяви хърватският президент Колинда Грабар Китарович.\r\n„Тъпкането на хърватското знаме е израз на немощ на предводителя на провалената злосторническа политика, която донесе много зло на хърватския народ, включително на хърватите във Войводина. За него и подобните му, най-голямото наказание е съществуването на независима Хърватия и цялостният неуспех на проекта „Велика Сърбия“, се казва в съобщение от кабинета на президента.\r\nГрабар Китарович похвали реакцията на висшите сръбски функционери и изрази надежди, че тази случка няма да провали напредъка в отношенията между Сърбия и Хърватия, постигнат в последните няколко месеца.\r\nИнцидентът, предизвикан от лидера на Сръбската радикална партия (СРП) Воислав Шешел, беше осъден и от двете страни, обяснява „Макфакс“.\r\n*** Министърът на отбраната на Гърция Панос Каменос намекна в четвъртък, че има необявена война с Турция от 1974 година насам в коментар пред журналистите по време на конференция за авиацията в Северна Атина.\r\nКаменос заяви, че турската авиация постоянно нарушава гръцкото въздушно пространство от 1974 година насам и Гърция отговоря като прихваща всички изтребители, за да защити националния си суверенитет и международното право.\r\n„Имаме загинали герои, които паднаха, изпълнявайки дълга си, а тези неща се случват единствено по време на война“, гласи цитата от неговото изказване.\r\nПопитан за коментарите, които привлича от турските политически фактори, той отговори така: „Турците полудяват покрай мен. Желая им най-доброто за изборите им“.\r\n***  Мигел Диаз-Канел е официално обявен за нов президент на Куба, заставайки на мястото на Раул Кастро.\r\n57-годишният Диаз-Канел бе единственият кандидат за поста и бе избран за пет години с 603 от общо 604 гласа в Националното събрание, слагайки край на продължилото близо 60 години управление на фамилията Кастро на островната държава\r\n*** Северна Корея е изразила желание за „пълна денуклеаризация“ на Корейския полуостров и не е поставила условия като изтеглянето на американските войници от Южна Корея, заяви южнокорейският президент Мун Дже-ин в четвъртък.\r\nМун заяви, че значимите споразумения за нормализация на отношенията между двете Кореи и САЩ не би трябвало да са трудни за постигане, имайки предвид планираните срещу на върха между Юга и Севера и между Севера и Съединените американски щати.\r\n„Северна Корея изрази желание за пълна денуклеаризация“, заяви Мун пред репортерите. „Те не са поставяли никакви условия, които САЩ не могат да приемат, като например изтеглянето на американските войници от Южна Корея. Всичко, което те искат, е прекратяване на враждебната политика срещу Северна Корея, заедно с гаранции за сигурността й“.\r\n***", "date": "2018.04.19", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/19/2512976/plovdiv-v-rayon-zapaden-se-provede-aktsiya-po-obnovyavane-na-parka-mezhdu-bulevardite-peshtersko-shose-i-svoboda.html", "text": "В район „Западен“ в Пловдив се проведе акция по обновяване на парка между булевардите „Пещерско шосе“ и „Свобода”. Това каза за Радио „Фокус“ – Пловдив районният кмет Димитър Колев. „С настъпването на пролетта ние традиционно обръщаме внимание на съоръженията в парковете. Този тук е един от най-хубавите и е любимо място на малки и големи, затова е важно да бъде обновен. Смятам, че личният пример е много важен и затова се включих в акцията заедно със заместниците си. Надявам се хората да пазят изграденото, защото то е именно за тях“, заяви районният кмет Димитър Колев. Той подчерта, че през изминалите години от районната администрация са положени огромни усилия за обновяване и облагородяване на парка, който е в близост до един от най-динамично развиващите се парцели.\r\nТони МИХАЙЛОВ", "date": "2018.04.19", "title": "Пловдив: В район „Западен“ се проведе акция по обновяване на парка между булевардите „Пещерско шосе“ и „Свобода”"}
{"url": "http://www.focus-news.net/news/2018/04/19/2512980/varna-postoyanni-punktove-za-monitoring-kontrolirat-kachestvoto-na-atmosferniya-vazduh-v-grada.html", "text": "Контролът на качеството на атмосферния въздух във Варна се извършва чрез постоянни пунктове за мониторинг, които са част от Националната автоматична система за екологичен мониторинг. Това съобщиха за Радио „Фокус“ – Варна от пресцентъра на РИОСВ – Варна. В момента във Варна има пункт, разположен в СОУ „Ангел Кънчев“ (Цветния квартал). Станцията регистрира данни в реално време на основните показатели характеризиращи качеството на атмосферния въздух, а именно озон, въглероден оксид, азотен диоксид, серен диоксид и фини прахови частици (ФПЧ10). От инспекцията посочиха, че за намаляване нивата на замърсителите в атмосферния въздух, съгласно нормативните изисквания община Варна реализира програма, в която са предвидени мерки, които трябва да бъдат взети по отношение на основните сектори – битово отопление и транспорт, източници на замърсяване с фини прахови частици. Като важни са увеличаване на потреблението на природен газ, повишаване на енергийната ефективност и саниране на сграден фонд, подобряване на организацията на движението, изграждане на нови паркинги, велосипедни алеи, почистване и реконструкция на пътна и улична мрежа  и увеличаване чистотата на машинно и ръчно мокро миене на улична мрежа. Чрез изпълнението им ще се постигне необходимото качество на атмосферния въздух.\r\nСпоред статистиката на екоинспекцията през 2017 година са регистрирани 360 средноденонощни концентрации (СДН), 26 от тях превишават постоянната стойност за средноденонощни концентрации от 50 μg/m3. Най-голям брой превишения на постоянната стойност за средноденонощни концентрации на ФПЧ10 са регистрирани през месеците февруари, ноември и декември. През месец декември е регистрирана и най-високата средноденонощна стойност от 118.63 μg/m3. Средногодишната концентрация от 25.70 μg/m3 не превишава средногодишната норма от 40 μg/m3.\r\nМарияна ВАЛЕНТИНОВА", "date": "2018.04.19", "title": "Варна: Постоянни пунктове за мониторинг контролират качеството на атмосферния въздух в града"}
{"url": "http://www.focus-news.net/news/2018/04/19/2512977/afp-pokazniyat-arest-na-balgarski-politik-pokazva-raznoglasiyata-v-borbata-sreshtu-koruptsiyata.html", "text": "В България избухнаха спорове относно това, което критиците наричат „показен арест“ на политик – един от първите разследвани от нов екип, който да се бори срещу корупцията в страната. Десислава Иванчева, кмет на софийския квартал София бе заключена с белезници с часове на тротоара по време на ареста ѝ под погледа на телевизионните камери в центъра на града, предава  AFP.\r\n„Двама предполагаеми съучастници също са задържани с Иванчева, която е получила 70 хил. евро в банкноти с ниска деноминация“, съобщават прокурорите. Иванчева е обвинена, че се е съгласила да приеме подкуп в размер на 500 милиона евро от бизнесмен, за да ускори разрешителното за строителен проект.\r\nСпоред вицепремиера по правосъдната реформа Екатерина Захариева операцията е отишла твърде надалеч, което предизвика гневна реакция от главния прокурор Сотир Цацаров.\r\n„Какъв е смисълът на това изказване, когато говорим за първия сериозен случай, разследван от новия екип“, заяви Цацаров и посочи „празнина между официалната реторика и истинските очаквания в борбата срещу корупцията. Виктор Турмаков", "date": "2018.04.19", "title": "AFP: „Показният арест“ на български политик показва разногласията в борбата срещу корупцията"}
{"url": "http://www.focus-news.net/news/2018/04/19/2512979/dzhayatma-uikenmaranyake-oon-nay-golemite-problemi-za-vsichki-mladi-hora-po-sveta-sa-bezrabotitsata-i-psihichnoto-zdrave.html", "text": "Най-големите проблеми за всички млади хора по света са безработицата и психичното здраве. Това каза специалният пратеник на ООН по младежките въпроси Джаятма Уикенмараняке в интервю за Агенция „Фокус“ във връзка с предизвикателствата, пред които са изправени младите хора в Европа и по света и начините за преодоляването им.\r\nТя посочи, че в момента в световен мащаб около 71 млн. млади хора са безработни, което е огромен проблем и за Европа. „До голяма степен това е свързано с прехода учебно заведение – работно място, има несъответствие между уменията и потребностите на пазара на труда. При бързото развитие на технологиите ни трябват гъвкави и прехвърляеми умения, за да можем да се приспособяваме към динамичния характер на пазара на труда“, каза още Уикенмараняке и посочи като пример, че 35% от уменията, които са били търсени през 2015 г., няма да бъдат значими през 2020 г. По думите ѝ младите хора трябва да развиват онези нови умения, които да им помогнат да бъдат продуктивни граждани.\r\n„На второ място, бих поставила проблемите на психичното здраве, които предизвикват все по-голяма тревога. Самоубийствата са често явление сред младите хора не само в Европа, но и в целия свят. Когато говорим за здравето на младежта, основно се акцентира върху неправилното хранене и липсата на спорт, почти не се обръща внимание на психосоциалната терапия и справянето с депресията, създаването на защитени пространства, където младите хора да могат да говорят по тези въпроси. Сексуалното и репродуктивното здраве също са голям проблем не само в Европа, но и по света. Младите жени най-често нямат достъп до информация или услуги, свързани с репродуктивното здраве. Разбира се, половата идентичност и сексуалната ориентация постоянно се поставят под въпрос от закони и социални норми. Това според мен са някои от най-често срещаните предизвикателства, които наблюдавам в целия свят“, каза още тя.\r\nЦветилена СИМЕОНОВА", "date": "2018.04.19", "title": "Джаятма Уикенмараняке, ООН: Най-големите проблеми за всички млади хора по света са безработицата и психичното здраве"}
{"url": "http://www.focus-news.net/news/2018/04/19/2512978/deputati-ot-makedoniya-blagodariha-na-balgarsko-predsedatelstvo-za-smelostta-da-postavi-zapadnite-balkani-nachelo-na-evropeyskiya-dneven-red.html", "text": "Министърът за Българското председателство на Съвета на ЕС Лиляна Павлова се срещна в София с делегация на Комисията по европейски въпроси на Събранието на Република Македония, ръководена от председателя на Комисията Артан Груби. Това съобщиха от пресцентъра на Министерство за Българското председателство на Съвета на ЕС 2018.\r\nЧленовете на македонския парламент, представители на различни политически партии, заедно изразиха своята признателност към усилията на България да насърчи създаването на свързаност и насърчаване на европейската перспектива за държавите от Западните Балкани.\r\n„Благодарим ви за смелостта по време на вашето първо председателство на Съвета на ЕС да поставите една толкова важна и чувствителна тема като приоритет и да убедите Брюксел, че той трябва да стане общоевропейски“, каза председателят на Комисията Артан Груби. Той изрази мнението, че постигането на препоръката за започването на преговори за членство на Македония и Албания в ЕС, постигната преди часове, е изцяло заслуга на България. Народните представители от Събранието на Македония потвърдиха, че страната им никога не е била по-близо до това да уреди отношения си с всички съседи и че за първи път в тези исторически преговори те имат подкрепата на цялото обществото. \r\n„След подписването на Договора за приятелство, добросъседство и сътрудничество, в отношенията между нашите страни се случиха исторически събития и показахме как може да гледаме и вървим заедно напред“, каза министърът за Българското председателство Лиляна Павлова. Тя подчерта, че волята на Македония за реформи и усилията, които полага да изпълни препоръките на ЕС е още един аргумент в полза на бъдещото членство. \r\nДвете страни бяха категорични, че държавите от Западните Балканите трябва да са единни и да се подкрепят в процеса на интеграция, защото това ги прави силни. Българският министър и македонските депутати се съгласиха още сътрудничеството да продължи с обмяната на опит, експерти и „научените  уроци“ по пътя на членството и изравняване на различията между регионите.", "date": "2018.04.19", "title": "Депутати от Македония благодариха на Българско председателство за смелостта да постави Западните Балкани начело на европейския дневен ред"}
{"url": "http://www.focus-news.net/news/2018/04/19/2512982/desetata-panorama-na-profesionalnoto-obrazovanie-v-balgariya-shte-se-provede-v-plovdiv.html", "text": "Десетата Панорама на професионалното образование в България ще се проведе от днес до 21 април в Пловдив. Това съобщиха от пресцентъра на Министерство на образованието и науката. Това е първото събитие от поредица мероприятия, които представят професионалното образование и обучение в България. В рамките на събитието се организира и националният кръг на състезания по 11 професии. В тях ще участват над 320 ученици от 150 професионални гимназии от цялата страна. Те ще се надпреварват в областите електроника, мода, готварство и сладкарство, строителство, озеленяване и цветарство, фризьорство и керамика.\r\nСъстезателите ще се оценяват от представители на МОН, държавната и местната администрация, бизнеса и работодателски организации. Инициативата цели да се привлече медийното и обществено внимание към предимствата на професионалното образование и обучение и да се дадат примери за добри практики в тази сфера. \r\nСледващото събитие е срещата на генералните директори по професионално образование и обучение на 23 и 24 април в София. То ще се проведе в Резиденция Бояна и е в рамките на Българското председателство на Съвета на ЕС. Темата на форума е „Бъдещето на труда, бъдещето на професионалното образование и обучение“.", "date": "2018.04.19", "title": "Десетата Панорама на професионалното образование в България ще се проведе в Пловдив"}
{"url": "http://www.focus-news.net/news/2018/04/19/2512985/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са сухи. Времето е слънчево. Температурата на въздуха е 23°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание поради извършване на строително -монтажни работи.\r\nДвижението в участък от път Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.19", "title": "Габрово: Движението в участък от път Севлиево – Драгановци се осъществява с повишено внимание поради извършване на строително-монтажни работи"}
{"url": "http://www.focus-news.net/news/2018/04/19/2512983/mashtabno-pozharo-takticheskoto-uchenie-provede-rdpbzn-kyustendil-v-dupnitsa.html", "text": "Мащабно пожаро-тактическото учение проведе днес РДПБЗН – Кюстендил в Дупница, съобщиха от пресцентъра на МВР. След направения анализ на проведеното учение старши комисар Кр. Шотаров, под чието наблюдение се осъществи учението, поздрави участниците. Той благодари на колегите и партньорите, участвали с конкретни задачи и оцени като много добро взаимодействието с общинския щаб, степента на подготовка на ръководния състав на РДПБЗН – Кюстендил, участниците в щабовете за ръководство на действията, както и на участниците от другите съставни части на Единната спасителна система за реагиране, ограничаване и ликвидиране на последствията от възникналата бедствена ситуация. \"Впечатлен съм, респектиран съм, ненапразно вашата структура се ползва с  най-високо доверие сред гражданите\", заяви и кметът на Община Дупница Методи Чимев. \r\nЦелта на проведеното днес учение бе организиране и управление на силите и средствата при възникнали свлачищни процеси, предизвикали ПТП с последващ пожар в тунела на път І-1 (Е-79) и наводнение в Горна махала, а ръководството на мащабната тренировка бе поверена на комисар Светослав Георгиев – директор на РДПБЗН – Кюстендил. В учението се включиха и сили на ОДМВР – Кюстендил,  ЦСМП, БЧК, Община  Дупница и Областно пътно управление – Кюстендил, Планинската спасителна служба, Доброволното формирование при Община Дупница. \r\nСпоред предварителния сценарий, след получаването на сигнала за верижна катастрофа в тунела на ГП Е-79,  незабавно са насочени сили на полицията, оказва се, че е възникнал и пожар. Предприето е незабавно затваряне на движението в двете посоки в района на инцидента. Спешно на местопроизшествието са изпратени екипи на РСПБЗН – Дупница, и на ЦСМП. Установява се, че инцидентът е причинен от свлякла се земна маса, която частично е запълнила изхода на тунела.  От вторичен свлачищен процес, достигащ до река Джерман, нивото на водата се повишава и излиза от коритото. Наводнени са приземни етажи на къщи в кв. \"Горна махала\", нарушени са основите на 2 моста, констатирана е опасност от падането им. Блокирани са хора от квартала, част от които се нуждаят от медицинска помощ. Ситуацията налага свикване на временен оперативен щаб в РСПБЗН - Дупница,  следва свикване на щаба на РДПБЗН , задействан е общинският план за действия при бедствия на Община Дупница. В резултат на предприетите съвместни действия пожарни, спасителни и медицински екипи спасяват всички пострадали при пътния инцидент,  на място е оказана първа долекарска помощ на пострадалите от доброволци на БЧК, сериозно пострадалите са откарани в здравно заведение, освободен е тунелът от автомобилите. При възникналата учебна ситуация е задействана и Единната спасителна система, следва евакуиране на застрашени хора, издигане на изкуствени диги и осигуряване на проводимост на речното корито. Изграден е въжен тролей, за да се осигури достъп до отсрещния бряг на реката и да се окаже неотложна медицинска помощ на болни хора.", "date": "2018.04.19", "title": "Мащабно пожаро-тактическото учение проведе РДПБЗН – Кюстендил в Дупница"}
{"url": "http://www.focus-news.net/news/2018/04/19/2512975/veselin-mareshki-volya-ne-ochakvame-che-balgariya-mozhe-da-bade-pryako-zastrashena-ot-sluchvashtoto-se-v-siriya.html", "text": "Според данните, които имаме, не очакваме, че България може да бъде пряко застрашена от случващото се в Сирия. Това каза пред журналисти в Президентството лидерът на „Воля“ Веселин Марешки по повод Консултативния съвет за национална сигурност, свикан от президента Румен Радев, предаде репортер на Агенция „Фокус“. В отговор на въпрос на КСНС докладвани ли са преки заплахи за националната ни сигурност той коментира: „Не. Мисля, че към днешна дата в България ситуацията е максимално спокойна и страната не е застрашена от терористични или други акции, свързани с конфликти по света“. Попитан обсъждана ли е на заседанието сделката за ЧЕЗ Веселин Марешки посочи: „Не, обсъждана беше ситуацията в Сирия и другите критични точки като Украйна и т.н.,и модернизацията на армията“.\r\nБиляна ИВАНОВА", "date": "2018.04.19", "title": "Веселин Марешки, „Воля“: Не очакваме, че България може да бъде пряко застрашена от случващото се в Сирия"}
{"url": "http://www.focus-news.net/news/2018/04/19/2512988/stara-zagora-proleten-horov-praznik-shte-se-provede-v-kazanlak.html", "text": "За пета поредна година Казанлък ще бъде домакин на Пролетен хоров празник, който ще се проведе на 21 април, събота, от 11.30 часа в залата на Исторически музей „Искра“, това каза за Радио „Фокус“ Дора Кошева, един от организаторите на празника. За трета година празникът е част от Националната инициатива „България пее” на Българския хоров съюз. Организатори на празника са Народно читалище „Възродена Искра” и смесен камерен хор „Севтополис“. „Казанлък като град с традиции в хоровото изкуство ще предостави на своята публика възможността да се запознае и докосне до творчеството и професионализма на хорови школи от страната“, поясни Кошева.\r\nВ концерта ще бъдат представени произведения от български и чужди композитори от Смесен камерен хор \"Севтополис\" – Казанлък, Дамска камерна формация – Сопот, Дамски камерен хор „Библиофония“ – Стара Загора и Дамска камерна формация „Дунавски вълни“ – Русе.\r\nСлавяна ГАЙДАРОВА", "date": "2018.04.19", "title": "Стара Загора: Пролетен хоров празник ще се проведе в Казанлък"}
{"url": "http://www.focus-news.net/news/2018/04/19/2512992/predstoyashti-sabitiya-v-stranata-za-20-april-agentsiya-fokus.html", "text": "***\r\nОт 09.00 часа президентът Румен Радев ще посети град Монтана. Държавният глава ще разговаря с кмета на града Златко Живков в сградата на Общината и ще гостува на семейството на Иво Богданов, който беше освободен от гръцки затвор с подкрепата на българския президент. \r\n***\r\nОт 11.00 часа президентът Румен Радев ще се срещне с кмета на Община Кнежа Илийчо Лачовски. В 11.30 часа в читалище „Борба“ президентът ще участва в отбелязването на 110 години от създаването на Професионалната гимназия по земеделия „Стефан Цанов“ в града. По-късно през деня държавният глава ще разговаря от 13.30 часа с Виолин Крушовенски, кмет на Община Мизия и с хора, пострадали при наводнението през 2014 година. \r\n***\r\nОт 11.30 часа в Драматично-куклен театър „Константин Величков“ вицепрезидентът Илияна Йотова ще участва в честването на 50 години Професионална гимназия по химични и хранителни технологии в град Пазарджик.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 10.30 часа в зала „Запад“ на Народното събрание ще се проведе заседание на Комисия за борба с корупцията, конфликт на интереси и парламентарна етика, на която ще бъдат разгледани документите и приемане на Решение за допускане до изслушване на кандидат за длъжността член на Комисията за противодействие на корупцията и за отнемане на незаконно придобитото имущество. \r\n***\r\nОт 09.00 часа в хотел „Интер Континентал“ министърът на правосъдието Цецка Цачева и българският евродепутат Емил Радев ще са домакини на конференция на тема „Националната съдебна система като част от Европейския правов ред. Детското правораздаване - предизвикателства и възможни решения“.\r\n***\r\nОт 10.00 часа в София хотел Балкан министърът на енергетиката Теменужка Петкова ще открие конференцията „Пазарната интеграция на ВЕИ и прехода към чиста енергия“, организирана от Българската фотоволтаична асоциация.\r\n***\r\nОт 11.00 часа, в Централен военен клуб, министърът на отбраната Красимир Каракачаноящ ще обяве учаредяването на Инициативен комитет за честването на 1300 години от победата на кан Тервел над арабите при Константинопол. \r\n***\r\nОт министър Екатерина Захариева ще се срещне със своя колега от Република Косово Беджет Пацоли. \r\n***\r\nОт 09.00 в Гранд хотел София ще се проведе конференция за цялостна реформа на поддържаните от администрацията регистри ще бъде представена на конференция в София. \r\n***\r\nОт 09.30 часа VI състав на Специализирания наказален съд ще се проведе заседание по делото срещу Тодор С., Владимир Р., Илия Е., Ангел А., Величко Х. и Албена Е., обвинени в организиране и ръководене на организирана престъпна група. \r\n***\r\nОт 10.00 до 13.00 часа в Голямата конферентна зала на Университета за национално и световно стопанство ще се състои „Балканите на XXI век – Българския поглед“. 10  Встъпителни изказвания; Ивайло КАЛФИН, министър на външните работи (2005-2009 г.); Проф. Антон ПЪРВАНОВ, преподавател в УНСС; Д-р Боби БОБЕВ, Институт по балканистика с център по тракологоия на БАН. \r\n***\r\nОт 10.00 часа в централата на КТ „Подкрепа“ ще се проведе пресконференция, с която ще се постави началото на Кампанията на Конфедерацията за достойни условия и заплащане на нощния труд.\r\n***\r\nОт 10.00 часа в Софийски градски съд ще се проведе заседание по делото срещу Илко Семерджиев (бивш служебен здравен министър) обвинен за престъпление против реда на управлението, чл. 269, ал.1 НК. Разпоредително заседание.\r\n***\r\nОт 12.00 часа в Националния пресклуб на БТА ще се проведе пресконференция на тема „България в 360º - Бъдеще и нови възможности“.\r\n***\r\nОт 12.00 часа в зала 108 в Българската народна банка ще се проведе пресконференция за представяне на нова възспоменателна монета. \r\n***\r\nОт 13.00 часа Специалзираният наказателен съд ще проведе заседание по делото срещу Галина Ц., Красимир Н., Мирослав Ч., Радостина Н. и Йоннгпин Д., обвинени в организиране и ръководене на организирана престъпна група. \r\n***\r\nОт 14.00 часа на Националния стадио „Васил Левски“ ще се проведе първата работна среща между МВР, Министерство на младежда и спорта, Български футболен съюз и представители на двете парламентарни комисия – Комисия по въпросите на децата, младежта и спорта и Комисията по вътрешен ред и сигурност. Серията от срещи бе инициирана след инцидент по време на футболен мач, при който след хвърлена бомбичка пострадаха двама полицаи. След срещата са предвидени изявления. \r\n***\r\nОт 19.30 часа в НДК в ДНК стартира и 11-тото издание на Международния фестивал за съвременен танц и пърформанс „Антистатик“ (20-30 април), който се организира в партньорство с Националния дворец на културата и ДНК – пространство за съвременен танц и пърформанс.\r\n***\r\nОт 09.00 часа в VII СУ „Кузман Шапкарев“ ще се проведе Пето регионално състезание по география.\r\n***\r\nОт 09.30 часа в Детска градина №2 „Света Богородица“ ще се проведе открит урок в трета възрастова група „Бен Тен“ на тема „В страната на изкуствата“.\r\n***\r\nОт 11.00 часа в родната къща на Георги Измирлиев – Македончето ще се проведе тържество по повод 167 години от неговото рождение. – по телефона, има запис с организаторът – д-р Елена Чълъгнова, РИМ – Благоевград. \r\n***\r\nОт 11.00 часа в зала „22 септември“  ще бъде представена първата българска програма от ЕС – A.L.E.C.O ще се проведе открит урок в трета възрастова група „Бен Тен“ на тема „В страната на изкуствата“.\r\n***\r\nОт 11.30 часа в Зала № 5 ще се проведе пресконференция по проект „Благоустрояване на градска среда“.\r\n***\r\nОт 12.00 часа в Галерия Св. Лука, кв. „Вароша“ ще бъде открита изложбата „Стаички“. \r\n***\r\nОт 13.00 часа на ул. „Ветрен“ ще се проведе церемония по първа копка по проект „Благоустрояване на градска среда“, втори обект „„Благоустрояване на IV-ти микрорайон, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски“.\r\n***\r\nОт 14.00 часа на бул. „Св. Св. Кирил и Методиж“ 30 ще се проведе откриване на офис на Банка Пиреос. \r\n***\r\nОт 15.00 часа пред зала „22 септември“ ще се проведе среща на поколенията на ПМГ. \r\n***\r\nОт 16.00 часа пред площад „Народни будители“ (между РИМ и Младежки дом) Откриване на ХХ Национален ученически празник „За хляба наш…“. \r\n*** \r\nОт 11.00 часа пред паметника на Георги Бенковски в Морската градина ще бъде отслужена заупокойна молитва по повод 142 години от Априлското въстание. \r\n***  \r\nОт 10.30 часа в Заседателна зала №1 на Областна администрация Видин ще се проведе заседание на Областната комисия по безопасност на движението по пътищата.\r\n*** \r\nОт 09.00 часа в Ритуална зала на Община Велико Търново ще се проведе IV Научна конференция „Културно-историческо наследство: опазване, представяне, дигитализация“, организирана от БАН, част от МТИ „Културен туризъм“ – специална част за културния туризъм.\r\n*** \r\nОт 10.00 часа в ДГ \"Соня\" ще се проведе залесяване по случай Деня на земята.\r\n*** \r\nОт 12.00 часа в пресклуба на БТА ще се състои пресконференция на Студентския съвет на Великотърновския университет във връзка с провелия се на 17 април, избор за членове на съвета.\r\n*** \r\nОт 14.00 часа в Музей „Възраждане и учредително събрание“ Апелативна прокуратура – Велико Търново ще отбележи 20 години от своето създаване.\r\n*** \r\nОт 14.00 часа в парк \"Търновград - духът на хилядолетна България\" ще бъде официално посрещнат 10-хилядният посетител.За туриста са подготвени специални изненади. \r\n*** \r\nОт 17.30 часа в ИЗ „Рафаел Михайлов“ ще се проведе откриване на изложба на Петранка Новосад /живопис/.\r\n*** \r\nОт 17.30 часа на откритата сцена пред ДКС „Васил Левски“ Награждаване на участниците в МТИ „Културен туризъм“. \r\n*** \r\nОт 19.00 часа в Клуб 7 ще се проведе  представяне на книгата „Кодово име: Живот“ на Ваня Червенкова. \r\n***\r\nОт 11.00 часа ще се състои встъпителна пресконференция и официална първа копка по проект „Подобряване, надграждане и реконструкция на инфраструктура в зона с потенциал за икономическо развитие в Добрич“.\r\n***\r\nОт 14.00 часа в Национален пресклуб на БТА ще се проведе пресконференция на АБВ. В нея ще вземат участие общински съветници от ПП АБВ в Пазарджик Атанас Шопов и Ангел Минков.\r\n***\r\nВ 10.00 часа в двора на ДГ „Лилия“ в район „Източен“  районният кмет Николай Чунчуков и заместник-кметът по спорт, младежки дейности и социална политика на Община Пловдив Георги Титюков ще открият нови детски площадки.\r\n***\r\nВ 10.00 часа в палата 3 на Международния панаир ще се открие десетото издание на Панорама на професионалното развитие.\r\n***\r\nВ 11.00 часа в офиса на Фондация „Пловдив 2019“  ще се проведе пресконференция след провелия се официален мониторинг в Брюксел за напредъка на проекта \"Пловдив - Европейска столица на културата\". В пресконференцията ще вземе участие екипът на фондацията участвал в презентирането.\r\n***\r\nВ 11.00 часа в сградата на Прокуратурата ще бъде даден брифинг по повод задържането на началника на Районното полицейско управление в Раковски за корупционни практики.\r\n***\r\nОт 11.00 часа в палата 2 на Международния панаир ще се открие 11-тото издание на Националната кулинарна купа на България. \r\n***\r\nОт 11.30 часа във филателния магазин на Централна поща главният изпълнителен директор на „Български пощи“ ЕАД Деян Дънешки ще валидира марка,  посветена на 125-годишнината от създаването на Пловдивското филателно дружество, което поставя началото на филателното движение в България.\r\n***\r\nОт 11.00 часа министърът на отрбаната Красимир Вълчев ще Панорамата на средното образование в Спортна зала „Лудогорец“. В програмата му са включени още посещения в ДГ “Васил Левски“ - Разград, НПТГ “Шандор Петьофи“ - Разград, ЦПЛР - Център за ученическо, техническо и научно творчество - Разград, както и работна срещи с директори в системата на предучилищното и училищното образование. \r\n***\r\nОт 12.00 часа на площада пред читалище „Градище“ официално ще бъде открит паметник на Апостола на свободата Васил Левски. Паметникът е изграден от ВМРО със съдействието на Община Своге. На официалната церемония ще присъстват организационният секретар на ВМРО и секретар на ПГ „Обединени патриоти“ Юлиан Ангелов, кметът на Община Своге Емил Иванов, представител на Областна управа – София област, както и жители и гости на града.\r\n***\r\nОт 10.00 часа в зала 1 на Родопския драматичен театър в Смолян ще се проведе пето издание на фестивала на руската поезия, песен и танц „Пусть всегда будет солнце”. \r\n*** \r\nОт 13.00 часа в заседателна зала на ДКТ „.Друмев“ на пресконференция относно подготовката на фестивала Нова българска драма.\r\n*** \r\nОт 13.00 часа в СУ „Трайко Симеонов” ще се проведе областният кръг на Националната ученическа викторина по безопасност на движението „Да запазим децата на пътя”.\r\n*** \r\nОт 13.00 часа в Аулата на Шуменския университет ще се състои откриване на Студентска научна конференция на тема „Екология и околна среда“.", "date": "2018.04.19", "title": "Предстоящи събития в страната за 20 април (Агенция „Фокус“)"}
{"url": "http://www.focus-news.net/news/2018/04/19/2512989/vitsepremierat-valeri-simeonov-balgariya-e-vse-po-blizo-do-evropeyskite-darzhavi-po-pokupatelnata-sposobnost.html", "text": "Днес в хотел Маринела се проведе икономически форум – част от четвъртото издание на „Компания на годината – Успехът на фокус”, организирано от сп. Bulgaria Business Review, сп. Business Lady и Business Lady Club. Инициативата се провежда под патронажа на Валери Симеонов – заместник министър-председател по икономическата и демографската политика на Р България. Това съобщиха от списание \"Business Lady\".\r\nФорумът беше разделен в три основни панела. Първият панел беше „Икономика на хората: Пазара на труда в условията на криза на човешкия ресурс в България“.\r\nВалери Симеонов, Заместник министър-председател по икономическата и демографската политика на Р България откри форума, като сподели, че българската икономика има с какво да се гордее, а именно с хората от бизнеса. „През последните месеци, мисля, че доказахме, че ръка за ръка бизнес и политици, в случая изпълнителната власт, могат да правят добри реформи и да ги отстояват\", допълни  Симеонов, като добави, че в момента се разглеждат редица важни реформи, които ще доведат до облекчаване на малкия и среден бизнес, данъчни облекчения, механизми за повишаване нивото на обучение и др. \r\nЕмил Караниколов, Министър на икономиката също взе участие във форума. „Бизнес климатът в страната се подобрява, като през март 2018 г. общият показател се повишава с 0.7 процентни пункта спрямо февруари 2018 г. Наблюдаваме тенденция, че все повече чуждестранни и български компании разширяват предприятията и производствата си”, заяви министърът на икономиката Емил Караниколов. Караниколов изтъкна, че стабилното икономическо развитие и позитивната динамика в основните макроикономически показатели е основният фактор за отбелязаните забележителни успехи и на пазара на труда. По думите му, разкриването на работни места и създаването на заетост в икономиката са довели до понижение на безработицата, ускоряване на растежа на производителността на труда, която по данни от Евростат е нараснала с 1.7% през 2017 г., както и нарастване на доходите в номинално и реално изражение с 11%.\r\nРосица Димитрова, заместник-министър на труда и социалната политика засегна темата за равнопоставеността на жените и мъжете, която е от основно значение в стремежа ни за модернизиране на европейския социален модел и за постигане на целите на Стратегията Европа 2020. „Разликата в заплащането по пол в България по данни на НСИ е 13,2% за 2016 г. и е под средноевропейското ниво, 61% от завършилите висше образование са жени, а 64% от българските жени са заети на пазара на труда. За нас е гордост да отбележим, че България е на първо място в Европейския съюз по дял на жени и момичета в сектор „Информационни и телекомуникационни технологии” с 27,7 на сто при среден процент за ЕС от 16,1 на сто”, допълни още Димитрова. \r\nПроф. дтн инж. Николай Вълканов, председател на Съвета на Директорите на „Минстрой Холдинг” АД засегна темата за „Условията за бизнес в България и осигуряване на човешки ресурси”. Той сподели, че в България има отлични условия за правене на бизнес. „Много често хората се оплакват, че няма закони, няма чужди инвестиции и т.н. Това не е вярно. Имаме добри закони, има страшно много пари в банките и ако ти имаш добри идеи, ако искаш да правиш производство, условията са налице”, каза Вълканов. Той добави, че ако служителите си получават заплатите и осигуровките така, както ги заработват и ако това е политика на целия бизнес, няма да има недостойни пенсии и старини. „Защо днешните работещи плащат за предишните? Този и много други въпроси остават без отговор, а основният виновник е сивият сектор”, заяви още Вълканов. \r\nД.ик.н. Янка Такева, председател на Синдиката на българските учители говори по темата за „Дигитализацията в образованието”, като сподели, че дигиталните технологии дават възможност на повече хора да имат достъп до определена информация, знания и умения. Такева даде за пример ‹дигиталните› класни стаи и лаборатории, организирани именно с тази цел. „Дигитализацията дава възможност за преодоляване на междупоколенческите различия,  скъсява връзката между средното и висшето образование, и стои в основата на дуалното професионално образование”, допълни  Такева. \r\nВ края на панела се проведе дискусия на тема: „Практически иновативни решения за привличане на човешки капитал”. Освен лекторите, в дискусията взеха участие и Борислава Георгиева, мениджър „Човешки ресурси” в NaXex Technological Development и Мария Лазова, Business Development Manager RPO, Manpower Bulgaria. Борислава сподели за успешните иновативни практики за подбор на служители, които прилагат в компанията, сред които създаването на магистърска програма „Мениджмънт в IT”; стажантска програма, след която повечето от стажантите остават да работят в компанията; програма за вътрешна препоръка, в рамките на която над 40% от работещите са препоръчани от служители на компанията, изтъквайки предимствата на социалният кръг на служителите. \r\nВ края на панела Мария Лазова (Manpower Bulgaria) сподели „Световно изследване: Революция на уменията” от края на 2017 г., на тема: ‹Защо роботите ни взимат задачите, а не работата и кои са стъпките, които ще ни помогнат да се подготвим за дигиталната трансформация›. По статистика 86% от работодателите планират да запазят или увеличат броя на служителите си в резултат на автоматизацията. „Работодателите споделят, че решаването на проблеми, комуникацията, организацията и сътрудничеството също се нареждат сред уменията, които намират най-трудно в кандидатите”, допълни Лазова. \r\nВъв втория панел - Изграждане и утвърждаване на работодателска марка /Employer branding/, участие взе Ростислава Павлова, изпълнителен директор на „Пуратос България” на тема „Грижата за служителите като ключов фактор за устойчиво развитие”. Тя изтъкна предимствата на компанията и сектора за привличане и задържане на служители, а именно: липсата на инциденти; приобщаването на хората, чрез адекватно споделяне на целите и резултатите; създаването на фирмена култура. Грижата за служителите в Пуратос разбират, грижейки се за повишаване на тяхната квалификация, здравословен начин на живот, управлението на таланта и финансиране на обучения. Както и на база годишна оценка, персонални задачи и годишен бонус. \r\nДимана Василева, мениджър на Quintessentially за България говори на тема „Корпоративният консиерж като иновативен инструмент в услуга на компаниите и техните екип”. Тя начерта основните предизвикателства пред бизнеса и човешкия ресурс. „80% от администраторите и 90% от топ мениджърите твърдят, че често прекарват повече време на работа, за да наваксат със задълженията. Повече от 30% смятат, че това оказва негативно влияние върху техния личен и семеен живот”, допълни Василева. Грижейки се за баланса между работа и личен живот на техните служители, компаниите изграждат по-висока стойност като работодател. \r\nИвайло Иванов, мениджър „Човешки ресурси”, Имотека/Адрес недвижими имоти, който говори на тема „Employer branding - Приложна магия” начерта основните параметри за измерване мястото на компанията в съзнанието на служителите. Сред тях са вътрешни и външни комуникации, проучвания на нагласите, колко човека откликват на обява и други. \r\nПо време на третия панел - Цифрова икономика и умения на бъдещето, за първи път беше представен 3D модел на човешка колония в космоса „УниСпейс”. Учениците от математическата гимназия „Д-р Петър Берон” /Варна/ - Иво Песев и Александър Георгиев разказаха в детайли как чрез него може да бъде спасено човечеството. С проекта „УниСпейс” учениците от варненската математическа гимназия спечелиха 1-во място на Международния конкурс на НАСА. През май месец награденият екип от петима ученици е поканен да представи разработката си пред Конференцията за международно космическо развитие на НАСА и Американското космическо общество в Лос Анджелис.\r\nГеорги Руков, директор международно развитие и член на Борда на Директорите на Credissimo Полша говори на тема: „Уменията на бъдещето: основата на една дигитална трансформация”. Основното от тях е креативността.\r\nИлона Станева, Директор „Маркетинг и реклама” във Fibank разкри своята гледна точна за „Ролята на жените в условията на глобализация и цифровизация”. Тя сподели, че 38% от мениджърите в България са жени на възраст между 30 и 49 години. Близо 90% от тях имат висше образование, а 57% от тях са семейни със съпруг и деца. „Жените са по-лоялни, в по-голяма степен спестовни, по-емоционални и по-трудно се поддават на външни влияния в сравнение с мъжете. Освен това, по-трудно поемат рискове за бизнеса си”, допълни Станева. \r\nНаталия Футекова, основател на ERP Academy беше лектор на тема „Бизнес образование – не нов тренд, а необходимост”, като разкри предимствата от това защо е важно хората от бизнеса да преподават в училища и университети и с какво е ценно ученето чрез преживяване. \r\nПетко Карамочев, управител на INDUSTRIA изнесе прекрасна лекция за „Блокчейн за бизнеса”. А Венцислав Караджов, председател на Комисията за защита на личните данни разкри промените в „Общия регламент за защита на личните данни”. Промените са предимно в регулацията за събиране и съхраняване на лични данни, които вече не могат да бъдат събирани, ползвани и съхранявани, без да бъде взето конкретно съгласие за активността, като има ограничения и в периода на съхранение. \r\nМодератор на форума беше Вергиния Накова – председател на Института за бизнес развитие и предприемачество и основател на най-голямата бизнес образователна платформа Training Academy. \r\nОт 20:00 часа на вечерната официална церемония за четвърта поредна година ще бъдат връчени отличия на компании и институции, положили адекватни усилия за своето развитие и просперитет в различни категории, сред които: Финансов сектор, FinTech, Индустрия, Медии, Застраховане, Образование, Строителство и архитектура, Здравеопазване, Високи технологии, Работодателска марка, Корпоративен работодател и други. \r\nНаградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други.\r\nВодещи на събитието ще бъдат актьорите Илия Георгиев и Албена Ставрева. За доброто настроение на гостите ще се погрижат известната народна певица Поли Паскова, ансамбъл „Чинари” и неповторимите танцьори на Нешка Робева и „Нешънъл арт”. \r\nМедийни партньори на тазгодишното издание са: телевизия Bulgaria on air, радио Витоша, радио Фокус, информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg.", "date": "2018.04.19", "title": "Вицепремиерът Валери Симеонов: България е все по-близо до европейските държави по покупателната способност"}
{"url": "http://www.focus-news.net/news/2018/04/19/2512993/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-i-gkpp-lesovo-za-tovarni-avtomobili-na-izhod.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18.00 часа. На българо-турската граница на трафикът е интензивен на гранични контролно-пропускателни пунктове \"Капитан Андреево\" и \"Лесово\" също за товарни автомобили на изход. На българо-румънската граница трафикът е нормален на всички гранични контролно-пропускателни пунктове. Възможно е образуване на колони, поради технически проблем от страна на румънските гранични контролно-пропускателни служби.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове. \r\nОт 16 април поради техническа неизправност фериботът на Свищов - Зимнич е преустановил дейност.", "date": "2018.04.19", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Капитан Андреево\" и ГКПП \"Лесово\" за товарни автомобили на изход"}
{"url": "http://www.focus-news.net/news/2018/04/19/2512986/mariya-zaharova-rusiya-registrira-opiti-na-dzhebhat-an-nusra-da-sazdava-avtonomiya-v-yuzhnata-chast-na-siriya-s-podkrepata-na-sasht.html", "text": "Прессекретарят на руското външно министерство Мария Захарова съобщи, че Русия регистрира опити от страна на сирийската опозиция, „Джебхат ан Нусра“ и „Ислямска държава“ , с подкрепата на САЩ да създадат автономия в южната част на Сирия, предава ТАСС.\r\n„Въпросната информация съответства на действителността, ние регистрираме тези тенденции“, заяви Захарова. „В течение на последните седмици ситуацията в Южна Сирия се изостря сериозно. Въпреки заявленията на САЩ, в долината на река Ярмук основна роля днес играе не само „Свободната сирийска армия“, но и „Джебхат ан Нусра“ и „Ислямска държава“. През границата с Йордания постоянно пристигат автоколони уж с хуманитарна помощ, но всъщност разбираме какво представлява тази „хуманитарна помощ“, допълни тя“. Виктор Турмаков", "date": "2018.04.19", "title": "Мария Захарова: Русия регистрира опити на „Джебхат ан Нусра“ да създава автономия в южната част на Сирия с подкрепата на САЩ"}
{"url": "http://www.focus-news.net/news/2018/04/19/2512995/obshtina-svishtov-predstavi-v-narodnoto-sabranie-izlozhba-155-godini-ot-rozhdenieto-na-aleko-konstantinov-i-tsvetan-radoslavov.html", "text": "Община Свищов представи в Народното събрание изложба, посветена на двама големи българи. \"155 години от рождението на Алеко Константинов и Цветан Радославов“ се казва изложбата, открита в Клуба на народния представител в парламента. Това съобщават от пресцентъра на Община Свищов.\r\nЕкспозицията, предоставена от Исторически музей - Свищов и Художествена галерия „Николай Павлович“ – Свищов се реализира по инициатива Община Свищов и със съдействието на народния представител Станислава Стоянова. Тя е посветена на две големи имена в българската история, на две личности с ярко присъствие в обществения, културния и политически живот на България. Експозицията представя живота и творчеството на двамата достойни свищовци, чрез снимки, документи, лични вещи, карикатури, живопис, скулптора и др., предоставени от фонда на Къща музей „Алеко Константинов“ – Свищов и Художествената галерия в Свищов.\r\nИзложбата беше открита от заместник-председателя на Народното събрание Емил Христов, който сподели, че за него експозицията е образователна, тъй като не е знаел за художническия талант на Цветан Радославов. Този факт от живота на автора на „Мила родино“ е по-малко известен и именно затова, голяма част от експозицията представя негови картини.\r\nД-р Станислава Стоянова разказа за инициативата и организирането на събитието. Тя изрази личното си удовлетворение от провеждането на прояви като тази, които популяризират българската история, изкуство и герои. Председателя на парламентарната група на ГЕРБ – Цветан Цветанов заяви „За мен бе чест да участвам в откриването на изложба в Народното събрание, представяща живота и творчеството на Алеко Константинов и Цветан Радославов“. Той се обърна към кмета на Свищов с признание за усърдната му дейност по проблемите на поверената му община и го похвали за успехите, които постига.\r\nКметът на Свищов Генчо Генчев благодари за възможността изложбата да се осъществи именно в сградата на Народното събрание, защото е посветена на две големи имена в българската история и изкуство, с отношение към държавността и висок морален пример, който ни помага да укрепим и запазим в себе си националната гордост.\r\nЕкспозицията беше представена от директора на дирекция „Култура и културно наследство“ в Свищов – Росен Маринов.\r\nСлед откриването, посетителите се докоснаха до света на бележитите българи чрез уникалните експонати. В изложбата бе представена малка част от съхранените, в къща музей „Алеко Константинов“ в Свищов, спомени за Щастливеца. Впечатление направи неговият портрет рисуван от известния художник Никола Михайлов, а във витрина бяха изложени едни от първите печатни издания на книгите „До Чикаго и назад“ и „Бай Ганьо“, ръкописи на Алеко и негови портрети като дете и по-голям, както и на неговото семейство. Интересно беше да се види и визитната картичка на Алеко Константинов.\r\nПо-голямата част от представената експозиция бе посветена на Цветан Радославов, тъй като изложбата се състоя в навечерието на неговата рождена дата – 20 април. Макар той да е автор на текста на българския химн, за него се знае по-малко и по тази причина в изложбата бяха представени 19 постера за живота и творчеството на Цветан Радославов, добре илюстрирани със снимки и придружаващ текст, разказващ за големия български творец.\r\nВ залата бяха подредени и 15 картини, представящи творчеството на Цветан Радославов като художник. Тези картини, на историческа и битова тема, са дарени от автора през 1931 година. Днес, творбите са част от фонда на Художествена галерия „Николай Павлович“ в Свищов.", "date": "2018.04.19", "title": "Община Свищов представи в Народното събрание изложба \"155 години от рождението на Алеко Константинов и Цветан Радославов“"}
{"url": "http://www.focus-news.net/news/2018/04/19/2512996/21tv-makedoniya-kray-selo-krivolak-v-makedoniya-sa-unishtozheni-granati-ot-vtorata-svetovna-voyna.html", "text": "Дирекцията на Македония за защита и спасяване съвместно с Министерството на отбраната, Министерството на вътрешните работи и Министерството на здравеопазването е унищожила около 600 единици взривни материали от Първата и Втората световна война, открити в няколко общини в страната, предава македонският телевизионен канал „21ТВ“.\r\nДиректорът на дирекцията Аднан Джаферовски заяви, че това унищожаване се провежда всяка година по някое време, след като от цялата страна са събрани известен брой невзривени гранати и снаряди от различни места в страната.\r\nОт дирекцията информират, че снарядите са намерени в Скопие, Тетово, Кичево, Битоля, Куманово, Кавадарци, Щип, Струмица и Крива Паланка. Виктор Турмаков", "date": "2018.04.19", "title": "„21ТВ“ (Македония): Край село Криволак в Македония са унищожени гранати от Втората световна война"}
{"url": "http://www.focus-news.net/news/2018/04/19/2512997/montana-zapalneni-sa-dupki-na-mosta-kray-selo-kravoder.html", "text": "Запълнени са дупки на моста край село Краводер. Това съобщиха за Радио „Фокус“ – Видин от Областно пътно управление – Монтана. От вчера, 18 април, преминаването през моста е ограничено и това ще продължи до 20 април, петък, за да може да стегне бетонът, с който са запълнени дупките, обясниха от управлението. Автомобилите, пътуващи по главен път Е-79, вече преминават през Криводол, което натоварва трафика през населеното място. Предстои да започне цялостна рехабилитация на моста, която ще продължи 3 месеца.\r\nАнна ЛОЗАНОВА", "date": "2018.04.19", "title": "Монтана: Запълнени са дупки на моста край село Краводер"}
{"url": "http://www.focus-news.net/news/2018/04/19/2512991/politico-es-osadi-intsidenta-s-harvatskoto-zname-v-sarbiya.html", "text": "Европейската комисия разкритикува поведението на председателя на Сръбската радикална партия Воислав Шешел, който стъпка хърватското знаме в сръбския парламент, предава  Politico.\r\nВ резултат на инцидента, случил с в сряда, делегация хърватски депутати прекъсна посещението си в Сърбия, която целеше подобряване на отношенията между двете страни.\r\n„Това, което видяхме вчера не може да е част от демократична институция“, съобщи говорител на институцията. „Неуважително е демократична институция, която представлява гражданите и всички, които се борят за добросъседски отношение и регионално сътрудничество“, допълни той. Виктор Турмаков", "date": "2018.04.19", "title": "Politico: ЕС осъди инцидента с хърватското знаме в Сърбия"}
{"url": "http://www.focus-news.net/news/2018/04/19/2513000/ministar-nikolina-angelkova-provede-rabotna-sreshta-s-maykal-frenzel-pocheten-predsedatel-na-globalniya-forum-za-turizam-i-ikonomika.html", "text": "Министърът на туризма Николина Ангелкова проведе работна среща с Майкъл Френзел, почетен председател на „Глобалния форум за туризъм и икономика“ (GТEF). Те разговаряха в рамките на срещата на върха на Световния съвет за пътувания и туризъм в Буенос Айрес. Двамата обсъдиха възможностите за общи инициативи в областта на туризма, които да увеличат пътуванията от Китай в България. Това съобщиха от пресцентъра на Министерството на туризма.\r\nМинистър Ангелкова запозна Майкъл Френзел с проектите, по които работи страната. Един от тях е подготовката за второто издание на „Международния конгрес на световните цивилизации и древните маршрути“, които ще се проведе в края на годината в София. Форумът се организира съвместно от Министерството на туризма и Световната организация по туризъм към ООН. Българското правителство и Министерството на туризма водят последователна политика за утвърждаването на страната като  дестинация в четири сезона, информира министърът. Тя обясни още, че се работи усилено за постигането на устойчив и ежегоден ръст в туризма. \r\nКитай е сред основните пазари за Европа, особено в сектор туризъм. Тази година фокус на Стария континент е инициативата „2018 г. – Година на туризма ЕС – Китай“. През 2017 г. в европейските страни са отчетени повече от 12,4 млн. туристически посещения от Китай като ръстът спрямо 2016 г. е 18%. А по света пътуват над 180 млн. китайци. \r\nНа срещата бе обсъдено и развитието на съвместни продукти и маршрути  с Гърция, Сърбия и Хърватия,  предназначени за привличане на туристи от далечни пазар като Китай. Дискутирани бяха и начини за насърчаване на китайски инвестиции в България, което би било предпоставка за привличане на още повече туристи.", "date": "2018.04.19", "title": "Министър Николина Ангелкова проведе работна среща с Майкъл Френзел, почетен председател на „Глобалния форум за туризъм и икономика“"}
{"url": "http://www.focus-news.net/news/2018/04/19/2512984/ria-novosti-federika-mogerini-pohvali-cherna-gora-za-solidarnostta-s-vanshnata-politika-na-zapada.html", "text": "Според върховния представител на Европейския съюз по въпросите на външните работи и политиката на сигурност Федерика Могерини похвали властите на Черна гора за солидарността със Запад по въпросите за външната политика, което, според нея, е много важно в настоящите неспокойни времена, предава  РИА Новости.\r\n„Искам да отбележа извънредно надеждната роля, която вие играете, когато става дума за външната политика и политиката на сигурност. Черна гора 100% съответства с нашите позиции във външната политика и в политиката на сигурност и заслужава похвала за това. Това показва, че ние наистина се намираме на една и съща позиция, както в нашия анализ, така и в нашата дейност, в частност дипломатическата“, заяви Могерини.\r\n„В тези неспокойни времена нашата способност да действаме заедно в региона и на световната арена е извънредно важна“, допълни тя. Виктор Турмаков", "date": "2018.04.19", "title": "РИА Новости: Федерика Могерини похвали Черна гора за солидарността с външната политика на Запада"}
{"url": "http://www.focus-news.net/news/2018/04/19/2512999/afp-raul-kastro-shte-ostane-nachelo-na-kubinskata-komunisticheska-partiya-do-2021-godina.html", "text": "Раул Кастро, който отстъпи поста президент на Куба на Мигел Диаз-Канел заяви, че ще остане начело на комунистическата партия на страната до 2021 г., предава  AFP.\r\n„Вторият ми и последен мандат като партиен лидер приключва през 2021 г.“, заяви 86-годишният политик. „След това ще остана войник редом до народа, отбраняващ революцията“, допълни той. Виктор Турмаков", "date": "2018.04.19", "title": "AFP: Раул Кастро ще остане начело на Кубинската комунистическа партия до 2021 година"}
{"url": "http://www.focus-news.net/news/2018/04/19/2512987/24-vesti-makedoniya-federika-mogerini-zayavi-che-e-uverena-che-shte-se-nameri-barzo-reshenie-za-spora-za-imeto.html", "text": "По време на изказване в македонския парламент върховният представител на Европейския съюз по въпросите на външните работи и политиката на сигурност Федерика Могерини заръча на депутатите да продължат с реформите. Тя заяви, че ЕС е доволен, че страната е излязла от голямата институционална криза, предава македонската медия  „24 Вести“.\r\n„Знам, че процесът на интеграция в ЕС е изпълнен с много процедури и условия, които трябва да бъдат изпълнени, но в крайна сметка се свеждат до трансформация на обществото и стандартите, които вашите граждани искат да видят“, заяви Могерини.\r\nТя допълни, че Договорът за добросъседство с България е решил един съседски проблем, и заяви, че е време сега Македония „да тича“ заедно с блока, заедно със съседите си за по-бързо да се стигне до целта си - пълноправното членство в ЕС.\r\n\"Аз съм убедена, че преговорите с Гърция ще доведат до решение, което ще задоволи и двете страни“, убедена е Могерини.  Виктор Турмаков", "date": "2018.04.19", "title": "„24 Вести“ (Македония): Федерика Могерини заяви, че е уверена, че ще се намери бързо решение за спора за името"}
{"url": "http://www.focus-news.net/news/2018/04/19/2512994/afp-nato-nyama-planove-da-zasilva-voennoto-si-prisastvie-v-baltiysko-more.html", "text": "Генералният секретар на НАТО Йенс Столтенберг заяви, че Алиансът не планира да засилва военното си  присъствие в региона на Балтийските републики, чиито правителства искат допълнителна защита в случай на руска агресия, предава  AFP.\r\n„В момента не планираме да засилваме своето военно присъствие в региона, но планираме да засилим възможностите си за подкрепление при нужда“, заяви Столтенберг пред репортери.  \r\n„При нужда трябва да имаме готови сили, които да бъдат разположени много бързо“, допълни генералният секретар. Според него въпросът ще бъде обсъден през юли в Брюксел по време на следващата среща на високо равнище на НАТО.  Виктор Турмаков", "date": "2018.04.19", "title": "AFP: НАТО няма планове да засилва военното си присъствие в Балтийско море"}
{"url": "http://www.focus-news.net/news/2018/04/19/2513005/liliya-hristova-obshtina-varna-ne-se-nalaga-zakrivane-na-uchilishta-ili-paralelki-v-malkite-selishta.html", "text": "Въпреки активните миграционни процеси, броят на първокласниците за учебната 2018-2019 година в сравнение с предходните години не се променя значително. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. По думите й не се налага закриване на училища или паралелки в малките селища. За учебната 2017-2018 година записаните в първи клас са 3 234 ученици в 37 общински училища, а за 2018-2019 година са осигурени места за 3 467 ученици в 149 паралелки в 37 общински училища. Електронната система за прием в първи клас стартира на 25 май в 10.00 часа. Новите правила за прием в първи клас са с водещ критерий – близост до училището, независимо дали по настоящ или по постоянен адрес, с уседналост над 3 години, от  1 до 3 години и под 1 година. Допълнителните критерии са дете с трайни увреждания над 50 %, дете на двама починали родители, други деца от семейството, обучаващи се в училището, деца, завършили подготвителна група в училището, както и поредност на желанието на родител за прием на детето в съответните училища.\r\nМарияна ВАЛЕНТИНОВА", "date": "2018.04.19", "title": "Лилия Христова, Община Варна: Не се налага закриване на училища или паралелки в малките селища"}
{"url": "http://www.focus-news.net/news/2018/04/19/2513004/tv21-makedoniya-spored-nikola-dimitrov-gartsiya-shte-izvleche-polzi-ako-makedoniya-vleze-v-es.html", "text": "Външният министър на Македония Никола Димитров заяви, че Гърция ще има ползи от влизането на Македония в ЕС, предава  македонската медия „ТВ21“.\r\nСъщевременно министърът допълни, че в момента всички трябва да се съсредоточат върху плана Македония да стане член на ЕС и НАТО.\r\n„Това ще увеличи стабилността не само за целия регион, но и за Европа“, убеден е  Димитров. Виктор Турмаков", "date": "2018.04.19", "title": "„ТВ21“ (Македония): Според Никола Димитров Гърция ще извлече ползи, ако Македония влезе в ЕС"}
{"url": "http://www.focus-news.net/news/2018/04/19/2513007/plovdiv-vodoprovodi-i-kanalizatsii-na-okolo-30-ulitsi-v-rayon-severen-v-grada-shte-badat-podmeneni-prez-2019-g.html", "text": "Водопроводи и канализации на около 30 улици между бул. „Марица-Север” и бул. „Дунав” в район „Северен“ в Пловдив ще бъдат подменени догодина. Това съобщи за Радио „Фокус”- Пловдив главният инженер на ВиК Антон Гълъбов. Реконструкцията на водоснабдителните съоръжения по улиците в града ще започне и при започване на проекта за Водния цикъл на Пловдив още тази есен, или през пролетта догодина. В момента текат процедури. „Стараем се да не разкопаваме допълнително града, а да го правим заедно с Общината, за да не затрудняваме допълнително движението в града и да не се натоварват допълнително гражданите“, каза той.\r\nЦветана ТОНЧЕВА", "date": "2018.04.19", "title": "Пловдив: Водопроводи и канализации на около 30 улици в район „Северен“ в града ще бъдат подменени през 2019 г."}
{"url": "http://www.focus-news.net/news/2018/04/19/2513009/abc-news-sasht-shte-liberalizirat-pravilata-za-prodazhba-v-chuzhbina-na-vaorazheni-bezpilotni-letatelni-aparati-i-drugi-orazhiya.html", "text": "Правителството на САЩ ще улесни оръжейните производители в страната да продават безпилотни летателни апарати и друго въоръжение на чужди правителства, предава  ABC News.\r\nПравителството на САЩ съобщи, че премахването на ограниченията, които забраняват на американските компании директно да рекламират и продават безпилотни летателни апарати в чужбина, включително тези, които са въоръжени или могат да насочват ракетни удари. Преди чуждите правителства трябваше да преминават през американското правителство, за да закупуват безпилотни летателни апарати.\r\nСпоред правителството целта на измененията е да засили възможността на американските компании да са по-конкурентоспособни на международния пазар за оръжие. Виктор Турмаков", "date": "2018.04.19", "title": "ABC News: САЩ ще либерализират правилата за продажба в чужбина на въоръжени безпилотни летателни апарати и други оръжия"}
{"url": "http://www.focus-news.net/news/2018/04/19/2512990/ot-digitalni-polzvateli-kam-digitalni-sazdateli-modernoto-obrazovanie-i-inovatsii-sa-shansat-na-balgariya-i-evropa-obzor.html", "text": "На 19 април в София се проведе първата част от конференцията в сектор образование на българското председателство на тема “Educate to create: от дигитални ползватели към дигитални създатели”. Във форума участват над 350 души – представители на национални и европейски институции, политици, педагози, студенти, иноватори, представители на бизнеса и изследователи. Дискусиите на събитието са съсредоточени върху подготовката на учители, сътрудничество на образователните институции с бизнеса и ролята на родителите в неформалното образование. Старт на събитието даде зам. министър-председателят на България Томислав Дончев. Той заяви необходимостта от нови технологии и роботизация за българското образование. Според него в рамките на едно поколение се случват повече промени, отколкото дори в цялата предишна история на човечеството. Той, обаче засегна като по-важно темата дали технологичното развитие върви в синхрон с развитието на всички останали системи, които имаме. Други важни предизвикателства според Дончев са кои са уменията на бъдещето, които ние трябва да развиваме, както и създаване на условия за критичното мислене, в което трябва да инвестираме. Според него няма нещо, което да ни спаси от неща като фалшивите новини например, и е необходимо в този контекст да се инвестира върху способността на хората да мислят, разсъждават, анализират. \r\nНа събитието присъства също така министърът на образованието и науката Красимир Вълчев. Той приветства всички лектори и гости на събитието и сподели, че свързването на умението да създаваме и дигиталните умения в образованието е ключово. Според Вълчев днес в училищата ни се обучават деца, които ще бъдат на пазара на труда и след 40 години. Неравенствата при тези деца ще зависят от това къде има дигитални създатели и къде има създатели въобще. От умението да свързваме дигиталните умения в образованието ще зависи и разпределението на добавената стойност на инвестициите, както и на развитието на човешкия капитал. Според министърът на образованието ще бъдем все по-изненадвани от скоростта на промените около нас и трябва да се постараем да бъдем крачка по-напред от тях, което пък се изразява в насърчаването на създаването на повече създатели. Според Вълчев, България е страна с традиции в информатиката и компютърното програмиране и все по-силно имаме перспективата да бъдем лидери в това отношение. \r\nКметът на Столична община Йорданка Фандъкова също направи изявление по време на откриването на конференцията. Тя сподели, че модерното образование и иновации са шансът на България и Европа. Според нея конференцията “Educate to create: от дигитални ползватели към дигитални създатели” е едно от най-важните събития по време на Европредседателството и резултатът от нея се очаква да бъде изготвянето на призив за действие от столицата ни, който да начертае конкретни стъпки и да даде тласък на дигиталното образование в цяла Европа. Тя сподели също така, че Министерски съвет вече е приел над 11 програми за модернизация на българското образование. Като нещо изключително важно, кметът на София посочи възможността, която дигиталните технологии дават, а именно включване на 100% от децата в образователната система. Това включва дигитални дъски, които вече има в 90% от училищата в столицата; електронни дневници, които са налични в 20% от учебните заведения; „Смарт“ класни стаи, които има в 11 училища вече, както и въвеждането на предмети с обучения в различни профили с насоченост към ИТ технологиите още от ранните класове. Фандъкова  сподели, че Столична община, чрез своята Общинска агенция по инвестиции вече е разработила демо версия на платформата „Работа и обучение“, в която ще бъдат представени всички училища и университети в София с информация за специалности, профили и професионални направления. Това ще позволява на работодателите много бързо да намират кадрите, от които имат нужда, да проследят процеса на обучението им и да участват активно в него и обратното – училищата и обучаващите се да се запознават с бизнес възможностите, които компаниите предлагат. \r\nНа територията на столицата работят около 5000 малки и над 20 големи компании в ИТ сектора. Към момента ИТ секторът заема 5.7% от икономиката в София, а работещите хора в сектора са над 40 000. Хората, работещи в сектора са с едни от най-високите заплати и това е една сфера, която би позволила повишаване на стандарта и качеството на живот в столицата. \r\nНа събитието присъства и участва в един от работните панели заместник-министърът на образованието и науката Деница Сачева. Тя сподели, че едно от най-големите предизвикателства е да направим учителите създатели и откриватели на млади талантливи хора. Това не може да бъде постигнато само с технически средства и техническо оборудване, а и чрез създаване на среда, която да ги предразполага. Според нея това, което трябва да се направи е намирането на общи възгледи за това как да се въздейства на местата, които произвеждат креативни и иновативни кадри. За целта трябва да се говори с училищния мениджмънт – училищни лидери и директори, че една подобна инициатива би създала една креативна среда, както за учители, така и за ученици. Ако децата бъдат запознати с процесът на работа на самия бизнес, лесно ще могат да направят връзката между този процес и образованието. \r\nЕврокомисарят за образованието, културата, младежта и спорта Тибор Наврачич също беше един от приветстващите и откриващите събитието участници в конференцията. Наврачич каза, че трябва да се убедим, че младите хора не са само дигитални консуматори, но и дигитални създатели. Той и европейските лидери разработват европейска образователна система, която се очаква да бъде въведена през 2025 година. В нея ученето, разработването и провеждането на практически експерименти няма да бъдат възпирани от границите на държавните стандарти. Първата част от инициативата беше представена през януари 2018 година, а втората и част се очаква да бъде представена през май 2018 година по думите на еврокомисаря. Според него понятия като изкуствен интелект, обработка на огромно количество информация и роботите вече не са футуристични понятия, а такива, които стават все по-важна част от ежедневието ни. Събитието ще продължи и в рамките на утрешния ден – 20 април, когато на него ще присъстват Европейският комисар за дигитална икономика и общество Мария Габриел, министърът на образованието в Полша Анна Залевска и председателят на комисията по образование на Европейския парламент Петра Камереверт. \r\nЦветелин ДИМИТРОВ", "date": "2018.04.19", "title": "От дигитални ползватели към дигитални създатели – модерното образование и иновации са шансът на България и Европа (ОБЗОР)"}
{"url": "http://www.focus-news.net/news/2018/04/19/2513002/prezidentat-rumen-radev-da-se-osavremeni-zakonat-za-veroizpovedaniyata-za-nedopuskane-radikalizatsiya-na-religiozna-osnova.html", "text": "Трябва осъвременяване на Закона за вероизповеданията, което да гарантира защита на традиционните български вероизповедания, ангажиране на държавата и недопускане радикализация на религиозна основа. Това каза президентът Румен Радев след заседанието на Консултативния съвет за национална сигурност, предаде репортер на Агенция „Фокус“. „Приехме да се актуализират Средносрочната бюджетна прогноза за 2019-2021 година, в съответствие с поетите ангажименти за повишаване на разходите за отбрана на 2% от БВП до 2024 година в срок до октомври 2018 година“, посочи той. „Ако това не стане продължаваме да излагаме на риск и без това тревожната тенденция за отлив от Въоръжените сили“, изтъкна Румен Радев. „Тази актуализация и съгласието на правителството да я разгледа е важно условие за бъдещето на Въоръжените ни сили“, обясни президентът. „Втора точка- разглеждане на плановете на Министерството на отбраната за преодоляване на недостига на личен състав и набелязване на мерки в срок до септември 2018 година. Трето- ускоряване на процесите по внасяне на проектите за инвестиционен разход и тяхното съгласуване от МС с приемане от НС до юни 2018 година. Четвърто-разработване на финансово осигурен план за възстановяване на техниката и въоръжението“, допълни държавният глава.\r\nБиляна ИВАНОВА", "date": "2018.04.19", "title": "Президентът Румен Радев: Да се осъвремени Законът за вероизповеданията за недопускане радикализация на религиозна основа"}
{"url": "http://www.focus-news.net/news/2018/04/19/2513010/pernik-izlozhba-spomeni-za-ohrid-e-podredena-v-galeriya-krakra.html", "text": "„Спомени за Охрид“ – така е озаглавил своята изложба живописецът Валентин Топалов, която отвори врати днес в галерия „Кракра“. На откриването на експозицията присъства кметът Вяра Церовска и нейният заместник по култура и образование Севделина Ковачева. Това съобщиха от пресцентъра на Община Перник.\r\n\"За мен е чест да открия тази уникална експозиция с творбите на Валентин Топалов. Няма как прекрасната обстановка да не повлияе на твореца. Виждам колко красиво и различно е претворен Охрид\", сподели кметът Вяра Церовска, която не скри, че картините излъчват особено настроение. Тя поздрави Валентин Топалов и за работата му с децата, за подкрепата му и усилията, които полага при изграждане им като бъдещи творци.\r\nВалентин Топалов реализира живописните си намерения в творби с акрил с преобладаваща абстрактна пластическа структура. С някои незначителни изключения („Пейзаж с черква“), където предметно-фигуративният принцип е подчинен на геометризацията и на обобщението. Той представя картини, в които темата е изведена до степен на неизобразителен знак или символ. По-лиричните картини, изградени чрез фини степенувания и дифузни, преливащи едни в други мазки („Вечер“, „Малък свят“), се редуват с по-експресивни и по-контрастни решения (цикъл „Спомени за Охрид“). Разнообразно композираната аранжировка на експозицията осигурява търсената ритмика на възприятието на платната, при което реалността и онова, което носи паметта, линията и петното, полихромното и монохромното начало в изграждането на живописната тъкан, сякаш непрестанно сменят своите места.", "date": "2018.04.19", "title": "Перник: Изложба „Спомени за Охрид“ е подредена в галерия „Кракра“"}
{"url": "http://www.focus-news.net/news/2018/04/19/2513001/zdravoslovnoto-sastoyanie-na-patriarh-neofit-se-podobryava-i-e-izveden-ot-reanimatsiya-obzor.html", "text": "В сряда следобед Негово Светейшество Патриарх Неофит бе приет в столичната болница „Токуда“ заради кардиологичен проблем, свързан с хронично заболяване. В четвъртък началникът на Клиниката по Анестезиология и интензивно лечение проф. Николай Младенов заяви, че при първичната оценка на неговото състояние е преценено, че има известна степен на критичност и заради това е настанен в реанимацията, но в след предприетата терапия, неговото състояние се е подобрило и започва активна рехабилитация.  Той обясни, че състоянието му е стабилно и добави, че заболяванията на патриарха са характерни за хората в неговата възрастова група. На брифинг в Св. Синод Западно- и Средноевропейският митрополит Антоний заяви, че състоянието на Патриарх Неофит е стабилизирано и се подобрява, но се налага да остане още известно време под медицинско наблюдение. По думите му Негово Светейшество е в съзнание, контактен е и разговаря с лекарите. Нормално е човек да се почувства и заради атмосферното налягане или пък преумора. Различни може да са причините, които да доведат до прилошаване. В крайна сметка всичко е овладяно, всичко е наред\", заяви митрополит Антоний и призова целия клир, всички архиереи и българския народ да се молят за по-скорошното оздравяване на Негово Светейшество.\r\nВ ранния следобед в четвъртък Негово Светейшество Патриарх Неофит се подобри и той бе изведен от реанимация. Лечението му продължава в терапевтично отделение.", "date": "2018.04.19", "title": "Здравословното състояние на Патриарх Неофит се подобрява и е изведен от реанимация (ОБЗОР)"}
{"url": "http://www.focus-news.net/news/2018/04/19/2513013/nimh-utre-na-mnogo-mesta-shte-ima-valezhi-ot-dazhd-v-yugozapadnite-rayoni-pridruzheni-s-gramotevitsi.html", "text": "През нощта ще е предимно облачно, над Източна България с валежи от дъжд. Преди обяд в източните райони облачността временно ще се разкъса и намалее, но след обяд отново ще се увеличи. На много места в Централна и Западна България ще има валежи от дъжд, след обяд в югозападните райони - придружени с гръмотевици. Ще духа слаб до умерен вятър от север-североизток. С него ще нахлува хладен въздух. Минималните температури ще са от 8° до 13°, а максималните – между 17° и 22°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-високо от средното за април. Преди обяд временно ще се понижи, но след обяд ще се повишава.\r\nПо Черноморието преди обяд ще е облачно с валежи от дъжд. Около и след обяд облачността ще се разкъса, но на отделни места отново ще превали. Ще духа умерен вятър от север-североизток. Максималните температури ще са 11-14°. Температурата на морската вода е 11-12°. Вълнението на морето ще е 2-3 бала.\r\nВ планините ще е облачно с валежи от дъжд, над 2000 метра от сняг. Ще духа умерен, по билото на Стара планина силен североизточен вятър. Максималната температура на височина 1200 метра ще е около 12°, на 2000 метра – около 4°.\r\nПрез нощта срещу събота облачността от югозапад ще намалява, вятърът ще отслабне, на места в западната половина и ще стихне. През почивните дни ще бъде предимно слънчево. В събота сутринта ще е сравнително хладно, с минимални температури 4°-9°, но през деня ще започне бързо затопляне и в неделя максималните ще са между 22° и 27°. В понеделник ще остане топло и предимно слънчево, но около и след обяд ще се развива купеста облачност и на отделни места ще превали краткотраен дъжд.", "date": "2018.04.19", "title": "НИМХ: Утре на много места ще има валежи от дъжд, в югозападните райони - придружени с гръмотевици"}
{"url": "http://www.focus-news.net/news/2018/04/19/2513006/prezidentat-rumen-radev-vremeto-za-obeshtaniya-i-deklaratsii-izteche-dela-tryabvat.html", "text": "Обстановката е такава, че времето за обещания и декларации изтече- дела трябват. Това каза президентът Румен Радев след заседанието на Консултативния съвет за национална сигурност, предаде репортер на Агенция „Фокус“. „Призовавам институциите да се отнесат отговорно към проблемите на Въоръжените сили и сигурността на българските граждани“, заяви държавният глава. „Призовавам за делово и отговорно отношение към нашите съюзници“, каза още Румен Радев.\r\nБиляна ИВАНОВА", "date": "2018.04.19", "title": "Президентът Румен Радев: Времето за обещания и декларации изтече - дела трябват"}
{"url": "http://www.focus-news.net/news/2018/04/19/2512998/prezidentat-rumen-radev-balgarskata-armiya-izpalnyava-chast-ot-zadachite-si-v-ogranichen-obem-osnovno-poradi-nekomplektovanost-i-ostaryala-boyna-tehnika.html", "text": "На КСНС бе анализирано състоянието на Въоръжените ни сили и способността им за изпълнение на поставените задачи по мисия „Отбрана. Констатирано бе, че Българската армия изпълнява част от задачите си в ограничен обем, основно поради некомплектованост в личен състав и остаряла бойна техника. Това каза президентът Румен Радев след заседанието на Консултативния съвет за национална сигурност, предаде репортер на Агенция „Фокус“. „За 1 година армията намаля с близо 1000 човека, старата техника остаря с 1 година, а нова не бе придобита. Обстановката около нас не стана по-спокойна“, заяви той. „КСНС се обедини около това, че съществените промени в геополитическата среда изправят националната ни сигурност пред нови предизвикателства“, посочи президентът. „Не е овладян процесът на напускане на военнослужещи, а предприетите мерки не могат да дадат бърз резултат“, коментира Румен Радев. „Остава открит въпросът за способността на Въоръжените сили да изпълнят ангажиментите си в пълен обем“, изтъкна държавният глава. „Обединихме се около мнението, че са необходими неотложни мерки, гарантиращи повишаване на отбранителните способности чрез ускоряване на процесите на модернизация, поддръжка на наличната техника и осигуряване на бойната подготовка. Изграждането на способности означава ясна и дългосрочна политика по отношение на хората в отбраната“, заяви президентът.\r\nБиляна ИВАНОВА", "date": "2018.04.19", "title": "Президентът Румен Радев: Българската армия изпълнява част от задачите си в ограничен обем, основно поради некомплектованост и остаряла бойна техника"}
{"url": "http://www.focus-news.net/news/2018/04/19/2513014/pentagonat-siriyskoto-pravitelstvo-zapazva-ogranichena-vazmozhnost-za-himichesko-napadenie-v-badeshte.html", "text": "Пентагонът съобщи, че няма белези, че сирийското правителство подготвя нови химически нападения, но и че същевременно то все още е запазило ограничена възможност да нанася подобни и в бъдеще, предава  Reuters.\r\n„Все още имат определени възможности. Оръжието най-вероятно е разпространено по цялата страна по редица места“, съобщава американският генерал-лейтенант Кенет МакКензи.\r\n„Те ще имат възможността да нанесат ограничени атаки и в бъдеще, не бих изключил възможността. Въпреки това, докато планират подобни атаки, ще им се налага да надзъртат зад рамо и да се притесняват, че ги наблюдаваме и че ще ги ударим отново, ако се наложи“, допълни той. Виктор Турмаков", "date": "2018.04.19", "title": "Пентагонът: Сирийското правителство запазва ограничена възможност за химическо нападение в бъдеще"}
{"url": "http://www.focus-news.net/news/2018/04/19/2513015/aktsenti-v-sutreshniya-blok-dobro-utro-balgariya-na-20-april.html", "text": "Дербито, което се проведе на стадион „Васил Левски“ на 18 април между \"Левски\" и ЦСКА е генерална репетиция преди полуфинала - реванш за Купата на България следващата седмица. Футболният мач, ранената полицайка, която едва не загуби зрението си, и десетките задържани са акценти в репортажи на световните медии. За футболното хулиганство ще потърсим мнението на проф. Калин Гайдаров – криминален психолог, преподавател в НБУ, бивш директор на Института по психология на МВР. Проведе се Консултативен съвет за националната сигурност. За решенията на съвета ще потърсим мнението на Ангел Найденов, председател на Центъра за изследване на отбраната и сигурността и бивш министър на отбраната. Априлското въстание е онова славно събитие, което е обсъждано много пъти в българската история - от еманация на българския дух до народна авантюра. За началото на въстанието ще се пренесем в Копривщица, където пукна първата пушка. За събитията и живота на Т. Каблешков, ще разговаряме с Кунка Неделева, уредник Дирекция на музеите в Копривщица. Ще продължим да следим пътя на „Кървавото писмо“ на 20 април, като се пренесем и в Панагюрище, за да продължим с ентусиазма и въодушевлението от този ден. За тях ще ни разкаже репортажът на Ваня Николова от Радио „Фокус“ – Пазарджик. На 21 април се навършват 167 години от рождението на известният горноджумаец – Георги Измирлиев – Македончето. По този повод от Община Благоевград и Регионален исторически музей – Благоевград са подготвили богата програма. Повече за събитията ще научите от репортажа на колегата от Радио „Фокус“ – Пирин Ливия Нинова. По случай Деня на Земята 22 април в Регионален природонаучен музей в Пловдив ще се проведе Фестивал „Млада синя Земя“. Повече подробности за събитието, ще чуем от репортажа на колегата Весела Кръстева от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.04.19", "title": "Акценти в сутрешния блок „Добро утро, България“ на 20 април"}
{"url": "http://www.focus-news.net/news/2018/04/19/2513012/tsvetan-tsvetanov-gerb-uvodnata-chast-na-ksns-zapochna-s-izvodi-za-izlizane-ot-es-i-nato.html", "text": "Уводната част на КСНС започна с изводи за излизане от ЕС и НАТО. Това каза пред журналисти председателят на ПГ на ГЕРБ Цветан Цветанов след края на Консултативния съвет за национална сигурност (KСНС), свикан от президента Румен Радев, предаде репортер на Агенция „Фокус“. „Най-трудният момент от 5-часовото заседание беше самото начало, защото първо имаше едно кратко уточнение. Позицията, която ни беше предоставена, не е засекретена, но не е коректно аз да я коментирам. Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея“, каза още Цветанов и коментира това като тревожно и непоследователно в изявените позиции. „Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на членовете на част от членовете“, коментира Цветанов.\r\n„Като започнахме дискусията, държах много да се уточнят нещата със „светлината“ и „тъмнината“. И когато говорим за динамиката в геополитически план, бях категоричен, че с позицията на президента по някой път, която се отклонява от позицията на правителството, не даваме ясен знак към геополитическите ни партньори. Много бих искал президентската институция да представи становището, по което трябваше да дискутираме, защото ако бъде представена черновата, ще видите, че действително сме прави в предположенията си, че президентската институция и екипа на президента със становището, което ни предоставиха, трябваше да излезем и да кажем, че започваме стъпки към излизане от НАТО“, каза още той и посочи, че изключително подготвена евроатлантическа позиция са изразили от ДПС.\r\nЦветанов подчерта позицията на БСП по отношение актуализацията на бюджета за отбрана. „Държа да подчертая, че г-жа Нинова не е съгласна 2% от БВП да отиде за това. Много са държавите, които вече го направиха, и съм убеден, че с плана и с тази актуализация до октомври месец ще имаме яснота дали ще бъде актуализирана приетата финансова програма до 2021 г., която беше приета вчера в Министерски съвет.", "date": "2018.04.19", "title": "Цветан Цветанов, ГЕРБ: Уводната част на КСНС започна с изводи за излизане от ЕС и НАТО"}
{"url": "http://www.focus-news.net/news/2018/04/19/2513017/veliko-tarnovo-dve-ptitsi-nandu-sa-novite-obitateli-na-zookat-pavlikeni.html", "text": "Две птици нанду са най-новите обитатели на Зоокът \"Павликени\". Те бяха докарани от Бургас и от няколко дни обитават единствената във Великотърновска област зоологическа градина, съобщават от Община Павликени.\r\nНа външен вид обикновеното нанду прилича на щрауса, но за разлика от него е два пъти по-дребно и има оперение по главата и шията. Птиците нанду обитават откритите пространства на Южна Америка. Не летят, а при бяг развиват скорост до 60 км/ч.\r\nМъжкият нанду в Зоокът Павликени е на възраст 5-6 години, а женската е 4-5-годишна. Те се хранят с гранули от пресована люцерна, жито, слънчоглед, царевица, с удоволствие поглеждат и към зеленчуци като зеле и маруля. Зоокътът е отворен всеки ден. Входът е свободен.", "date": "2018.04.19", "title": "Велико Търново: Две птици нанду са новите обитатели на Зоокът \"Павликени\""}
{"url": "http://www.focus-news.net/news/2018/04/19/2513016/balgariya-shte-igrae-klyuchova-rolya-v-mladezhkiya-sektor-i-v-nasarchavaneto-na-mladezhkite-politiki-v-evropa-obzor.html", "text": "България ще играе ключова роля в младежкия сектор и в насърчаването на младежките политики в Европа. Около тази теза се обединиха участниците в конференцията Европейска младежка политика, която се проведе в рамките на Българското председателството на Съвета на ЕС. В нея участие взеха министърът на младежта и спорта Красен Кралев, министър-председателят Бойко Борисов, еврокомисарят по образование, култура, младеж и спорт Тибор Наврачич, специалният пратеник на ООН по младежките въпроси Джаятма Уикенмараняке, регионалният директор на UNICEF Афшан Кан, както и 250 млади хора от 40 държави от ЕС и представители на институции, отговорни за младежта от държавите членки на страните от Западните Балкани и Източното партньорство, и др.\r\nПремиерът Бойко Борисов коментира, че бъдещето на Западните Балкани е в младите хора и тяхното развитие. Той акцентира върху единодушното мнение на европейските лидери за необходимостта от европейска интеграция на страните от региона. „Трябва да вървим в тази посока, защото младите и кадърни хора от Балканите отиват в развитите държави. А те не са бъдещето, те са настоящето“, каза още министър-председателят.\r\nМинистър Красен Кралев уточни, че Българското председателство е първото, което поставя в центъра приоритетите на младите хора и бъдещето на Европа. „В резултат на това бяха създадени 11 европейски младежки цели, които председателството ни поема ангажимент да предостави на Европейската комисия, така че те да залегнат като фундамент при разработването на бъдещата Европейска младежка стратегия. Така за първи път реално даваме възможност на тези млади хора да участват в създаването и формулирането на младежките политики през следващите няколко години за Европа“, каза още министър Кралев и уточни, че част от целите са устойчива и зелена Европа, равенство на половете, свързаността на Европа с младите, качествена заетост, качествено образование, психично здраве и благополучие, участие на младите в процесите на взимане на решенията и др.\r\nЕврокомисарят Тибор Наврачич обясни, че трябва да бъде изградена една стабилна политическа рамка, за да могат младите хора да бъдат участници във формирането на европейското общество. „Работим по поредица консултации, за да можем да съберем всички идеи от младите хора и от институции и организации. Целта е да оформим бъдещето най-вече за младите в този регион“, коментира Наврачич. \r\nСпециалният пратеник на ООН по младежките въпроси Джаятма Уикенмараняке коментира, че за ООН ангажиментът по отношение на младите хора е приоритет. „Ежедневно работя по различни платформи в този регион. Благодаря на правителствата, на Европейската комисия и на всички над 15 000 млади хора, участвали в процеса на консултации, за да дадат своя глас за бъдещето на региона“, каза още тя.\r\nКато основни приоритети, които са общи за всички страни, бяха посочени участието на младите хора в изграждането на стабилно устойчиво общество, промотирането на мира в европейската общност, борбата срещу агресията на младите и предизвикателствата, свързани с демографския срив.", "date": "2018.04.19", "title": "България ще играе ключова роля в младежкия сектор и в насърчаването на младежките политики в Европа (ОБЗОР)"}
{"url": "http://www.focus-news.net/news/2018/04/19/2513008/ministar-krasimir-karakachanov-ochakvame-nad-130-mln-leva-za-otbrana-do-2019-g-prodalzhavame-da-sledvame-plana-za-dostigane-na-2-ot-bvp.html", "text": "Очакваме над 130 млн. лева за отбрана до 2019 г., продължаваме да следваме плана за достигане на 2% от БВП. Това каза пред журналисти министърът на отбраната Красимир Каракачанов след края на Консултативния съвет за национална сигурност (KСНС), свикан от президента Румен Радев, предаде репортер на Агенция „Фокус“.\r\n„В т. 4 от това, което приехме като общи становища, пише, че поддръжка на съществуваща бойна техника се извършва до изтичане на жизнения ѝ цикъл. Ако вземем дори само изтребителите, те имат живот до 2030 г. и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение. Проектите са подписани, има 2 седмици на междуведомствено съгласуване и тогава влизат в Министерски съвет. Ще се актуализират за 2019 г. средствата, тъй като следваме плана за достигне на 2% от БВП, затова срокът на актуализацията е до септември“, каза още министър Каракачанов.\r\nТой уточни, че се очакват над 130 млн. лева за отбрана до 2019 г.“ Някои от колегите като ПП „Воля“ казаха, че са против да се отделят пали за отбрана, даже трябва да ги намаляваме. И Корнелия Нинова също каза, че е против достигане на нивата 2% от БВП“, коментира той.\r\nМинистър Каракачанов уточни, че е коментирана и точката за вероизповеданието. „Тя е една от опасностите – или по точно радикалзиацията на някои религии и нейните проявления, които в някои европейски страни ги виждаме под формата на атентати, а у нас - само като радикално говорене засега. По тази причина тази точка трябва да се гласува до септември, законопроектът е готов, изготвен е от колегите от „Обединени патриоти“. От друга срана имаше работна група от Министерството на финансите в частта ако спрем религиозните общности от други държави какво ще струва това на бюджета – най-вероятно 30 млн. ще коства“, каза още той.", "date": "2018.04.19", "title": "Министър Красимир Каракачанов: Очакваме над 130 млн. лева за отбрана до 2019 г., продължаваме да следваме плана за достигане на 2% от БВП"}
{"url": "http://www.focus-news.net/news/2018/04/19/2513018/tsvetan-tsvetanov-gerb-v-momenta-pravitelstvoto-pravi-razcheti-kakvi-sredstva-mogat-da-se-otdelyat-za-horata-s-uvrezhdaniya-do-18-g-parvite-stapki-sa-za-80-mln-lv.html", "text": "В момента правителството прави всички възможни разчети, за да видим какви средства могат да бъдат отделени за хора с увреждания до 18 г. Това каза пред журналисти председателят на ПГ на ГЕРБ Цветан Цветанов, предаде репортер на Агенция „Фокус“.\r\n„Първите стъпки са за 80 млн. лв. А по-сериозната стъпка е за 120 млн. лв., но това ще бъде ясно през октомври“, обясни Цветанов.", "date": "2018.04.19", "title": "Цветан Цветанов, ГЕРБ: В момента правителството прави разчети какви средства могат да се отделят за хората с увреждания до 18 г., първите стъпки са за 80 млн. лв."}
{"url": "http://www.focus-news.net/news/2018/04/19/2513020/tass-v-sarbiya-sa-otkrili-mavzoley-na-rimski-imperator.html", "text": "Сръбските археолози са открили по време на разкопките в древния римски град Виминациум (в източната част на страната, близо до град Костолац)  голям мавзолей, за който се смята, че принадлежи на римски император, най-вероятно на Марк Аврелий Карин, предава ТАСС, позовавайки се на местни медии.\r\nСградата се намира близо до редица богати погребения от древноримската епоха, а за високия статут сочат откритата мраморна глава с лавров венец – символ на императорската власт. Още едно доказателство за високия статут на гробницата са следите от Damnatio memoriae ( „проклинане на паметта“ – лат.), особена форма за посмъртно наказание, използвана в Древен Рим към узурпаторите на властта или опетнилите се с позор императори.\r\n„Датираме мавзолея от Трети век след н. е. той несъмнено представлява последния дом на човек с особено висок ранг. Има указания, че Damnatio memoriae, когато напълно предават на забвение всички имена и постижения на човек, единствено когато става дума за императори“, съобщава ръководителят на разкопките Миомир Корач.\r\nСпоред историята през III век от н. е. в Римската империя има много самопровъзгласили се императори, узурпирали властта. Но със сигурност се знае че Damnatio memoriae е обявено за Марк Аврелий Антонин Хелиогабал (204 – 222 г.), Марк Емилий Емилиан (207 - 253), а също така за  Марк Аврелий Карин , който управлява между 283 и 285 г.\r\nВ борбата за власт Карин пристига в Мизия, където армиите му се срещат с бъдещия император Диоклециан и в сражение при река Морава е разбит.   Виктор Турмаков", "date": "2018.04.19", "title": "ТАСС: В Сърбия са открили мавзолей на римски император"}
{"url": "http://www.focus-news.net/news/2018/04/19/2513019/plovdiv-organizirat-pochistvane-na-biosferen-rezervat-chervenata-stena-v-asenovgrad.html", "text": "Регионалната инспекция по околната среда и водите в Пловдив организира почистване на биосферен резерват „Червената стена“ в Асеновград по повод Световния ден на Земята – 22 април. Това съобщиха за Радио „Фокус“ – Пловдив от ръководството на институцията. Експерти ще почистят част от туристическата пътека Бачковски манастир – хижа „Марциганица“. „Резерватът е един от четирите български биосферни паркове, одобрен от ЮНЕСКО. Обявен е за резерват през 1962 година, а през 1977-ма е включен в списъка на биосферните резервати по програмата на международната организация “Човекът и биосферата”. Разположен е на площ от 3029 хектара, 2334 от които на територията, контролирана от Регионалната инспекция по околната среда и водите. Резерватът съхранява характерни за района реликтни съобщества от черен бор, борисова ела, космат дъб и други. Установени са 645 вида висши растения, от които 96 ендемични таксона и 38 таксона, включени в Червената книга на България. Характерни ендемични представители са родопският силивряк, родопското лале и венериното пантофче.", "date": "2018.04.19", "title": "Пловдив: Организират почистване на биосферен резерват „Червената стена“ в Асеновград"}
{"url": "http://www.focus-news.net/news/2018/04/19/2513021/korneliya-ninova-bsp-nyamashe-izkazaniya-za-izlizane-ot-es-i-nato-tova-yavno-e-lichno-mnenie-na-tsvetan-tsvetanov.html", "text": "Нямаше внушения за излизане от ЕС и НАТО, това явно е лично мнение на г-н Цветан Цветанов. Това каза пред журналисти лидерът на БСП Корнелия Нинова след края на Консултативния съвет за национална сигурност (KСНС), свикан от президента Румен Радев, предаде репортер на Агенция „Фокус“. На въпрос за черновата, която е била раздадена в началото на съвета и за това дали са се чули възгласи за излизането на България от НАТО и от ЕС, тя отговори: „Абсурд. В никакъв случай не е имало изказване за излизане от ЕС и НАТО. Това не е чернова – винаги на КСНС президентът дава проект за декларация след дискусията. В началото на тази декларация беше направен много подробен и дълъг анализ на ситуацията в света, в Близкия Изток, на Балканите – обща информация за конфликтните места, за противоречията, т.е. познатата информация. И беше много дълго – мисля, че декларация от 3 или 4 страници и затова с корекции и с предложения се ориентирахме към нейното съкращаване и най-вече към изваждане на решенията. Не толкова описания на конфликтите, защото всички ги знаем къде са“, коментира Нинова.\r\nТя уточни, че не е останала с впечатление, че тези изречения внушават излизане от ЕС и НАТО. „Нито дори от поведението на г-жа Екатерина Захариева и г-н Бойко Борисов. Мисля, че това е лично мнение на г-н Цветан Цветанов. Нямаше такива изказвания, имаше съвсем спокоен разговор кое да остане, кое да отпадне. Изненадана съм от това говорене на г-н Цветанов“, каза още Нинова.\r\n„Внушенията за разделение между европейски и антиевропейски партии са абсолютна лъжа и не го приемаме по никакъв начин, нито оспорваме европейския път на България. Напротив, дали сме сериозен принос за него. Второ, коментирах внушението му не за първи път изказвано от Парламентарната трибуна за това, че БСП или президентската институция работят за чужди интереси, и му казах, че нека това да се случва за последен път, защото това е едва ли не обвинение в престъпление и ще се носи отговорност за тази работа. Постоянното му повтаряне, че някой работи за чужди интереси, а не за националните вече минава всякакви граници. И подобни клевети към институции и към други партии или да се позовават на факти, или да се носи отговорност. Това му казах“, обясни лидерът на БСП.", "date": "2018.04.19", "title": "Корнелия Нинова, БСП: Нямаше изказания за излизане от ЕС и НАТО, това явно е лично мнение на Цветан Цветанов"}
{"url": "http://www.focus-news.net/news/2018/04/19/2513011/radio-svobodna-evropa-spored-andrey-plenkovich-kakvoto-e-osazhdaneto-na-intsidenta-s-voislav-sheshel-takiva-sa-i-otnosheniyata-sas-sarbiya.html", "text": "Сръбският държавен елит разкритикува инцидента, при който председателят на Сръбската радикална партия Воислав Шешел публично потъпка хърватското знаме в парламента и обижда пристигналата хърватска парламентарна делегация, но според хърватската страна „осъждането е двусмислено“ , а сръбският президент Александър Вучич „е релативизирал“ събитието, предава Радио  „Свободна Европа“ в своята македонска редакция.\r\nСръбският президент Александър Вучич заяви относно постъпката на Шешел, че подобно поведение е „нещо недопустимо“, но и че преди и след посещението му в Хърватия „в Загреб са бяха палени сръбски знамена , а хърватски депутат го е преследвал по улиците и го е наричал \"четник\".\r\nХърватският министър-председател Андрей Пленкович реагира остро на сръбската реакция и поиска Сърбия стриктно и недвусмислено да осъди инцидента с Шешел и че продължаването на отношенията със Сърбия ще „зависи от това осъждане.“ Виктор Турмаков", "date": "2018.04.19", "title": "Радио „Свободна Европа“: Според Андрей Пленкович, каквото е осъждането на инцидента с Воислав Шешел, такива са и отношенията със Сърбия"}
{"url": "http://www.focus-news.net/news/2018/04/19/2513023/gabrovo-krasotata-na-gabrovskata-sokayna-shevitsa-vliza-v-katalog.html", "text": "Регионален исторически музей – Габрово  спечели проект по Програма Култура на Община Габрово на обща стойност 14 016 лева, от които 6 016 лева собствен принос, съобщават от Музея. Целта на проекта е създаване на печатно издание-каталог „Габровски сокайни шевици“ с културни ценности от фондовете на Регионален исторически музей – Габрово, ЕМО „Етър”, МАИР „Боженци“ и експонирането на колекциите в изложба. По този начин ще се социализират непознати за широката общественост и научната общност движими културни ценности, които са еталони за културното минало на Габрово. За първи път ще бъде представен пълноцветен двуезичен каталог на колекциите габровски сокайни шевици, съхранявани в местните културни институти. Създаденият културен продукт ще бъде използван за популяризиране на културното наследство на Габрово в страната и чужбина.\r\nКаталогът „Габровската сокайна шевица“ ще бъде първото в област Габрово професионално справочно издание и ще служи като основа за следващи проучвания в областта на традиционните габровски шевици и тъкани.\r\nПроектът ще се осъществява в партньорство с ЕМО „Етър” и МАИР „Боженци“.", "date": "2018.04.19", "title": "Габрово: „Красотата на габровската сокайна шевица“ влиза в каталог"}
{"url": "http://www.focus-news.net/news/2018/04/19/2513022/makfaks-spored-kolinda-krabar-kitarovich-ako-voislav-sheshel-e-tapkal-harvatskoto-zname-toy-tryabva-da-bade-nakazan.html", "text": "Президентът на Хърватия Колинда Грабар-Китарович заяви, че отношенията между страната ѝ и Сърбия са нарушени след инцидента, предизвикан от председателя на Сръбската радикална партия Воислав Шешел, предава „Макфакс“.\r\n„Сърбия трябва да определи дали Шешел наистина е направил това, което твърди, че е направил. Ако се установи, че знамето на Хърватия действително е било потъпкано, то трябва да бъде подходящо наказано. Санкцията за подобно престъпление в Сърбия е три месеца затвор или глоба“, заяви Китарович. Хърватският президент изрази надежда, че този случай няма да доведе до по-нататъшно словесно насилие и няма да има други последици.\r\nТя същевременно добави, че не знае кой е предал на президента на Сърбия Александър Вучич, че по време на престоя му  в Хърватия е било изгорено сръбското знаме, заявявайки, че тази информация не е вярна. Виктор Турмаков", "date": "2018.04.19", "title": "„Макфакс“ : Според Колинда Крабар-Китарович, „ако Воислав Шешел е тъпкал хърватското знаме, той трябва да бъде наказан“"}
{"url": "http://www.focus-news.net/news/2018/04/19/2513025/varna-nad-2-000-sa-svobodnite-mesta-v-detskite-gradini-v-grada.html", "text": "Дирекция „Образование и младежки дейности“ към Община Варна обяви 2530 свободни места за прием в детските градини. От тях в яслените групи на детските градини – 372 места, а в първа възрастова група за родени през 2015 година – 2158 места. Пред Радио „Фокус“ – Варна Лилия Христова, директор на Дирекция „Образование и младежки дейности“ към Община Варна, отбеляза, че подробна информация е публикувана в електронния регистър за прием в общинските детски градини. Там могат да бъдат подавани заявления за прием – от 20 април до 20 май, а резултатите от класирането ще бъдат обявени на 31 май. Записването на приетите малчугани в детските градини ще започне от 1 юни и ще приключи на 15 юни.\r\nОбявени са и местата за подготвителните групи в общинските училища – 267 за деца на 5 години и 517 за деца на 6 години. Приемът става по критерии и график, гласувани и приети от педагогическите съвети към съответните училища. Информация за изискванията може да бъде намерена в сайтовете на училищата, както и в електронната страница на Община Варна след 20 април.\r\nМарияна ВАЛЕНТИНОВА", "date": "2018.04.19", "title": "Варна: Над 2 000 са свободните места в детските градини в града"}
{"url": "http://www.focus-news.net/news/2018/04/19/2513024/korneliya-ninova-bsp-predlozhih-v-modernizatsiyata-na-armiyata-da-se-vklyuchat-balgarskata-otbranitelna-industriya-i-biznesa-za-da-se-garantirat-rabotni-mesta-i-rast-na-ikonomikata.html", "text": "Предложих в модернизацията на армията да се включат Българската отбранителна индустрия и бизнеса, за да се гарантират работни места и ръст на икономиката. Това каза пред журналисти лидерът на БСП Корнелия Нинова след края на Консултативния съвет за национална сигурност (KСНС), свикан от президента Румен Радев, предаде репортер на Агенция „Фокус“.\r\n„Това, което се разбра на съвета, е, че относно хората в системата все още има 20% непопълнен състав - тръгват си хора заради ниски заплати, заради социални условия и т.н. Тоест, след голямата цел чрез дипломатически и политически средства да се постигне мир, втората цел за България, а за мен дори и по-важна, е да се погрижим за хората в системата така, че тя да бъде попълнена и да се работи при адекватни условия“, каза още Нинова.\r\nТя уточни, че второто, което е предложила извън това, което е било предвидено, е в процеса на модернизация на българската армия да бъдат включени активно Българската отбранителна индустрия и българският бизнес - и то във високо технологичната част, която по думите ѝ може да гарантира ръст на българската икономика и работни места. „Имаме разминаване в позициите, но то не е от днес. И още на предишния КСНС заявих позицията на моята партия – ние сме против увеличаването на разходите за отбрана рязко до 2% от БВП. Потвърдих това наше становище и днес. Тъй като има много системи в България, които са недофинансирани – и социална, и образователна и т.н., такъв рязък скок във финансирането за въоръжаване за нас не е приемлив“, коментира лидерът на БСП.\r\nНинова посочи, че най-спорна е била точка 1 от решенията. „В средносрочната бюджетна прогноза, която беше приета вчера на Министерски съвет, са предвидени средства за отбраната, които са по-малко от тези, които същото правителство прие в стратегията, в националния план и т.н. Тоест, има разминаване между един по-стар документ, в който е записано „2% от БВП“ и един от вчера, в който този процент е по-нисък. Но тъй като министърът на финансите Владислав Горанов отсъстваше, това отне повече време – как да се направи, как да се актуализира, да бъдат ли 2%, по-малко ли, повече ли. Ние с г-н Марешки бяхме на позицията да не се стига по 2% от БВП и в крайна сметка приехме, че тази актуализация или изравняване на сумите по документи ще бъде завършена през ноември, когато се приема бюджетът за 2019 г. За мен това беше най-спорният текст, защото е конкретен и защото ангажира сериозен финансов ресурс на държавата в момент, когато много системи имат нужда от дофинансиране и то сериозни системи“, коментира тя.", "date": "2018.04.19", "title": "Корнелия Нинова, БСП: Предложих в модернизацията на армията да се включат Българската отбранителна индустрия и бизнеса, за да се гарантират работни места и ръст на икономиката"}
{"url": "http://www.focus-news.net/news/2018/04/19/2513028/vanya-petrova-op-morski-znatsi-burgas-podgotvyame-porachka-na-obshtinata-vav-vrazka-s-chernomorskiya-den-v-kraya-na-mesets-may.html", "text": "ОП „Морски знаци“ подготвя поръчка на Община Бургас във връзка с Черноморския ден в края на месец май в рамките на европредседателството на България. Това каза за Радио „Фокус“-Бургас Ваня Петрова, управител на Общинското социално предприятие  „Морски знаци“. Изработват се големи несесери на морска тематика. Изработват се и асортименти за предстоящия пясъчен фестивал, който ще бъде открит в края на юни. Предприятието има обект и на о. Света Анастасия, в който ще се изложат тематични сувенири, свързани с Бургас и острова. „Активно се подготвяме за целия летен сезон. Разчитаме на голяма посещаемост от страна на туристи и това ни кара да се подготвим с повече артикули, сувенири за гостите на Бургас“, каза още Петрова. В предприятието работят 13 души. В изработката на сувенирите участват 9 души, които са с трайни увреждания и самотни майки и един дизайнер, който напътства целия работен процес.\r\nОбщинското социално предприятие „Морски знаци“ взе участие в седмото издание на Европейския форум за социални предприятия, който се проведе в София. То получи награда в категорията „Иновативно производство“.\r\nМария РУСЕВА", "date": "2018.04.19", "title": "Ваня Петрова, ОП „Морски знаци“ – Бургас: Подготвяме поръчка на Общината във връзка с Черноморския ден в края на месец май"}
{"url": "http://www.focus-news.net/news/2018/04/19/2513027/predstoyashti-mezhdunarodni-sabitiya-za-20-april-agentsiya-fokus.html", "text": "В Берлин ще се проведе масова евакуация на сгради, няколко министерства и на централната гара за обезвреждане на бомба от Втората световна война.\r\n*** Германският канцлер Ангела Меркел ще се срещне с индийския министър-председател Нарендра Моди.\r\n*** Френският финансов министър Брюно льо Мер ще изнесе пресконференция.\r\n*** Ще се проведе конференция на ОПЕК и на страните, производителки на петрола извън петролния картел.", "date": "2018.04.19", "title": "Предстоящи международни събития за 20  април (Агенция \"Фокус\")"}
{"url": "http://www.focus-news.net/news/2018/04/19/2513026/pressekretariatat-na-darzhavniya-glava-predostavi-palniya-tekst-na-parvonachalnoto-predlozhenie-za-pozitsiya-na-ksns.html", "text": "Агенция \"Фокус\" публикува без редакторска намеса опровержението на прессекретариата на държавния глава Румен Радев, направено във връзка с изявлението на зам.-председателя на ПП ГЕРБ Цветан Цветанов след КСНС:", "date": "2018.04.19", "title": "Прессекретариатът на държавния глава предостави пълния текст на първоначалното предложение за позиция на КСНС"}
{"url": "http://www.focus-news.net/news/2018/04/19/2513029/ahram-ministrite-na-otbranata-na-gartsiya-i-na-egipet-sa-obsadili-situatsiyata-v-regiona-na-iztochnoto-sredizemnomorie.html", "text": "Министърът на отбраната на Египет Седки Собхи е провел среща относно ситуацията в Близкия изток и в района на Източно Средиземно море със своя гръцки колега Панос Каменос, пише   Ahram.\r\nМинистър Собхи е отбелязал доброто равнище на сътрудничество и консултации между двете държави в отбраната и сигурността и е посочил, че сътрудничеството между въоръжените сили на Гърция и на Египет трябва да се засили.\r\nКаменос на свой ред е отбелязал, че двете страни споделят еднаква визия по редица въпроси.  Виктор Турмаков", "date": "2018.04.19", "title": "Ahram: Министрите на отбраната на Гърция и на Египет са обсъдили ситуацията в региона на Източното Средиземноморие"}
{"url": "http://www.focus-news.net/news/2018/04/19/2513030/vitsepremierat-valeri-simeonov-vrachi-nagradata-v-kategoriya-brokeri-na-nedvizhimi-imoti-v-chetvartoto-izdanie-na-kompaniya-na-godinata.html", "text": "Вицепремиерът Валери Симеонов връчи на „Имотека АД“ наградата в категория „Брокери на недвижими имоти“ в четвъртото издание на „Компания на годината”, организирано от екипа на сп. Bulgaria Business Review, сп. Business Lady, Business Lady Club и партньори, предаде репортер на Агенция „Фокус“.  Наградата се връчва за непрекъснато повишаване на качеството на предлаганите услуги.\r\nБиляна ИВАНОВА", "date": "2018.04.19", "title": "Вицепремиерът Валери Симеонов връчи наградата в категория „Брокери на недвижими имоти“ в четвъртото издание на „Компания на годината”"}
{"url": "http://www.focus-news.net/news/2018/04/19/2513031/prezidentat-rosen-plevneliev-ne-mozhem-da-kazhem-che-nyama-nikakvi-zaplahi-za-natsionalnata-sigurnost-zashtoto-politicheskata-obstanovka-v-momenta-ne-e-stabilna.html", "text": "Не можем да кажем, че няма никакви заплахи за националната сигурност, защото политическата обстановка в момента не е стабилна. Това каза в интервю за Радио „Фокус“ Росен Плевнелиев, президент на Р България в периода 2012-2017 година. Според него в днешния свят човек никъде не може да се чувства сигурен, никой не е застрахован, дори и най-силните държави, разполагащи със силна армия, понеже тероризмът шества по столиците на Европа и света. Той допълни, че сме свидетели на политики на ревизионизъм на Русия и Турция, които са пряка заплаха за националната сигурност. Росен Плевнелиев бе категоричен, че България се страхува да изработи ясна политика за отношенията си с Русия.\r\n„За съжаление, почти никой български политик не говори открито и честно. За съжаление, не разполагаме с точен фактологичен прочит на ролята на Русия през десетилетията и столетията назад във времето. За съжаление, в учебниците също не се вижда истината. Ние сме били освобождавани, но ние сме били и окупирани. Воювали сме заедно с руснаците, но сме воювали и срещу тях“, каза Росен Плевнелиев и добави, че много широко е скроена темата от днешния Консултативен съвет по национална сигурност и като втори такъв, който се занимава с модернизацията на въоръжените сили, можеше да посвети свое заседание само на нея, за да е ясно, че България има силен фокус по въпроса.", "date": "2018.04.19", "title": "Президентът Росен Плевнелиев: Не можем да кажем, че няма никакви заплахи за националната сигурност, защото политическата обстановка в момента не е стабилна"}
{"url": "http://www.focus-news.net/news/2018/04/19/2513032/ria-novosti-spored-prezidenta-na-sarbiya-kosovskite-albantsi-nyamat-namerenie-da-izpalnyavat-obeshtaniyata-si.html", "text": "Според президента на Сърбия Александър Вучич властите в Прищина нямат намерение да изпълняват договореностите, постигнати по време на диалога с ръководството на Сърбия в Брюксел, предава РИА Новости.\r\nТой заяви това по време на разговор с върховния представител на Европейския съюз по въпросите на външните работи и политиката на сигурност Федерика Могерини, която е на балканска обиколка. \r\n„Уверен съм, че те никога няма да изпълнят своите задължения по Брюкселските договорености, това никога не е било тяхното намерение, говоря за албанците. Не съм съгласен в вас, че има още точки от Брюкселското споразумение, които не са изпълнени. Това е единствената“, заяви Вучич по време на съвместна пресконференция.\r\nТой уточни, че споразумението за енергетиката, което е споменато в една от точките на Брюкселските договорености „никога не е окончателно постигнато и подписано“, а всичко останало, включително участието на сърбите в косовските избори, включването им съдебната и правоохранителната система на Прищина е осъществено.  Виктор Турмаков", "date": "2018.04.19", "title": "РИА Новости: Според президента на Сърбия косовските албанци нямат намерение да изпълняват обещанията си"}
{"url": "http://www.focus-news.net/news/2018/04/19/2513034/bsp-nastoyava-za-namalyavane-na-deputatskite-zaplati-obzor.html", "text": "ПГ на БСП внесе предложение за намаляване на депутатските заплати- от 3540 лв. на 2976 лв. Лидерът на левицата Корнелия Нинова заяви, че депутатската заплата трябва да бъде фиксирана, а не да расте заедно със средната за страната. „Имаме само един въпрос към опонентите ни и те би трябвало да отговорят – кой друг освен политическият и административен елит получава на тримесечие увеличение на заплатата си, автоматично, според това дали расте средната заплата?“, попита тя. БСП предлага депутатите да почиват само на официално обявените в страната празници, както всички българи без никакви извънредни отпуски. Запазва се единствено лятната ваканция на парламента през август. Корнелия Нинова гарантира, че ако БСП има мнозинство в следващия парламент, отмяната на привилегиите на депутатите ще е първото нещо, с което ще се започне. Председателят на ПГ на ГЕРБ Цветан Цветанов коментира: „По-добре депутатите да получават заплата от държавата, отколкото да станат хрантутници на определени икономически кръгове“. Цветанов изтъкна, че в почивните за всички граждани събота и неделя, той обикаля страната и не използва командировъчни. Според него идеята на БСП за депутатските заплати е несъстоятелна и спекулация.", "date": "2018.04.19", "title": "БСП настоява за намаляване на депутатските заплати (ОБЗОР)"}
{"url": "http://www.focus-news.net/news/2018/04/19/2513035/kalina-nusheva-su-dimcho-debelyanov-varna-do-kraya-na-avgust-se-ochakva-da-priklyuchat-remontnite-deynosti-v-uchilishteto.html", "text": "До края на август се очаква да приключат ремонтните дейности в училище „Димчо Дебелянов“ във Варна. Това каза в интервю за Радио „Фокус“ – Варна директорът на средно училище „Димчо Дебелянов“ Калина Нушева. Строителната площадка е открита на 11 януари, като по договор дейностите трябва да приключат за 240 дни. Предвиденият ремонт е основен и включва изолация на сградата, топлоизолация и хидроизолация, включително и на покрива, с цел подобряване на енергийната ефективност, усилване на конструкцията на сградата, цялостна подмяна на дограмата, изграждане на нов физкултурен салон, благоустрояване на дворното пространство, подобряване в частта „Пожарна безопасност“ – изграждане на цялостна пожароизвестителна система и редица други довършителни дейности, които ще бъдат извършени в училището. „Усилията на всички, които имат отношение по изграждането и реализирането на този проект, са наистина в този периметър от време да се случат дейностите, за да може новата учебна година да бъде открита в реконструираната сграда“, допълни Калина Нушева.\r\nМилена СТОЕВА", "date": "2018.04.19", "title": "Калина Нушева, СУ „Димчо Дебелянов“ – Варна: До края на август се очаква да приключат ремонтните дейности в училището"}
{"url": "http://www.focus-news.net/news/2018/04/19/2513036/premierat-boyko-borisov-izrazi-zadovolstvo-ot-reshenieto-na-ek-da-badat-vlozheni-1-mlrd-evro-za-superkompyutri-obzor.html", "text": "Министър-председателят Бойко Борисов изрази задоволство от решението на ЕК да бъдат вложени 1 млрд. евро за подготовката на Европа в сферата на дигитализацията. Еврокомисарят Мария Габриел уточни, че тази сума ще бъде инвестирана в суперкомпютри, като 486 млн. евро от нея са осигурени от ЕК, а останалата част от държавите-членки, сред които и България. До момента 16 страни от ЕС са се включили в тази инвестиция. Амбицията е в рамките на 4 години Европа да бъде сред трите водещи сили в света в областта на суперкомпютрите. \r\nСпоред Борисов Европа е доста изостанала от тази сфера и неслучайно водещите икономически сили Китай, САЩ и Япония притежават тези суперкомпютри. По думите му градски транспорт, авио- и жп транспорт без човешка намеса може да бъде направен със суперкомпютри. Според него, докато в Китай, САЩ и Япония са инвестирали в супермашини и компютри, технологии, космически програми, Балканите тепърва са правили пречиствателни станции, подменяли са жп линиите или за първи път са се строили магистрали. Премиерът отбеляза, че има още държави на Балканите, които нямат и една цяла магистрала. По думите му България има своите огромни традиции в тази сфера и затова според него трябва да участва активно. „Доста безнадеждно на пръв поглед сме изостанали, но в тази сфера със своите традиции, защото виждате от Джон Атанасов до десетките български деца, които печелят и се връщат от олимпиади в света по математика, физика, със златни медали, имаме огромен потенциал. С отделените средства, с тези регионални центрове, с тези мощни процесорни системи, които ще бъдат изграждани, имаме опит в това, с водещото начало на Германия, Франция и други европейски държави като високотехнологични, можем да се обединим, да сложим необходимите пари и да се върнем обратно до четвъртото място, където сме били. Сега сме извън десетката“, допълни премиерът. По думите му следващите години нациите, континентите, държавите, икономиките, които разполагат с такива машини, рязко ще надминат останалите. „Само за няколко години толкова промени станаха, които само преди 1-2 години дори не сме си ги представяли. Виждате сега по Интернет дори и медиите предават толкова бързо, а само преди 5 години бяха необходими и станции, пренасяне на сигнали, трасета“, каза още Бойко Борисов.  \r\nЗам.-министърът на образованието и науката проф. Иван Димов заяви, че България е направила много сериозни пробиви в областта на информационните и комуникационни технологии като бизнес продукти и реализация на световния пазар. Според него е ясно е, че от страната ни не се очакват големи инвестиции в самите суперкомпютри. По думите му българските учени са добри в ефективните паралелни алгоритми и софтуер, което ще бъде основното участие на България.", "date": "2018.04.19", "title": "Премиерът Бойко Борисов изрази задоволство от решението на ЕК да бъдат вложени 1 млрд. евро за суперкомпютри (ОБЗОР)"}
{"url": "http://www.focus-news.net/news/2018/04/19/2513053/varna-ochakva-se-predstavleniyata-na-audiovizualniya-spektakal-legendi-ot-aladzha-manastir-da-zapochnat-prez-yuni.html", "text": "Очаква се представленията на аудиовизуалния спектакъл „Легенди от Аладжа манастир“ да започнат през юни. Това каза за Радио „Фокус” – Варна Валери Кинов, дългогодишен уредник на музея и архитектурен паметник на културата Аладжа манастир край Варна. По думите му тогава се очаква да пристигнат първите туристи. Валери Кинов припомни, че първите години при представяне на спектакъла прожекциите са били два пъти седмично, но от миналата година заради финансови съображения представленията са намалени на едно седмично – в неделя. Валери Кинов уточни, че в момента се водят преговори с туроператори и има вероятност спектакълът да бъде изместен в събота, но жителите и гостите на града ще бъдат допълнително информирани.\r\nСпектакълът „Легенди от Аладжа манастир“ е съвместна продукция на Продуцентска къща ЦСМ – София и Регионален исторически музей – Варна и е посветен на 150-годишнината от рождението на основоположниците на българската археология – братя Карел и Хермин Шкорпил. Парковото, ефектното и художественото осветление и озвучаване са проектирани и изпълнени от варненската фирма за светлинен дизайн. Спектакълът е изграден по мотиви от книгата на Валери Кинов „Легенда за Аладжа манастир“, но включва и елементи, които представят културно-историческото наследство на Варна и Варненския регион от най-дълбока древност. Върху скалния масив, в който са издълбани килиите на манастира, се преплитат по уникален начин не само звукови и светлинни ефекти, но се проектират и филмови етюди, което като творческо решение няма аналог в цяла Югоизточна Европа.\r\nВ хронологична последователност са проследени възникването на живота на планетата Земя, древното Сарматско море, покривало преди 15 милиона години територията на цяла Югоизточна Европа, появата на човека, откриването на огъня и първото грънчарско производство. Важно място е отделено на най-древната човешка цивилизация, известна под името „Култура Варна“. Проследено е основаването на античния Одесос от гръцки мореплаватели, римския период и изграждането на едни от най-големите императорски терми в Европа, създаването на българската държава и култовите ритуали на древните българи. Чрез интересна филмова импресия е представено времето на великия български княз Борис, покръстил българите през 865 г.\r\nОсновно място в спектакъла е отделено на възникването и съществуването на средновековния скален манастир. За край на съществуването на средновековния скален манастир авторите на спектакъла са избрали годината 1444, когато край Варна, в Паметната битка на народите, рицари от цяла Европа под предводителството на полско-унгарския крал Владислав ІІІ Ягело, Варненчик, се опитват да спрат османското нашествие към Европа. По време на битката кралят е убит, а древна легенда разказва, че монасите предусещайки последвалият погром, скриват най-ценното от този и още дванадесет манастира – книги, икони и църковни утвари, след което приемат мъченическата смърт от ръцете на нашествениците.\r\nСлед гибелта на манастира се раждат легендите за тайнствения покровител на манастира и пазител на скритите в подземните лабиринти съкровища Рим папа и оживелия ангел от фреските, бродещи сред развалините.\r\nПрез 2010 година спектакълът е удостоен с наградата „Културна атракция на 2010 г.“, присъдена от Българската хотелиерска и ресторантьорска асоциация.\r\nМарияна ВАЛЕНТИНОВА", "date": "2018.04.19", "title": "Варна: Очаква се представленията на аудиовизуалния спектакъл „Легенди от Аладжа манастир“ да започнат през юни"}
{"url": "http://www.focus-news.net/news/2018/04/19/2513052/nagradite-kompaniya-na-godinata-byaha-vracheni-za-chetvarta-poredna-godina.html", "text": "Наградите „Компания на годината“ бяха връчени за четвърта поредна година, предаде репортер на Агенция „Фокус“. Връчването на наградите е организирано от екипа на сп. Bulgaria Business Review, сп. Business Lady, Business Lady Club и партньори. Всяка година партньори на „Компания на годината“ са и Агенция и Радио „Фокус“. Танцьорите от Ансамбъл „Чинари“ и формацията на Нешка Робева, както и фолклорната певица Поли Паскова поздравиха гостите на церемонията. В „Компания на годината“ бяха отличени: Категория „Брокери на недвижими имоти“- „Имотека АД“Категория „Банки“ -„Fibank“Категория „Индустрия“ -„Минстрой Холдинг“ АДКатегория „Производство на високоалкохолни напитки“- „VP Brands International”Категория „Индустрия“- „Пуратос България”Категория „Индустрия“- „Елпром Троян“Категория „Здравеопазване“- „Future health biobank”Категория „Работодателска марка“- Фабрика за майонеза „Краси“Категория „Работодателска марка“- ТПК „Бутилираща Компания“Категория „Строителство и архитектура“- „Артекс Инженеринг АД“Категория „Бързооборотни стоки“- „Филип Морис България ЕООД“Категория „Индустрия“- „Рефан България“Категория „Финтех“- „Credissimo”Категория „Финтех“- „Paysafe Bylgaria”Категория „Телекомуникации“- „Мтел“Категория „Земеделие“- „Амитица ООД“ Категория „Медии- телевизия“- Нова телевизияКатегория „Медии- информационна агенция“-Информационна агенция „Фокус“Категория „Медии- интернет“- Днес.бг и Инвестор.бгКатегория „Личност вдъхновител“- Фондация „Нашият дом е България”Категория „Услуги“- Quintessentially България- Категория „Туризъм“- Хотел „Маринела“Категория „Реклама и печат“-J Point  и J Point+\r\nБиляна ИВАНОВА", "date": "2018.04.19", "title": "Наградите „Компания на годината“ бяха връчени за четвърта поредна година"}
{"url": "http://www.focus-news.net/news/2018/04/19/2513033/finansoviyat-ekspert-mika-zaykova-neobhodima-e-smyana-na-kriteriite-po-koito-se-obrazuva-zaplatata-na-deputatite.html", "text": "Необходима е смяна на критериите, по които се образува заплатата на депутатите, препоръча финансовият експерт Мика Зайкова в интервю за Радио „Фокус“. „За това, което депутатите вършат, заслужават поне една средна работна заплата. Но в България няма екип, които да получава автоматично увеличение на заплатата на всеки 3 месеца. Трябва да се смени системата на образуване на тяхната работна заплата, която да има критерии, между които и критерий \"качество на работа“, каза Мика Зайкова. Тя предложи депутатите да стартират работната си заплата от 2600 лв., защото това е максималният осигурителен доход, който те години наред не вдигат и по този начин обричат на бедна старост сегашните млади хора. Тя бе категорична, че максималният осигурителен доход или трябва да изчезне, или постепенно да се вдигне.", "date": "2018.04.19", "title": "Финансовият експерт Мика Зайкова: Необходима е смяна на критериите, по които се образува заплатата на депутатите"}
{"url": "http://www.focus-news.net/news/2018/04/19/2513054/afp-kralitsa-elizabet-ii-predlaga-prints-charlz-da-ya-nasledi-kato-lider-na-obshtnostta-na-natsiite.html", "text": "Кралица Елизабет II предлага принц Чарлз да я наследи като лидер на Общността на нациите, предава AFP.\r\nВ речта  за откриването на форума на страните от Общността, който се провежда в Лондон, тя е говорила за „изключителния път“, който е изминала, като е застанала на чело на Общността на нациите(тогава Британска общност), когато е била едва 21-годишна. Кралицата, която  навършва 92 години в събота е поздравила лидерите на 53-те нации, които членуват в Общността.\r\n„Моето искрено желание е Общността да продължи да предлага стабилност и продължаване на традициите през поколенията и аз ще реша някой ден Принцът на Уелс да продължи тази важна работа“, казва тя, имайки предвид своя най-голям син Чарлз.\r\nТой от своя страна заявява, че „Общността е била фундаментална част от моя живот, откакто се помня“.\r\nКанадският министър-председател Джъстин Трюдо  подкрепя 69-годишния принц, като заявява: „Аз съм напълно съгласен с Нейно Величество, че Принцът на Уелс ще бъде следващия лидер на Общността на нациите“.\r\nВъншният министър на островната тихоокеанска държава Вануату заявява, че страната му се задушава от пластмасовите отпадъци, произведени по целия свят и обвини големите индустриални сили, че не гледат достатъчно сериозно на проблема.\r\n„Пластмасата е навсякъде. Трябва като държави да работим заедно да спрем доколкото е възможно пластмасата да попада в океана“, заявява той пред репортер на агенцията . Юлиян Марков", "date": "2018.04.19", "title": "AFP: Кралица Елизабет II предлага Принц Чарлз да я наследи като лидер на Общността на нациите"}
{"url": "http://www.focus-news.net/news/2018/04/19/2513055/plovdiv-nad-40-sabitiya-shte-se-provedat-na-stsenata-na-antichniya-teatar-za-perioda-ot-may-do-septemvri.html", "text": "Общо 44 събития ще се проведат на сцената на Античния театър в Пловдив за периода от май до септември. Това съобщиха за Радио „Фокус“ – Пловдив от Дирекция „Култура и културно наследство“ към Общината. През месец май програмата включва три концерта в три поредни дни – на 29, 30 и 31 май, като на сцената ще излязат съответно дует „Ритон“, Ансамбъл „Тракия“ и Графа. През месец юни културните събития на Античния театър са 15, като сред тях се открояват спектакълът „За сватбите“ на Камен Донев, концерт на Imany, концерт на Стинг в два поредни дни – на 19 и 20 юни, симфоничен концерт – спектакъл „Сънят на Пилат“. Любо Киров и Лили Иванова са сред българските изпълнители, които ще пеят на сцената на Античния театър в Пловдив през юни.\r\nПрез юли жителите и гостите на града ще могат да присъстват на концерт с участието на Александрина Пендачанска, концерт на Рупърт Хубер, концерт „James Bond live in Concert“, концерт с участието на Веско Ешкенази и Людмил Ангелов, както и на няколко оперни спектакли на Държавна опера – Пловдив. Събитията на Античния театър през август ще започнат с Международния фолклорен фестивал, който тази година ще се проведе в дните от 30 юли до 3 август. Програмата за август включва още джаз-симфоничен концерт на Рут Колева, Орлин Павлов и Камелия Тодорова, концерт на Стефан Вълдобрев и „Обичайните заподозрени“, също оперен спектакъл „Мадам Бътърфлай“ на Държавна опера – Пловдив.\r\nПрез септември културните събития ще бъдат 11, като сред тях са театрален спектакъл „Калигула“, музикално-танцов спектакъл „Великата Одисея“ на НФА „Българе“, култуно-музикално мероприятие „Шоуто на АВВА“, както и концерт-спектакъл на Горан Брегович „Три писма от Сараево”. През септември ще се състоят и три концерта от тазгодишното издание на фестивала „Sounds of the Ages“.\r\nТони МИХАЙЛОВ", "date": "2018.04.19", "title": "Пловдив: Над 40 събития ще се проведат на сцената на Античния театър за периода от май до септември"}
{"url": "http://www.focus-news.net/news/2018/04/19/2513003/rumen-petkov-abv-bitkata-s-koruptsiyata-e-zhiznenovazhna-za-balgariya-no-ne-tryabva-da-se-preigrava-kakto-pri-aresta-na-kmeta-na-mladost-tova-ima-obraten-efekt.html", "text": "Битката с корупцията е жизненоважна за България, но не трябва да се преиграва, както при ареста на кмета на столичния квартал „Младост“. Това заяви в ефира на БТВ членът на ИБ на АБВ и бивш вътрешен министър Румен Петков, съобщиха от пресцентъра на ПП АБВ. Според него показността на акцията е преминала границата на обществено търпение и вече компрометира действията на правоохранителните органи в публичното пространство. „Когато се мине една граница ефектът е обратен. Не знам дали прави впечатление, но в социалните мрежи жената започва да се героизира. Тя вече е жертвата. И наистина, не може за две дами, които сумарно надали имат 90 кг. общо, заради тях да изкараш две дузини полицаи, да изкараш жени с маски. Не се прави така. И когато от АБВ предупреждавахме, че по този начин направена антикорупционната комисия, с такива правомощия, няма да изпълнява качествено функциите си. Защото ние от АБВ направихме дискусия с участието на адвокати, юристи, на академичната мисъл на България и проблемите се чуха много ясно. Затова пак казвам, подобни преигравания ще доведат до обратен ефект в обществото“.\r\n„Тази акция е направена на принципа „да попаднеш в медиите“. Да видят хората, че имаме маски за полицията, че имаме стройни жени, които са с маски. И затова две жени да ги държиш два часа „диван чапраз“ пред Спортната палата да ги види цяла България. При това да натовариш движението в района, да изнервиш пътникопотока… По този начин ние дискредитираме борбата с корупцията, с престъпността като цяло. И когато създаваме такива явления като тази антикорупционна комисия, на мен ми е много интересно как ще се чувстват днешните управляващи, когато вече не са управляващи и ги посрещнат пред Спортната палата в София и ги държат така 3-4 часа на показ“, посочи той. \r\nСпоред Петков начинът, по който е проведена акцията срещу кмета на квартал „Младост“ може да изправи страната ни пред дело в Съда по правата на човека в Страсбург, където страната ни вероятно ще бъде осъдена, независимо от това дали вината на Десислава Иванчева бъде доказана и дали тя ще бъде осъдена по повдигнатите й обвинения за искане и вземане на подкуп. „Битката с корупцията е от жизнена необходимост за България, но този гяволък с тази акция ще го плащаме всички. За това още днес трябва да бъдат извадени, и то с големи букви, имената на тези, които са я разпоредили и да знаем, че благодарение на тях всички ние ще платим едни пари на тази жена, заради начина, по който се отнесоха с нея, дори и тя да бъде осъдена“.\r\nПетков бе призован за коментар и по отношение на кандидатурата на Ивайло Калфин за ръководител на ОЛАФ, която среща изключително сериозна подкрепа от членовете на Комисията по бюджетен контрол към Европейския парламент. „Това е въпрос на позиция, която трябва да заеме правителството ни. И ако ГЕРБ не подкрепят г-н Калфин, това ще бъде национално предателство. Защото България в момента има огромен шанс един достоен и уважаван политик, един авторитет и изключително честен човек, с изключителна подготовка и като финансист, и като международник,  да заеме тази позиция“.", "date": "2018.04.19", "title": "Румен Петков, АБВ: Битката с корупцията е жизненоважна за България, но не трябва да се преиграва, както при ареста на кмета на „Младост“, това има обратен ефект"}
{"url": "http://www.focus-news.net/news/2018/04/19/2513056/informatsionna-agentsiya-fokus-be-otlichena-v-kategoriya-medii-informatsionna-agentsiya-v-chetvartoto-izdanie-na-kompaniya-na-godinata-obzor.html", "text": "Информационна агенция „Фокус“ бе отличена в категория „Медии-информационна агенция“ в четвъртото издание на „Компания на годината“. Наградата се присъжда за Лидерска позиция, достоверност на информацията и развитие на човешкия капитал, която получи ръководителят на Административно-търговския отдел на „Фокус“ Любомира Николова. \r\n„За мен е чест за пореден път да съм на тази сцена и да получа поредното, но не и последното отличие на „Фокус“. Зад него стои неуморната и отговорна работа на целия екип на Информационна агенция и Радиоверига „Фокус“ на всички редактори, репортери и новинари“, заяви Николова.\r\n„Благодаря на организаторите, на целия екип на сп. Bulgaria Business Review, сп. Business Lady, Business Lady Club и най-вече на г-н Даниел Димитров, че и този път оцениха работата ни и днес отново сме тук. Поздравявам ви за труда, който и вие сте положили, за да сме всички заедно и да покажем успеха, който сме постигнали“, добави Николова.\r\nПо думите ѝ „Фокус“ ще продължи, както и до момента, да представя новините такива, каквито са. \r\n„Ще продължим борбата срещу фалшивите новини и ще Ви информираме най-бързо, най-точно и достоверно“, каза още ръководителят на Търговския отдел.\r\nВръчването на наградите е организирано от екипа на сп. Bulgaria Business Review, сп. Business Lady, Business Lady Club и партньори. Всяка година партньори на „Компания на годината“ са и Агенция и Радио „Фокус“. Танцьорите от Ансамбъл „Чинари“ и формацията на Нешка Робева, както и фолклорната певица Поли Паскова поздравиха гостите на церемонията. В „Компания на годината“ бяха отличени: Категория „Брокери на недвижими имоти“- „Имотека АД“Категория „Банки“ -„Fibank“Категория „Индустрия“ -„Минстрой Холдинг“ АДКатегория „Производство на високоалкохолни напитки“- „VP Brands International”Категория „Индустрия“- „Пуратос България”Категория „Индустрия“- „Елпром Троян“Категория „Здравеопазване“- „Future health biobank”Категория „Работодателска марка“- Фабрика за майонеза „Краси“Категория „Работодателска марка“- ТПК „Бутилираща Компания“Категория „Строителство и архитектура“- „Артекс Инженеринг АД“Категория „Бързооборотни стоки“- „Филип Морис България ЕООД“Категория „Индустрия“- „Рефан България“Категория „Финтех“- „Credissimo”Категория „Финтех“- „Paysafe Bylgaria”Категория „Телекомуникации“- „Мтел“Категория „Земеделие“- „Амитица ООД“ Категория „Медии- телевизия“- Нова телевизияКатегория „Медии- информационна агенция“-Информационна агенция „Фокус“Категория „Медии- интернет“- Днес.бг и Инвестор.бгКатегория „Личност вдъхновител“- Фондация „Нашият дом е България”Категория „Услуги“- Quintessentially България- Категория „Туризъм“- Хотел „Маринела“Категория „Реклама и печат“-J Point  и J Point+\r\nБиляна ИВАНОВА", "date": "2018.04.19", "title": "Информационна агенция „Фокус“ бе отличена в категория „Медии- информационна агенция“ в четвъртото издание на „Компания на годината“ (ОБЗОР)"}
{"url": "http://www.focus-news.net/news/2018/04/19/2513059/tass-rusiya-i-sasht-mozhe-da-ostanat-bez-direktna-aviovrazka-zaradi-vizovi-zatrudneniya-na-ruskite-ekipazhi.html", "text": "Русия и САЩ може да останат без директна авиовръзка, заради визови затруднения на руските екипажи, съобщават от руското Министерство на външните работи, цитирани от TACC.\r\n„Не трябва да изключваме нашите страни да останат без авиационно съобщение по между ни. „Аерофлот“, който единствен изпълнява редовни полети между Русия и САЩ може да се окаже принуден да ги прекрати, защото екипажите изпитват нарастващи визови затруднения“, съобщават от руското Външно министерство.\r\nОт ведомството напомнят, че има задължение за облекчено предоставяне на визи за авиационния персонал, фиксирано в руско-американската спогодба от 1994 година. Юлиян Марков", "date": "2018.04.19", "title": "ТАСС: Русия и САЩ може да останат без директна авиовръзка, заради визови затруднения на руските екипажи"}
{"url": "http://www.focus-news.net/news/2018/04/19/2513058/anadolu-agency-siriyskite-bezhantsi-v-turtsiya-prodalzhavat-da-se-vrashtat-v-siriya.html", "text": "Сирийските бежанци в Турция продължават да се връщат в Сирия, предава турската Anadolu Agency.\r\nПоне 9 880 сирийци са се върнали в страната си през граничния пункт между двете страни в провинция Хатай за последните три месеца и половина, заявяват турските официални власти.\r\nСпоред  турски официални лица, пожелали анонимност сирийци от различни провинции в Турция идват в провинция Хатай и от там се връщат по родните си места в Сирия. Те се връщат в местата освободени от „Ислямска държава“ и кюрдските милиции, прогонени чрез операцията на турската държава „Маслинова клонка“.\r\nВ Турция има приблизително 5.5 милиона сирийски бежанци. Юлиян Марков", "date": "2018.04.19", "title": "Аnadolu Agency: Сирийските бежанци в Турция продължават да се връщат в Сирия"}
{"url": "http://www.focus-news.net/news/2018/04/19/2513057/tass-oon-ne-nazovava-srok-za-nov-opit-na-ekipite-na-ozho-da-posetyat-grad-duma.html", "text": "ООН не назовава срок за нов опит на екипите на ОЗХО да посетят град Дума, предава TACC.\r\nОфициалния представител на генералния секретар на ООН Стефан Дюжарик е затруднен да определи срокове след инцидента, при който екипа на ООН попадна под обстрел, когато  служители на ООН се опитваха да обезпечат сигурността на експертите от Организацията за забрана на химическите оръжия (ОЗХО) на едно от местата, където се предполага, че е извършена атаката с химическо оръжие.\r\n„Водят се преговори с всички хора на място (в Сирия), за да се обезпечи безопасността  на нашите сътрудници от ОЗХО. Работим за това екипът на ОЗХО да пристигне тук възможно най-скоро“, завява Дюжарик.  Юлиян Марков", "date": "2018.04.19", "title": "ТАСС: ООН не назовава срок за нов опит на екипите на ОЗХО да посетят град Дума"}
