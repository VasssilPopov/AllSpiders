{"url": "http://www.focus-news.net/news/2018/04/21/2513711/tass-devet-teroristi-sa-likvidirani-v-dagestan.html", "text": "Девет терористи, които са подготвяли терористичен акт по време на първомайските празници са били ликвидирани в Дагестан, предава Националния антитерористичен комитет на Русия (НАК), цитиран от TACC.\r\nПо данни на комитета две групи от бандити са били установени в различни части на град Дербент, като в хода на издирвателната операция те са отказали да се предадат. Влезли са в престрелка със силите на реда и са били ликвидирани. Жертви и пострадали сред цивилното население няма. Един от участвалите в операцията представители на силите на реда е леко ранен. Юлиян Марков", "date": "2018.04.21", "title": "ТАСС: Девет терористи са ликвидирани в Дагестан"}
{"url": "http://www.focus-news.net/news/2018/04/21/2513688/predstoyashti-mezhdunarodni-sabitiya-za-22-april-agentsiya-fokus.html", "text": "***Германската социалдемократическа партия ще избере Андреа Налес за председател на партията и така тя ще стане първата жена начело на социалдемократите в цялата им 150-годишна история\r\n***Започва поредната двудневна стачка на железопътните служители във Франция в протест срещу реформите на Макрон\r\n***В Парагвай ще се проведат президентски избори\r\n***Френският президент Еманюел Макрон ще даде интервю пред „Фокс нюз“ преди началото на официалната си визита в САЩ\r\n***", "date": "2018.04.21", "title": "Предстоящи международни събития за 22 април ( Агенция „Фокус“ )"}
{"url": "http://www.focus-news.net/news/2018/04/21/2513693/ukrinform-prez-lyatoto-na-moldovsko-ukrainskata-granitsa-shte-badat-otvoreni-dva-novi-gkpp.html", "text": "През лятото на молдовско-украинската граница ще бъдат отворени два нови гранично-пропускателни пункта, съобщи началникът на Граничната полиция на Молдова Фредолин Лечари, предава „Укринформ“.\r\n„Никой не поставя под въпрос легитимното ни право да установим контрол върху границите си. Един от приоритетите на молдовските власти е установяването на контрол над централната (приднестровската) част на молдовско украинската граница с дължина 453 километра, която до сега не беше под контрола на конституционните власти на Молдова. Ще предприемем всички мерки по този въпрос прозрачно и под наблюдението на европейски експерти“, заяви Лечари, цитиран от кореспондент на украинската агенция.\r\nСпоред него, през лятото на 2018 година ще бъде установен общ контрол на граничните пунктове Гоянул Ноу – Платонове (за автомобили) и Новосавитцая – Кучурхан (ж.п. транспорт).\r\n„Укринформ“ припомня, че президентът на Украйна Петро Порошенко подписа Закон за установяване на общ контрол по целия периметър на молдовско-украинската граница в присъствието на премиера на Молдова Павел Филип на 12 април.\r\nПревод и редакция:", "date": "2018.04.21", "title": "“Укринформ“: През лятото на молдовско-украинската граница ще бъдат отворени два нови ГКПП"}
{"url": "http://www.focus-news.net/news/2018/04/21/2513690/plovdiv-gradskata-hudozhestvena-galeriya-v-grada-shte-predstavi-samostoyatelna-izlozhba-na-hudozhnika-dimitar-dobrev.html", "text": "Градската художествена галерия в Пловдив ще представи самостоятелна изложба на художника Димитър Добрев. Това съобщиха за Радио „Фокус“ – Пловдив от културната институция. Откриването на изложбата ще се състои от 18.00 часа на 26 април в Постоянна експозиция „Мексиканско изкуство“ в Стария град. Експозицията има ретроспективен характер и с нея авторът отбелязва своята 70-а годишнина. Изложбата ще продължи до 13 май.\r\nДимитър Добрев е роден на 5 април 1948 г. в Пловдив. Работи като художник в системата на ДП „Българска фотография“, както и на свободна практика. Между 1972 и 1993 г. Добрев е автор и участник в творчески екипи при създаване на музейни експозиции, фотодокументални изложби и пространствени решения. През тези години той редовно участва в общите национални и окръжни изложби на Групата на смолянските художници. Между 1976 и 2017 г. се е представял с 12 свои самостоятелни изложби в Смолян, Пловдив, София, Стара Загора, Брюксел. Негови картини са притежание на частни и обществени колекции в България, Сърбия, Италия, Германия, Канада и др. Добрев е носител на приза „Рицар на четката 2016“ в категорията „Рицар на поетите“ от международния проект „Картина от мнозина“.", "date": "2018.04.21", "title": "Пловдив: Градската художествена галерия в града ще представи самостоятелна изложба на художника Димитър Добрев"}
{"url": "http://www.focus-news.net/news/2018/04/21/2513692/gabrovo-natsionalniyat-muzey-na-obrazovanieto-predstavya-fotoizlozhbata-nerazkazanata-prikazka-na-balgarskata-istoriya.html", "text": "Националният музей на образованието (НМО) в Габрово представя фотоизложбата „Неразказаната приказка на българската история“, съобщават от Музея. Специални гости на официалното откриване бяха Н. Пр. Закия Ел Мидауи, посланик на Кралство Мароко в България, и Нуредин Риажи, председател на Асоциацията за Българо-африканско-европейско сътрудничество. Това е първа изложба на интердисциплинарния изследователски екип „Руните говорят 2“, чиято цел е да представи собствената си методика и инструментариум за разчитане на древното българско руническо писмо и да докаже, че българите стоят в основата на световната цивилизация. На събитието присъстваха народни представители, Областният управител на Габрово Невена Петкова, кметове, представители на Община Габрово, културни и образователни институции, историци, ученици, граждани.\r\nН. Пр. Закия Ел Мидауи се обърна със специална реч към домакините и гостите. Посланикът на Мароко благодари на директора на НМО Мая Карагьозова за това, че музеят подкрепя изявата на екипа „Руните говорят“.  Тя изрази надежда, че „посетителите ще могат да видят нещо ново и различно, неизвестни и неочаквани факти за българската история, ще открият, че мароканската култура, особено нейните древни берберски аспекти, и българската имат много общи черти и споделят едни и същи корени.“\r\nПосланик Ел Мидауи и мароканските гости разгледаха постоянната експозиция на Националния музей на образованието и откриха сред музейните експонати учебни пособия и методи на възпитание, използвани в Мароко в миналото и днес.\r\n Изложбата може да бъде видяна до 15 май в залата за временни изложби на НМО.", "date": "2018.04.21", "title": "Габрово: Националният музей на образованието представя фотоизложбата „Неразказаната приказка на българската история“"}
{"url": "http://www.focus-news.net/news/2018/04/21/2513687/nikolay-yanchev-motorist-avtomobilistite-i-motoristite-tryabva-da-badat-po-tolerantni-edni-kam-drugi.html", "text": "Автомобилистите и мотористите трябва да бъдат по-толерантни едни към други. Това каза за Радио „Фокус“ – Пирин Николай Янчев, моторист в Благоевградска област. По думите му мото състезателите всяка година се стремят да бъдат по-културни водачи на пътното платно. „Има случаи, когато моторист катастрофира, поради факта, че някой водач на автомобил му е попречил“, коментира той. Янчев призовава всички водачи на пътя да са по-толерантни и влизащи в положение на другия водач, без значение дали е моторист или водач на автомобил. „За нас всяка катастрофа крие по-големи рискове, тъй като ние сме на  две колела“, подчерта мотористът. Николай Янчев апелира към всеки един, който се качва  в автомобила, да дава път на мотористите, за да може по този начин моториста  да бъде предпазен.\r\n„Апелирам към всички мотористи да карат с предпазен екип, за да бъдат избегнати инциденти, заяви Янчев. По думите му за да няма необратими последствия за водачите на моторни превозни средства е необходимо да бъдат по-предпазливи докато шофират. „Аз желая „Мотосезон“ 2018 да премине без никакви инциденти“, коментира той. Николай Янчев добави, че и той е автомобилист, както и всички мотористи, също карат както мотори така и коли. Той подчерта, че по-голямата част от автомобилистите се съобразяват и пазят мотористите, но  има и такива, които са по-разсеяни и не следят движението в страничното огледало, което понякога се оказва една от основните причини за тежки инциденти с мотористи. Николай Янчев заяви, че в благоевградския регион няма регистриран смъртен случа на моторист през 2017 година и до този момент. „Гордея се, че в нашия район няма такива инциденти, има случаи на по-незначителни произшествия, но катастрофа с фатален и необратим край нямаме“, подчерта той.\r\nКристина МИТКОВА", "date": "2018.04.21", "title": "Николай Янчев, моторист: Автомобилистите и мотористите трябва да бъдат по-толерантни едни към други"}
{"url": "http://www.focus-news.net/news/2018/04/21/2513691/ozho-inspektorite-sa-vzeli-probi-ot-siriyskiya-grad-duma.html", "text": "Екипът от инспектори на ОЗХО (Организацията за забрана на химическите оръжия) е взел проби от място в сирийския град Дума, където се предполага, че е осъществена предполагаемата химическа атака на 7 април, съобщиха от организацията, предава Reuters.\r\nВ съобщението на ОЗХО се казва, че предстои да се прецени дали има нужда екипът да направи второ посещение в Дума.\r\nПробите ще бъдат изпратени в Нидерландия и оттам към мрежата от лаборатории на ОЗХО, където те ще бъдат подложени на анализ.\r\nНа базата на анализа на пробите, както и друга информация и събрани материали от екипа, мисията ще състави доклад и ще го представи на страните-членки на ОЗХО, се добавя още в изявлението.\r\nПревод и редакция:", "date": "2018.04.21", "title": "ОЗХО: Инспекторите са взели проби от сирийския град Дума"}
{"url": "http://www.focus-news.net/news/2018/04/21/2513686/to-vima-nato-otkaza-da-vzeme-strana-v-grako-turskiya-spor.html", "text": "Докато напрежението в Егейско море продължава да се покачва, генералният секретар на НАТО Йенс Столтенберг отговори на зададените въпроси от журналист на гръцкото издание „Та Неа“ и призова Гърция и Турция да изгладят противоречията си сами, пише електронното издание на гръцкия вестник „То Вима“.\r\nСтолтенберг заяви, че проблемите между двете страни са му добре известни и призова Анкара и Атина да разрешат различията си в рамките на двустранни срещи. В същото време той приветства телефонния контакт между премиерите на страните Алексис Ципрас и Бинали Йълдъръм, който, както заяви генералният секретар на НАТО, е проведен, с цел да се разрешат проблемите.\r\n„То Вима“ припомня, че на 12 април Йълдъръм се обади на Ципрас, за да изрази съболезнованията си за смъртта на пилота от гръцките военновъздушни сили, който падна със самолета си в Егейско море.\r\nВ тази връзка, Столтенберг изключи възможността НАТО да се намеси в гръко-турските спорове. Той не  вярва, че би било добре за Алианса да замесва в подобни въпроси, които причиняват някои проблеми и трябва да бъдат разрешени между Гърция и Турция.\r\nГенералният секретар на НАТО подчерта, че и двете страни са „високо ценени съюзници“ и членове на северноатлантическия съюз от десетилетия. Според неговото думи и двете страни допринасят в мисиите, операциите и колективната отбрана по различни начини и НАТО приветства това.\r\nОбръщайки се към нидерландските депутати, които критикуват операцията на Турция в северозападния сирийски район Африн, в отговор на въпрос дали Анкара спазва принципите на Алианса, Столтенберг подчерта, че Турция ключов съюзник на НАТО.\r\nТой се обоснова мнението си с ключовата географска позиция на страната, - нейните общи граници с Русия, Ирак и Сирия, приноса й в борбата с „Ислямска държава“ и ролята й в контрола над границите. Що се отнася до операциите в Сирия, Столтенберг акцентира върху нуждата от по-добра координация между Вашингтон и Анкара в северносирийския театър на бойните действия.\r\nПревод и редакция:", "date": "2018.04.21", "title": "„То Вима“: НАТО отказа да вземе страна в гръко-турския спор"}
{"url": "http://www.focus-news.net/news/2018/04/21/2513696/shumen-kmetat-lyubomir-hristov-razporedi-da-badat-vzeti-merki-sreshtu-izgaryaneto-na-starnishta-i-drugi-rastitelni-otpadatsi.html", "text": "Кметът на община Шумен Любомир Христов издаде заповед, с която се забранява изгарянето на стърнища и други растителни отпадъци. Това съобщиха от пресцентъра на Общината. Забранено е паленето на открит огън в площите с посеви и в непосредствена близост до тях. В заповедта се посочва, че не се позволява използването на сигнални ракети в районите на житните масиви и фуражните площадки. В указанията се посочва още, че собствените и ползвателите на земеделски земи трябва да осигурят денонощно наблюдение на земеделските посеви, а кметовете и кметските наместници да организират денонощно дежурство на телефонен пост в кметствата. Изисква се да се създаде организация за своевременно разораване на необходимите минерализовани ивици край пътищата и на местата, където земеделската земя граничи с горския фонд, да се осигурят средства, необходими за провеждане на ефективни гасителни действия. Паленето на огън в горите и земите от горския фонд трябва да става само на определените за това места в природните паркове, се казва още в заповедта, като се обръща особено внимание на туристите, които често посещават Шуменското плато. От общината напомнят на институциите, които поддържат пътната и железопътната мрежа в близост до житни масиви, че трябва да почистват терените от сухи треви и горими отпадъци. Не се разрешава паркирането на автомобили и струпването на материали на по-малко от пет метра от пожарните хидранти. От общинската администрация призовават гражданите да сигнализират своевременно при наличието на пожар в стърнищата на тел. 112 или в най-близкото кметство (лесничейство). Гражданите могат да сигнализират и на денонощен телефонен пост: (054) 857 651 и GSM 0882885758 в Община Шумен.", "date": "2018.04.21", "title": "Шумен: Кметът Любомир Христов разпореди да бъдат взети мерки срещу изгарянето на стърнища и други растителни отпадъци"}
{"url": "http://www.focus-news.net/news/2018/04/21/2513699/nad-38-000-zheni-v-balgariya-sa-diagnostitsirani-s-rak-na-gardata.html", "text": "Над 38 000 жени в България са диагностицирани с рак на гърдата. Това каза за Радио „Фокус“ – Пловдив Цветелина Гочева, представител на козметична компания, под чиято егида се провежда Националната кампания срещу рака на гърдата „От любов към живота“. По думите й статистиката на глобално ниво показва, че една от осем жени е застрашена от това да получи такава диагноза в рамките на своя живот. „Измеренията на проблема в рамките на 21 век са свързани със страх и с липса на достатъчно информация за заболяването. Профилактичните прегледи трябва да се извършват достатъчно редовно, защото ако този проблем е регистриран навреме, може да бъде спасен живот. Ранната диагностика е изключително важна и нито една жена не трябва да отлага профилактичния преглед. Информацията трябва да се споделя и разпространява, а жените да знаят, че прегледът при лекар не е страшен. Напротив, това е признак на отговорност както към себе си и към собственото ти здраве, така и към близките“, коментира Цветелина Гочева.\r\nТони МИХАЙЛОВ", "date": "2018.04.21", "title": "Над 38 000 жени в България са диагностицирани с рак на гърдата"}
{"url": "http://www.focus-news.net/news/2018/04/21/2513700/radostina-peeva-detski-pisatel-nikoga-ne-tryabva-da-napuskame-detskiya-svyat-i-da-se-opitvame-da-porasnem-prezhdevremenno.html", "text": "Никога не трябва да напускаме детския свят и да се опитваме да пораснем преждевременно. Това каза за Радио „Фокус“ – Пловдив детският писател Радостина Пеева. По думите й детското в нас трябва да остане живо колкото се може по-дълго. „Постоянно се чувствам дете и не мисля, че има ситуация, в която това да не е така. Много обичам да се забавлявам, обичам да правя всички онези неща, които обичат да правят и децата, чувствам се страхотно в тяхната компания. Дори се шегувам с тях, че правя повече бели отколкото много от децата и това наистина е така за ужас на съпруга ми. Реално погледнато, смятам, че човек никога не трябва да се опитва да порасне на всяка цена. Когато бях малка исках да порасна, а сега упорито отказвам и се опитвам да намеря отново детето в себе си, за да го стискам колкото се може по-силно и да не си отива“, коментира Пеева. Тя разказа, че никога не се е насочвала конкретно към детската литература, но впоследствие писането за деца се е превърнало в страст. „Никога не ми е било цел да пиша за деца. Обичам децата, обичам да работя с деца, но може да се каже, че детската литература ме намери сама посредством именно мотовете и книгата „Приключенията на мотовете“,  които за първи път, съвсем спонтанно, се появиха в главата ми и всъщност започнаха да напират да разкажа тяхната история, шеговито казано. Започвайки да пиша, лека полека това толкова много ме увлече, че то първоначално се превърна в хоби, а оттам вече и в страст. Буквално на шега се завъртя целия този процес и като кълбо прежда се разплита до ден днешен. Аз самата винаги съм се чувствала непораснала и непрекъснато съм изучавала детския свят. Винаги децата са ме забавлявали много, особено в по-крехката им възраст, когато попиват всяко едно нещо от света с такова любопитство и учудване, че това просто няма как да не е източник на вдъхновение“, коментира Радостина Пеева.\r\nНа 23 април тя ще се срещне с малките читатели в Градската библиотека „Паисий Хилендарски“ в Асеновград. Това е една от многобройните срещи на авторката с деца от цяла България. „На самите срещи ние си говорим за най-различни неща. При срещите с децата най-вече се опитвам да скъся дистанцията с тях, защото искам да видят всъщност, че хората, които пишат книгите, детските писатели, са също деца като тях самите. И всъщност за мен е важно е да имам максимално близък контакт с децата, с моите читатели, да знам какво би им било интересно, какво ги вълнува, за да мога да реагирам и да отговоря на техните очаквания. И разбира се, съответно да ги привлечем на страната на книгите като цяло“, посочи Пеева.\r\nТони МИХАЙЛОВ", "date": "2018.04.21", "title": "Радостина Пеева, детски писател: Никога не трябва да напускаме детския свят и да се опитваме да пораснем преждевременно"}
{"url": "http://www.focus-news.net/news/2018/04/21/2513695/plovdiv-dobrovoltsi-oblagorodiha-parka-v-plovdivskiya-kvartal-proslav.html", "text": "Доброволци предприеха мащабна акция по облагородяването на парка в центъра на пловдивския квартал „Прослав“. Това каза за Радио „Фокус“ – Пловдив кметът на район „Западен“ Димитър Колев. По думите му в акцията са се включили стотина доброволци. „Всички пейки в парка бяха пребоядисани, а счупените дъски бяха подменени с нови. Освен това, беше пребоядисана оградата на детската площадка в парка“, каза Колев. Той призова всички да бъдат внимателни и да пазят създаденото в парка на кв. „Прослав“.\r\nТони МИХАЙЛОВ", "date": "2018.04.21", "title": "Пловдив: Доброволци облагородиха парка в пловдивския квартал „Прослав“"}
{"url": "http://www.focus-news.net/news/2018/04/21/2513698/the-new-york-times-malki-ostrovcheta-stanaha-prichina-za-golyamo-naprezhenie-mezhdu-gartsiya-i-turtsiya.html", "text": "В тесния средиземноморски проток между най-източните гръцки острови и крайбрежието на Западна Турция, Костас Рафтис направлява риболовната си лодка покрай невидимата морска граница, разделяща двете страни. Това е любимото място за риболов на господин Рафтис, но сега то изведнъж се превърна в геополитическа точка на напрежение, пише американското издание The New York Times в материал, представен без редакторска намеса.\r\nМиналата седмица нисколетящ турски хеликоптер мина провокативно близо до военна база на близкия гръцки остров Ро предизвиквайки предупредителни изстрели от разположените там войници. Три дни по-късно този инцидент бе последван от смъртта на гръцки пилот на изтребител, който падна, както казват от правителството в Атина, след опит да прихване турски самолет, навлязъл във въздушното пространство на страната.\r\nКато цяло, броят на навлизанията на гръцки военни кораби и самолети на гръцка територия се повиши значително през последните месеци, твърдят гръцките официални лица, като това допринася за увеличаване на опасността от избухване на нов военен конфликт, в регион, където Турция вече е въвлечена в бушуващата война в Сирия.\r\nНай-големите въпросителни предизвиква авторитарният турски президент Реджеп Таийп Ердоган и най-вече въпросът дали амбициите му насърчават възобновените претенции на Анкара за гръцките скалисти островчета – още повече, че турският държавен глава от сряда вече е в предизборна кампания, в която се очаква да заложи на националистическите чувства на съотечествениците си.\r\n„Нямаме проблеми с обикновените турци“, казва 58-годишният Рафтис. „Проблемът е с Ердоган, с турското правителство. Те искат да направят Турция много по-голяма“.\r\nИ наистина, въпреки че граничните въпроси остават неразрешени вече близо един век, анализаторите се тревожат от непредвидимата натура на Ердоган, който прави ситуацията между двете страни, номинални съюзници в НАТО, по-неуправляема от всякога. Те дори почти стигнаха до война заради необитаемите скалисти островчета и водите около тях преди двадесет години.\r\nПрез декември, за изненада на своите домакини, Ердоган използва случая на първата визита на турски президент в Гърция от 65 години, за да призове за преначертаване на границата. Това не беше прието добре.\r\nПрез последните години Ердоган често предизвика напрежение в чужбина, за да засили позициите си в Турция. Той обиди няколко европейски правителства, вкара турската армия в Сирия и критикува яростно САЩ.\r\n„Ердоган е малко или повече извън контрол – той влиза в множество спорове и въобще не се знае докъде е готов да стигне“, заяви Никос Цафос, изследовател на политическите процеси в Източното средиземноморие в Центъра за стратегически и международни изследвания, базиран във Вашингтон тинк-танк.\r\n„Вероятността да случи нещо лошо се увеличава с всяка изминала седмица“, добавя той.\r\nГраничният спор се корени в разпада на Османската империя в следствие на Първата световна война и съответните международни договори, които отнемат множество острови от Османската империя и ги предават на някои европейски сили (Великобритания, Италия, Гърция).\r\nДнес, Турция – която формира ядрото на някогашната Османска империя – твърди, че не е справедливо Гърция да има правото да разработва енергийните ресурси на дъното на Средиземно море, намиращи се на един хвърлей място от турския бряг, но на стотици километри от гръцкия материк.\r\nОсвен гореспоменатото, напоследък се случиха и други събития, които хвърлиха масло в огъня на десетилетната вражда. Разговорите за статута на остров Кипър бяха прекратени, а самият той е разделен на подкрепяна от Гърция и международно призната държава на юг – Република Кипър и подкрепяна от Турция държава на север, която няма международно признание.\r\nВ добавка към това, Гърция отказа да екстрадира осем турски военнослужещи, които избягаха след неуспешния опит за държавен преврат в Турция през юли 2016 година; а от своя страна турското правителство арестува двама гръцки военнослужещи на границата между двете държави.\r\n„Заплахата от военен конфликт между Гърция и Турция никога не е изглеждала по-голяма след 90-те“, заяви Сонер Кагабактай, директор на Програмата за турски изследвания към Вашингтонския институт за близкоизточна политика.\r\nТурското правителство твърди, че вината за нарастването на напрежението е в Гърция.\r\n„Гърция винаги иска внимание“, заяви високопоставен турски функционер, помолил да остане анонимен заради турския протокол. „Те са като бебета и винаги е било така“.\r\nНо статистиката, публикувана от Гърция, предполага нещо друго. Според гръцките военни, турските нарушения на гръцкото въздушно пространство са нараснали до 3317 през 2017 година в сравнение с 1268 през 2015 година, докато нарушенията на морската граница са стигнали до 1998 от 371 за същия период.\r\nПремиерите на Гърция и Турция Алексис Ципрас и Бинали Йълдъръм дадоха надежди, че се опитват да разсеят напрежението с телефонния си разговор след двата инцидента около остров Ро миналата седмица.\r\nНо в понеделник ситуацията отново се влоши, когато Турция съобщи, че е изпратила бреговата си охрана, за да премахне гръцко знаме, издигнато на необитаемо гръцко островче в непосредствена близост до турското крайбрежие.\r\nПо-малко от 24 часа по-късно, Ципрас отлетя за остров Кастелоризо – под предлог, че ще открива инсталация за обезсоляване на вода, но всъщност, за да изпрати ясен сигнал за гръцкия суверенитет над района.\r\n„Гърция може да защитава суверенните си права от единия край на страната до другия“, заяви гръцкия премиер, докато от дясната му страна се чуваха звуците на разбиващите се в скалите по турския бряг вълни. „Няма да преговаряме, няма да се пазарим, няма да дадем и един сантиметър от територията на Кастелоризо“.\r\nНо явно Турция не разбра посланието. Когато гръцкият премиер тръгна обратно, служителите в турската контролна кула се свързаха по радиото с пилота на хеликоптера на Ципрас и заявиха на пилота, че лети в турското въздушно пространство, според информацията на гръцките военни.\r\nСлед като Ердоган повдигна въпроса за преначертаването на границата по време на визитата си в Гърция през декември, гръцкият министър на отбраната Панос Каменос заяви, че турското ръководство е глупаво, описа турската войска като жалка и припомни на Анкара унизителната военна загуба на Османската империя през 19 век.\r\nВ отговор Йълдъръм се подигра на Гърция за бягството й от Мала Азия през 1922 година, докато лидерът на турската опозиция Кемал Кълъчдароглу отиде още по-далеч като заяви, че Турция ще нахлуе на най-малко 18 гръцки острова.\r\nАко този сценарий действително се реализира, Кастелоризо и Ро почти сигурно ще бъдат в списъка на господин Кълъчдароглу.\r\nНякои турски националисти  мислят, че тези острови са „толкова близо до Анатолийския материк, че трябва да принадлежат на Турция, а не на Гърция“, както заяви Синан Юлген, турски анализатор в базирания в Брюксел Център Карнеги Европа, а също и бивш турски дипломат.\r\nВъпреки разгорещената риторика, много от 300-те постоянни жители на остров Кастелоризо, както и техните турски съседи през морето, имат усещането, че напрежението се преувеличава от медиите – и от търсещите внимание политици. Например, никой от тях не е чул или видял инцидента с хеликоптера.\r\nПревод и редакция:", "date": "2018.04.21", "title": "The New York Times: Малки островчета станаха причина за голямо напрежение между Гърция и Турция"}
{"url": "http://www.focus-news.net/news/2018/04/21/2513513/tass-finansovite-ministri-na-rusiya-i-sasht-se-sreshtnaha-vav-vashington-za-da-obsadyat-ruskite-sanktsii.html", "text": "Руският финансов министър Антон Силуанов се срещна с колегата си от САЩ Стивън Мнучин, за да обсъдят анти-руските санкции, съобщиха от пресслужбата на финансовото министерство на Русия, цитирано от ТАСС.\r\n„На 20 април руският финансов министър Антон Силуанов се срещна с финансовия министър на САЩ Стивън Мнучин покрай тазгодишните пролетни срещи на Международния валутен фонд и Световната банка. По време на срещата, въпросът за санкциите беше обсъден,“ заявиха от министерството в изявление.\r\nСпоред по-ранното изявление на американското министерство, срещата се е състояла по искане на руската страна. „Двамата министри обсъдиха въпросите включващи Северна Корея, Сирия и Украйна“, се казва в изявлението, без да се представят допълнителни детайли. Йонислав Дочев", "date": "2018.04.21", "title": "ТАСС: Финансовите министри на Русия и САЩ се срещнаха във Вашингтон, за да обсъдят руските санкции"}
{"url": "http://www.focus-news.net/news/2018/04/21/2513496/poveche-kameri-na-stadionite-shtatelno-pretarsvane-na-fenovete-i-iztsyalo-nov-zakon-sa-chast-ot-merkite-sreshtu-futbolnoto-huliganstvo-obzor.html", "text": "Институциите предприемат мерки за борба с футболното хулиганство. Това стана ясно по време на брифинг на Националния стадион „Васил Левски“, където се проведе среща между представители на различни ведомства, на която е обсъдено това негативно явление. Срещата продължи над два часа, а повод за нея стана инцидентът по време на футболен мач между отборите на „Левски” и „ЦСКА-София”, при който след хвърлена бомбичка от сектор „Б” тежко пострада 24-годишната полицай Гергана Зашева.\r\nЗа да набележат по-ефективни мерки за недопускане на инциденти по време на спортни прояви, в дискусията участваха министърът на вътрешните работи Валентин Радев, главният секретар на МВР Младен Маринов, министърът на спорта Красен Кралев, представители на СДВР, представители на Български футболен съюз, както и депутати от две парламентарни комисии – Комисия по въпросите на децата, младежта и спорта и Комисията по вътрешна сигурност и обществен ред. \r\nНа брифинг след срещата стана ясно, че вътре са обсъждани два вида мерки – краткосрочни и дългосрочни. \r\nМинистър Валентин Радев обясни, че съгласно изготвените краткосрочни мерки, за предстоящия в сряда футболен двубой между „ЦСКА-София“ и „Левски“, националният стадион ще бъде оборудван с допълнителни камери  с висока разделителна способност. МВР поема и ангажимент за още по-обстойно претърсване на влизащите в стадиона, с цел да се избегне вкарването на забранени предмети. \r\n „Всички дългосрочни промени, които ще предприемем, ще са насочени по посока засилване на личната и индивидуалната отговорност“, обясни министърът на спорта Красен Кралев. По думите му вече се изготвя чисто нов Закон за футболното хулиганство, който ще се обсъжда в следващите два месеца. Министър Кралев набеляза и някои от мерките, които ще залегнат в новия нормативен акт, а като основна промяна отбеляза недопускането на лицата с нарушения да влизат на стадиона. „Ще предложим МВР, БФС и Клубовете да имат право да взимат решения за недопускането на такива хора, а не съдът – както е в момента, защото това прави процедурата изключително тромава и неефективна.  Също така ще бъдат детайлно разработени и посочени конкретните отговорности на институциите”, аргументира се министърът на спорта. Той допълни, че се предвижда и изработването на нова Наредба за сигурността за спортните обекти и съоръжения. \r\nВ началото на този месец по настояване на премиера Бойко Борисов и спортния министър Красен Кралев началните часове на две от трите дербита между „Левски“ и „ЦСКА-София” бяха променени в съответствие с изискването на СДВР за провеждането на мачовете в светлите часове на денонощието. Целта на тази мярка бе именно предотвратяването на безредици и инциденти. \r\nПолицейската служителка Гергана Зашева пострада на вечното дерби между отборите на „Левски“ и „ЦСКА-София“, което се проведе на 18 април на Националния стадион „Васил Левски“. Тогава футболен фен хвърли бомбичка от сектор „Б“, която рани младата жена. При инцидента леко пострада и друг полицай. Гергана Зашева беше настанена в УМБАЛ „Царица Йоанна - ИСУЛ“. Първата операция, при която е извадено стъкло от окото на 24-годишната жена, е минала успешно. Според лекарите възстановяването й ще продължи около 6 месеца. Веднага след дербито полицията задържа 40 лица, като още не е ясно кой е хвърлил бомбичката. Вътрешният министър Валентин Радев, главният секретар на МВР Младен Маринов, зам.-директорът на Дирекция „Жандармерия“ комисар Петър Антиев и здравният министър Кирил Ананиев посетиха полицайката в ИСУЛ. \r\nОбщо 1000 служители на МВР бяха ангажирани по време на мача на 18 април. От МВР оповестиха данни, че преди началото на мача са били задържани 9 лица – 4-ма с наркотици, а 3-ма – със забранени предмети (маски и пиротехнически средства) и двама, неизпълнили полицейско разпореждане. Още 10, във видимо нетрезво състояние, не са били допуснати да влязат на територията на стадиона.\r\nИван ЛАЗАРОВ", "date": "2018.04.21", "title": "Повече камери на стадионите, щателно претърсване на феновете и изцяло нов закон са част от мерките срещу футболното хулиганство (ОБЗОР)"}
{"url": "http://www.focus-news.net/news/2018/04/21/2513497/sport-olimpik-lion-pobedi-dizhon-s-25-kato-gost.html", "text": "Олимпик Лион постигна победа срещу Дижон като гост с 2:5 в мач от 34-ия кръг на Лига 1. След тази победа Лион има 69 точки и заема 3 позиция, като е на 1 точка зад втория Монако и 3 точки преди четвъртия Марсилия, като и двата отбора са с мач по-малко. До края на първенството има още 4 мача.", "date": "2018.04.21", "title": "Спорт: Олимпик Лион победи Дижон с 2:5 като гост"}
{"url": "http://www.focus-news.net/news/2018/04/21/2513701/afp-desetki-hilyadi-ungartsi-protestirat-sreshtu-viktor-orban.html", "text": "Десетки хиляди унгарци протестират срещу Виктор Орбан в нов протест в събота, предава AFP.\r\nПротестиращите изпълниха улиците на столицата Будапеща втора последователна събота. Миналата седмица около 100 хиляди протестираха срещу премиера. Ораторите настояваха за независими от партиите медии. Критиците на изборната победа на Орбан обвиняват и медиите, които са зависими от партийните централи.\r\nЕдин от организаторите казва за агенцията, че протестът няма да промени нещата за една нощ, но целта е да се създаде гражданско движение, което да се противопостави на политиката на Виктор Орбан. Юлиян Марков", "date": "2018.04.21", "title": "AFP: Десетки хиляди унгарци  протестират срещу Виктор Орбан"}
{"url": "http://www.focus-news.net/news/2018/04/21/2513494/iran-kam-izrael-prastite-ni-sa-na-spusaka.html", "text": "Старши член на Иранската ислямска революционна гвардия (ИИРГ) предупреди Израел в петък, че „пръстите на Техеран са на спусъка и ракетите са готови“ да ударят всички въздушни бази на Израел, след като карта на сирийски въздушни бази, смятани че се контролират от Иран, беше споделена от израелска медия по-рано през тази седмица, пише Sputnik.\r\nВъв войнствена реч изнесена в Техеран, командирът на ИИРГ бригаден генерал Хюсеин Салами предупреди, че Израел живее „в устата на дракона“, след като северни и западни израелски бази попадат „под обсега на нашите ракети.“\r\n„Не се доверявайте на вашите авиобази. Те са в нашия обсег“, заяви той, допълвайки, че „където и да сте в окупираната земя, ще бъдете под огън от нас, от изток и запад. Вие станахте арогантни. Ако има война, резултатът ще бъде вашата пълна елиминация.“ Йонислав Дочев", "date": "2018.04.21", "title": "Иран към Израел: „Пръстите ни са на спусъка“"}
{"url": "http://www.focus-news.net/news/2018/04/21/2513495/tass-prizivite-na-siriyskata-opozitsiya-za-prodalzhavane-na-udarite-na-zapada-sa-nedopustimi.html", "text": "Призивите на някои сирийски опозиционни активисти за продължаване на ракетните удари срещу Сирия от САЩ и техните съюзници са недопустими, заяви външният министър на Русия Сергей Лавров след разговорите си със специалния пратеник за Сирия на ООН Стафан де Мистура, предава ТАСС.\r\n„Представихме сериозните си притеснения, че някои опозиционни членове, които представляват така наречената Национална коалиция за сирийска революция и опозиционни сили, призоваха САЩ, Великобритания и Франция да продължат с военните си действия и да набележат цяла Сирия с военна операция. Тези изявления са напълно неприемливи“, заяви Лавров.\r\n„Надяваме се, че тези които упражняват влияние и имат контрол върху тази група от опозиция ще извадят правилните заключения и ще ги приведат в ред“, допълни още дипломатът. Йонислав Дочев", "date": "2018.04.21", "title": "ТАСС: Призивите на сирийската опозиция за продължаване на ударите на Запада са недопустими"}
{"url": "http://www.focus-news.net/news/2018/04/21/2513492/predstoyashti-sabitiya-v-stranata-za-21-april-agentsiya-fokus.html", "text": "***\r\nОт 09.30 часа на входа на Борисовата градина откъм Орлов мост (до чадърите) инспектор Петър Иванов, служител в Дирекция „Жандармерия“, \r\nвторият пострадал при инцидента по време на мача „Левски“ – „ЦСКА-София“ на 18 април т.г., ще се срещне с представители на медиите. \r\n***\r\nОт 11.00 до 14.00 часа на Женския пазар, в градинката на ъгъла на ул. „Лозенград\" и ул. „Стефан Стамболов\", „Пазари Възраждане\" ЕАД и ОП „Екоравновесие\" организират информационен ден, който има за цел за запознае гражданите с ползата от регистрацията и кастрацията, както и отговорността към домашните любимци и към бездомните кучета и котки. Инициативата е част от кампанията „Подари си приятел на Женския пазар\".\r\n***\r\nВ 11.00 часа едновременно в 4-те най-големи града у нас – София, Пловдив, Варна и Бургас ще се състои велопоход „Заедно“ в подкрепа на хората с хемофилия.  Начални точки: Бургас – площад „Тракия“; Пловдив - от площад „Съединение“; София – пилоните на НДК; Варна – вход на Морската градина. \r\n***\r\nОт 11.00 часа в „Рейнбоу плаза” ще се проведе заключителният концерт на третото издание на конкурсите „БУКЕТ – 2017/2018”, които се провеждат под патронажа на почетния председател на ДПС д-р Ахмед Доган.  \r\n***\r\nОт 13.00 часа в Спортeн комплекс – Технически университет в рамките на два дни ще се проведе VI Национален Пациентски Спортен Фестивал „Играй с мен\" за хора с увреждания от различни възрасти, отдадени на спорта.\r\n***\r\nОт 16.00 до 22.00 часа Астрономическата обсерватория на Софийския университет „Св. Климент Охридски“ (в Борисовата градина) ще бъде отворена със вход свободен и с разнообразна програма от кратки лекции на достъпен език и възможност за наблюдения на Слънцето и Луната при ясно небе.\r\n***\r\nОт 19.00 часа Кино „Люмиер Лидл” ще бъдат връчени наградите на Третото издание на филмовия фестивал „Мaster of Art”.\r\n***\r\nОт 20.00 часа в Детския център на Столична библиотека за втора поредна година ще се състои „Объркани приказки със Смехоранчета“. От библиотека канят малки и пораснали читатели, както и техните родители да вземат участие във вълшебната нощ, в която книгите оживяват.\r\n***\r\nОт 20.00 часа в зала 1 на НДК ще се състои концертът на иконата на френската музика с български корени Силви Вартан. \r\n***\r\nОт 20.00 часа Централният военен клуб в София ще бъде домакин на благотворителен пролетен бал в подкрепа на първото издание на Лятната академия по изкуствата, която ще се проведе между 1 и 9 септември на нашето Черноморие.\r\n***\r\nВ 12.00 часа на пл. „Акад. Николай Хайтов“ ще стартира поход до Асеновата крепост като част от Националната кампания срещу рака на гърдата „От любов към живота“.\r\n***\r\nОт 09.00 часа в Център за личностно и творческо развитие на децата на Благоевград (сградата на Младежки дом), ученици ще защитават своите научни разработки, участващи в конкурса „За хляба наш“.  \r\n***\r\nОт 10.00 часа на площад „Народни будители“ ще бъде представянето в конкурса на част „Обреди и драматизации“ в рамките на „За хляба наш“. \r\n***\r\nНа 21 април се навършват 167 години от рождението на българския революционер Георги Измирлиев. От 11.00 часа ще се състои ритуал по поднасяне на венци и цветя пред бюст-паметника на героя на едноименния площад.\r\n***\r\nОт 11.00 часа в конферентната зала на Регионален исторически музей ще се проведе III Национална хорова инициатива на БХС „България пее“. \r\n***\r\nВ 15.30 часа ще се проведе конкурсите „Млад дизайнер“ и „Слънцето в житния клас“ в рамките на „За хляба наш“. \r\n***\r\nОт 18.00 часа е началото на тържествената част на ХХ Национален ученически празник „За хляба наш…” , в която ще бъдат връчени наградите на отличените участници.\r\n***\r\nОт 11.00 до 19.00 часа в МОЛ Бургас Плаза ще се състои третото издание на изложението „Зона Здраве“. \r\n***\r\nВ 12.00 часа в Конферентен център на Бургаски свободен университет ще бъде открита Първа национална Монтесори конференция. \r\n***\r\nВ КЦ „Морско казино“ ще се проведе двудневен пролетен празник, посветен на Деня на земята. \r\n***\r\nОт 16.00 часа в зала 1 на Младежки културен център – Бургас, поетесата Елка Василева ще представи пред широката публика книгата „Школа по дух“, посветена на 70 години от създаването на бургаския детски хор „Милка Стоева“.\r\n***\r\nОт 18.30 часа в залата на Културен дом на Нефтохимика ще се проведе концерт в рамките на инициативата „България пее\".\r\n***\r\nВ СОК „Камчия“ ще се състои Втория национален студентски фестивал на медицинските университети в България с международно участие, организиран от Медицински университет „Проф. д-р Параскев Стоянов“ – Варна.\r\n*** \r\nОт 16.00 часа в Клуб на ВМРО - Варна с адрес гр. Варна, ул. \"Цар Симеон I\" 26 ще се състои пресконференция  с участието на Ангел Джамбазки - представител в Европейския парламент и зам. председател на ВМРО, Искрен Веселинов - народен представител и зам. председател на ВМРО, Иво Пазарджиев - представител на ВМРО Русе и Даниела Пенкова - председател на ЖО на ВМРО Варна. Тема на пресконференцията ще бъдат актуални национални въпроси, както и създаването на още една квартална структура на ВМРО във Варна.\r\n*** \r\nОт 10.00 часа на езерото „Клептуза“ ще бъде открит Третия детски фолклорен фестивал „Клептузки ритми“.\r\n***\r\nОт 09.00 часа в спортна зала „Фестивална\" гр. Видин, заместник-кметът инж. Цветан Асенов ще присъства на откриването на детски футболен турнир за детски градини „Бъдещето на Видин\". Награждаването на участниците ще бъде в 13.00 часа.  \r\n***\r\nОт 09.00 часа в хотел АТА официално ще бъде открита шестата политическа академия на Жени ГЕРБ.\r\n***\r\nВ 09.45 часа в ДТ „Йордан Йовков“ ще се състои финалният етап  на V Национален преглед на фолклорните Ансамбли.\r\n***\r\nОт 10.00 часа в Драматичен театър „Йордан Йовков“ ще се състои финалният етап от Петия национален преглед на фолклорните ансамбли. \r\n***\r\nВ 18.30 часа на площада в панагюрското село Баня ще започне отбелязването на 142 години от събранието на Оборище и 182 години от рождението на поп Грую Бански с историческа възстановка „Заклятието на оборищенци“.\r\n***\r\nВ 13.00 часа в зала „България” на Международния панаир ще се проведе редовна отчетна конференция на БСП-Пловдив.\r\n***\r\nВ 12.30 часа пред сградата на РЗИ – Смолян, служителите на инспекцията излизат на протест, с искане за по-високи заплата.  \r\n***\r\nОт 08.00 часа в НЧ „Св. Климент Охридски – 1858“ ще бъде открит Национален конгрес на есперантските дружества в България. \r\n***\r\nОт 16.00 часа в НЧ „Св. Климент Охридски“ ще се състои „Концерт на есперантски“ с участието на художествени колективи при читалището. \r\n***\r\nОт 10.00 часа на тенис кортове „Хасково“  ще започне двудневен турнир по футбол. \r\n***\r\nОт 13.00 часа в Регионалния пресклуб на БТА пресконференция ще дадат Ангел Джамбазки – евродепутат и заместник-председател на ВМРО, Искрен Веселинов – депутат и заместник-председател на ВМРО, представители на шуменската организация на партията.", "date": "2018.04.21", "title": "Предстоящи събития в страната за 21 април (Агенция „Фокус“)"}
{"url": "http://www.focus-news.net/news/2018/04/21/2513491/pregled-na-osnovnite-temi-v-svetovniya-pechat-agentsiya-fokus.html", "text": "Националният комитет на Демократическата партия на САЩ е повдигнала съдебен иск на сумата от много милиони долари срещу руското правителство, предизборната кампания на настоящия президента на САЩ Доналд Тръмп и разследващата организация „Уикилийкс“, обвинявайки ги в конспирация, която е провалила победата на демократите на президентските избори през 2016 г., пише  Washington Post.\r\nВ жалбата, подадена във федералния окръжен съд в Манхатън, се твърди, че високопоставени служители на кампанията на Тръмп са влезли в  заговор с руското правителство с цел да навредят на Демократическата партия и на нейния президентски кандидат Хилъри Клинтън и да помогне Тръмп да спечели изборите ,чрез проникване в компютърни мрежи на Демократическата партия и разпространение на откраднати материали намерени там.\r\n„По време на президентската кампания на 2016 г., Русия стартира решителна атака срещу  нашата демокрация, и намери желаещ и активен партньор в кампания Тръмп“, коментира председателят на Националния комитет на Демократическата партия Том Перес.\r\n„ Това представлява акт на безпрецедентно предателство: кампанията на кандидат за президент на САЩ в лига с враждебна чужда сила, за да укрепи собствената си шанс да спечели президентския пост“, допълни той. \r\nЖалбата на чужда страна може да се окаже съдебно предизвикателство  за демократите, отчасти защото другите държави имат имунитет от повечето щатски съдебни дела. Оплакването на Комитета на демократите твърди, че Русия няма право на закрила, тъй като интернет-атаката е нарушение на частната собственост на партията.\r\nВ иска се  твърди, че „Русия е нарушила частните сървъри на Националния комитет на Демократическата партия..., за да открадне търговска тайна и да извърши икономически шпионаж“.\r\nТръмп лично не е  ответник. Вместо това, искът е насочен към различни помощници ва Тръмп, които са се срещали с хора, смятани, че са свързани с Русия по време на кампанията, включително и синът на президента, Доналд Тръмп-младши, зет му Джаред Кушнер, председателят на неговата предизборна кампания Пол Манафорт и заместникът му Рик Гейтс.\r\nКонсултантите и сътрудниците на Тръмп отричат да са получавали помощ от Русия.\r\n***  Отношенията между Гърция и Турция никога не са били лесни. Съседните страни са воювали помежду си няколко пъти през ХХ век и са били близо до военен конфликт заради гръцкия остров Имия през 1996 г., преди Съединените щати да се намесят, за да предотвратят бедствието. Съюзниците по НАТО отново са на ръба, побутвани от популистите и от двете страни - и този път Вашингтон няма къде да се намери, коментира списанието   Foreign Policy.\r\nВ понеделник гръцко-турската конфронтация разпали стари спомени. Турският министър-председател Бинали Йълдъръм по време на събитие в Анкара заяви, че турската брегова охрана е отстранила гръцкото знаме от островче близо до остров Фурной, след като то е било поставено там по-рано от трима гърци. Генералният щаб на Гръцката национална отбрана отговори, че в района не са виждани турски лодки през последните 48 часа; кметът на Фурной посети острова и съобщи, че гръцкият флаг все още е там.\r\nНо Гърция беше задължена да отговори на твърденията на Йълдъръм с най-голяма сериозност. Инцидентът в понеделник след трагичния инцидент от миналата седмица, когато гръцки пилот загина, след като самолетът му се разби, докато се връщаше на базата ки от мисия да прехване турските изтребители на около 16 километра северно от остров Скирос. Това не е изолиран инцидент: турските самолети са нарушили гръцкото въздушно пространство повече от 30 пъти само през април. Докато Йълдъръм и турският президент Реджеп Тайип Ердоган направиха бързи дипломатически действия, за да изпратят съболезнования на гръцкия премиер Алексис Ципрас, гръцкото обществено мнение обвинява Турция за смъртта на 34-годишния пилот я. Арестуването на двама гръцки армейски офицери миналия месец и задържането им в Турция, където те биха могли да бъдат обвинени в шпионаж, допълнително подклажда гнева сред гърците.\r\nМеждувременно островът, включен в спора тази седмица - наречен Антропофагос (гръцки за „канибал“) - е част от това, което Турция твърди, че е „сива зона“ - области, които са оспорвани в Егейско море. От друга страна, Гърция не признава такива „сиви зони“ в съответствие с Договора от Лозана и международното право. Позицията на Турция беше повторена от Ердоган по време на посещението му в Атина миналата година. Той твърди, че Договорът от Лозана трябва да бъде преосмислен, като се оправдае турското говорещо малцинство в Тракия, регион на северна Гърция. Сякаш, за да подчертаят намеренията на Ердоган, турските военни кораби наскоро спряха италианската изследователска лодка да стигне до местоназначението си в териториалните води на Кипър.\r\nДори в този опасен климат и двете страни се отдават на безразсъдна реторика. В Турция Ердоган и неговата партия започват все по-агресивна реторика към Гърция, а най-голямата опозиционна партия сега е оглавявана от Кемал Кълъчдароклу - човек, който твърди, че Турция трябва да си възстанови 18 турски острови, понастоящем окупирани от Гърция.\r\nПоведението на Турция може би е единствената точка на съгласие между гръцкото правителство и опозицията, с Ципрас, който заяви, че Ердоган се държи като „султан“, а министърът на външните работи „в сянка“ от опозиционната „Нова демокрация“ Гиоргос Кумуцакос, заяви, че Турция е „страна на авторитарно управление, която създава нестабилност и напрежение в региона“.\r\nПроблемът на Ципрас в отношенията с Турция е по-скоро в собственото му правителство - по-специално на неговия младши коалиционен партньор, „Независимите гърци“, чийто лидер Панос Каменос е и министър на отбраната\r\nПартньорството между СИРИЗА  и „Независимите гърци“ винаги е било странно, но сега се получава особено рязка окраска. Единственото нещо, което двете страни имаха общо, беше противопоставянето им на строгите бюджетни ограничения. Когато Сириза има своите корени в радикалната лява част, Каменос е бил министър от националистическото и популистко крило на Нова демокрация, преди да се оттегли и да формира собствената си партия през 2012 г.  \r\nКаменос и неговата партия многократно са поставили Ципрас в неудобно положение, като са направили войнствени и дори агресивни изказвания към Турция или просто са били объркани за собствената политика на правителството. Каменос като министър на отбраната многократно оскърбява турците, правейки изявления по думите „нека да дойдат и да го получат“. Заместникът на Каменос в Министерството на националната отбрана, левият Фотис Кувелис, заяви в понеделник вечерта, че Гърция се намира в „необявена война в Егейско море“. И заместник-председателят на гръцкия парламент от „Независими гърци“, успя да противоречи сам на себе си в рамките на 10 дни, като заяви, че Гърция е „твърде груба на Ердоган“ и че „няма да позволим те да остават неоспорени.“\r\nТакива проблеми не се ограничават до Турция; Каменос също е проблем за Ципрас в преговорите за името на Македония, където се е срещал с гръцките протестиращи и срещу собствения си коалиционен партньор, като е настоявал името на съседната страна да не включва термина \" Македония \", въпреки факта, че отдавна се използва. \r\nИ все пак, при всички крайности на Каменос, истинският проблем в Егейско море е стратегията на Турция за провокация - стратегия, предшестваща Ердоган и която най-вероятно ще продължи след като той си отиде. Ердоган просто разшири тази стратегия през последните месеци, като явно реши, че има лост над Европейския съюз, след като се съгласи да поеме отговорността за спирането на сирийската бежанска криза.\r\nСпоред гръцкото обществено мнение има много реален страх, че страната е поела към конфликт, който не иска. Настроението се отразява в първите страници на ежедневната преса и впечатляващите забележки на политиците в целия спектър. НАТО изглежда не желае да се включи във войната на думите, а изявлението на генералния секретар на НАТО Йенс Столтенберг, че това „не е проблем за Алианса“, е показателно.\r\nНо би било изключително безполезно да мислим, че поведението на Турция в Егейско море ще се промени. Не се е променило в миналото и със сигурност няма и сега, след като неоосманските мечти на Ердоган се задвижват в пълна сила. Ще е необходимо и двете страни да внимават, за да се предотврати ескалация. Но също така трябва да разберат и че може би, конфронтацията е неизбежна.\r\n*** Турският  министър-председател Бинали Йълдъръм предупреди, че враговете на страната му виждат в Гърция сигурно място и начинът, по който правителството в Атина гледа на лицата, които Анкара смята за подкрепящи опита за преврат от 15 юли 2016 г. вреди на отношенията между двете страни, пише  Daily Sabah.\r\nЙълдъръм заяви, че не е приемливо хора, които са участвали в опита за преврат да бъдат защитени в Гърция и че отношенията между Анкара и Атина, които са съседи и съюзници в НАТО, са се влошили значително в последното време. \r\nТурското външно министерство излезе с подобно официално заявление, посочвайки, че решението за освобождение на гюленистите отново демонстрира, че Гърция защитава участниците в неуспешния опит за преврат. \r\nВ четвъртък гръцкият съд нареди освобождаването на бившия турски войник Сюлейман Йозкайнакджи под неотклонение. Молбата му за убежище бе приета през декември 2017 г. от независима комисия, но след това гръцкото правителство я оспори. Тогава той бе затворен отново.  Очаква се на 4 май най-висшата инстанция на гръцкия съд да вземе на 5 май окончателно решение относно молбите за предоставяне на убежище за всички осем бивши турски войници, пристигнали в страната скоро след събитията в Турция.\r\n*** Президентът на САЩ Доналд Тръмп разкритикува ОПЕК в сутрешния си коментар в социалната мрежа „Туитър“, обвинявайки обединението на страните-производителки на петрол, че изкуствено повишава цените на суровината в дни, когато тя е в изобилие, предава  The Hill.\r\nТръмп предупреди, че САЩ няма да приемат изкуствения  контрол над цените от ОПЕК, който представлява 14 от водещите страни производителки на петрол. \r\n„Изглежда, че ОПЕК пак започна със същото. С рекордни количества петрол по целия свят, включително и напълно заредени танкери в средата на морето, цените на петрола са изкуствено много високи! Това не е добре и няма да бъде прието!“, написа Тръмп в „Туитър“. \r\nМинистърът на енергетиката на Саудитска Арабия Халид ал Фалиф отговори пряко на коментара на Тръмп, заявявайки, че „пазарите определят цените“. Същевременно страната му се надява цената на петрола да достигне до близо 100 долара за барал.\r\n***", "date": "2018.04.21", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/21/2513499/voa-vladimir-putin-e-gotov-da-se-sreshtne-s-donald-tramp.html", "text": "Външният министър на Русия Сергей Лавров заяви, че руският президент Валдимир Путин е готов да приеме поканата на американския президент Доналд Тръмп за среща във Вашингтон, пише Voice of America.\r\nВ интервю за държавната агенция „Риа Новости“ , Лавров заяви, че Путин е „готов за такава среща.“\r\n„Направлявани сме от факта, че президентът на САЩ в телефонен разговор – което е вече известен факт, няма никакви тайни – отправи такава покана и заяви, че ще е щастлив да види Путин в Белия дом“, заяви Лавров.\r\nТой допълни, че Тръмп на няколко пъти е повдигал въпроса с поканата и заявил, че ще бъде щастлив да направи реципрочна визита в Русия. Йонислав Дочев", "date": "2018.04.21", "title": "VOA: Владимир Путин е готов да се срещне с Доналд Тръмп"}
{"url": "http://www.focus-news.net/news/2018/04/21/2513501/ministar-lilyana-pavlova-otchete-profesionalna-i-intenzivna-rabota-po-vreme-na-predsedatelstvoto-v-duha-na-konstruktiven-dialog-obzor.html", "text": "По предложение на ГЕРБ и „Обединени патриоти“ министър Лиляна Палова отчете в парламента напредъка на Председателството. Тя заяви, че според оценките работата на всички нива се извършва професионално, динамично, интензивно и в духа на конструктивен диалог. Министърът изтъкна, че Българското председателство успява да бъде успешен посредник и балансьор по важните теми. Реализиран е напредък по всички 120 досиета, проведени са над 1000 заседания, в които са участвали над 10 хил. делегати. Над 1700 са българските експерти, които водят заседанията на спомагателни органи. „Успяхме да завършим 15 досиета, да осъществим напредък по над 35 законодателни досиета. По 65 досиета имаме напредък в преговорите в триалозите между ЕП, ЕК и нас“, посочи Лиляна Павлова. Едни от най-важните досиета, по които България е реализирала успех са директивата за командированите работници, автомобилния пакет за тежкотоварните автомобили, за колетните пратки, за географското отблокиране, финансовото регулиране и регламента за трансграничния обмен на данни, за енергийната ефективност, мониторинга на емисиите на CO2 и директивите за околната среда и климата. Постигнатото е и споразумение с ЕП относно финансирането на политическите партии, за промените в избирателния закон и подготовката на изборите през 2019 година. „През следващите месеци предстоят най-тежките дебати в три категории – по отношение на сигурността и защитата на външните граници на евросъюза, завършването на Единния цифров пазар, както и темата за образованието и младите хора“, заяви министър Павлова. Очаква се страната ни да завърши досиетата за гарантирането на личните данни, киберсигурността, регулациите в аудио-визуалните медийни услуги и авторското право. Депутати от всички парламентарни групи зададоха въпроси на министъра след представянето на резултатите от междинния доклад за напредъка на Председателството. Въпросите бяха свързани с дебатите за „Брекзит“, бъдещия бюджет на ЕС и Срещата на върха на 17 май в София. Лиляна Павлова заяви, че страната ни отстоява твърдо позициите по запазването на традиционните политики – кохезионна, селскостопанска и регионална, защото те са важни за развитието и изравняването на различията между регионите. Според нея при разпределението на бъдещите средства в Съюза трябва да се има предвид принципа как с по-малко да се направи повече. По думите й освен средства за отбранителна политика, киберсигурност и инвестиции в цифровизацията, трябва да се предвидят средства и за свързаността на Западните Балкани. От отчета на министър Павлова стана ясно, че на 19 април е постигнато съгласие между постоянните представители на държавите членки към ЕС по първия проект на Декларацията, която трябва да се приеме на Срещата на върха в София на 17 май. Документът ще бъде подкрепен от всички членки на ЕС, както и от страните от Западните Балкани. Ще включва приложение с конкретни мерки, важни за региона. Лиляна Павлова изтъкна, че е важно за България приоритетът Западни Балкани да бъде продължен и по време на следващите Председателства. \r\nБиляна ИВАНОВА", "date": "2018.04.21", "title": "Министър Лиляна Павлова отчете професионална и интензивна работа по време на Председателството, в духа на конструктивен диалог (ОБЗОР)"}
{"url": "http://www.focus-news.net/news/2018/04/21/2513502/reuters-shest-yuzhnoamerikanski-darzhavi-prekratiha-chlenstvoto-si-v-anti-amerikanski-blok.html", "text": "Половината от нациите принадлежащи към Съюза на южноамериканските нации (Unasur), решиха да прекратят членството си,  заяви бразилски официален представител пред Reuters.\r\nПравителствата на Аржентина, Бразилия, Чили, Колумбия, Перу и Парагвай вярват, че блокът е без посока под настоящето председателство на Боливия. \r\nВъншният министър на Боливия Фернандо Хуаначуни заяви, че шестте нации просто натискат за по-бърза ротация и отбеляза, че Боливия няма да напусне блока.\r\n“Unasur” бе създаден през 2008 г., когато левият популизъм властваше диктуван от венецуелския лидер Ухо Чавес и бе в най-силния си период в Южна Америка. Йонислав Дочев", "date": "2018.04.21", "title": "Reuters: Шест южноамерикански държави прекратиха членството си в анти-американски блок"}
{"url": "http://www.focus-news.net/news/2018/04/21/2513493/afp-razpadat-na-venetsuela-e-edin-ot-nay-tezhkite-v-savremennata-istoriya.html", "text": "Икономическият разпад на Венецуела се нарежда като един от най-тежките в съвременната история, заяви представител на Международния валутен фонд (МВФ) в петък, цитиран от AFP.\r\nС очакваното свиване от 15 процента тази година и 45 процента за последните 5 години, разпадът се нарежда сред най-екстремните в последния половин век, заяви директорът на Департамента за Западното полукълбо на МВФ Алехандро Вернер.\r\n„Това е една от най-лошите икономически кризи, които сме виждали в съвременната икономическа история“, заяви Вернер пред репортери.\r\nДържавата, също така, е изправена пред хиперинфлация, като цените се очаква да се повишат с 13 хил. процента, допълни още той. Йонислав Дочев", "date": "2018.04.21", "title": "AFP: Разпадът на Венецуела е един от най-тежките в съвременната история"}
{"url": "http://www.focus-news.net/news/2018/04/21/2513694/zam-predsedatelyat-na-gerb-tsvetan-tsvetanov-prizova-za-spirane-na-lichnite-napadki-v-politikata-obzor.html", "text": "Като политици, не трябва да допускаме разделение сред обществото, провокирано от нашето поведение. Заиграването със страховете, конфронтациите, личните нападки и махленските дебати нямат място в политиката. Споровете си струват, когато са за политики. Това заяви председателят на ПГ на ГЕРБ и заместник-председател на партията Цветан Цветанов пред над 140 жени от цялата страна в рамките на шестата политическа академия на Жени ГЕРБ, който се провежда в град Вършец, Област Монтана.\r\n„Много е лесно да се държиш безотговорно и да разделяш. Когато един политик не може да предложи алтернатива, залита в полето на личните нападки“, аргументира се Цветанов и добави, че днес никой не говори за икономическия растеж, за кохезионната политика, за увеличението на заплатите, а това са истински важните теми. \r\nСпоред него дебатът ще се върне в правилната плоскост, ако полиците спрат да отговарят на нападките. \r\n„По време на КСНС Румен Радев не успя да даде разумно обяснение защо назначеният от него служебен кабинет побърза да завърши процедурата по избор на нови бойни самолети. Попитах и защо е допуснал служебното правителство да подпише толкова неизгодни за нас дългосрочни договори в сферата на отбраната, а той прехвърли отговорността на тогавашния министър. Този министър сега е негов съветник“, посочи Цветан Цветанов. Той коментира, че в становището, с което КСНС е трябвало да излезе след края на заседанието, никъде не е фигурирала позицията на страните-членки на ЕС за химическите атаки в Сирия, Резолюцията на ООН от 2013 г., позицията на Могерини за тези атаки, позицията на НАТО, която гласеше, че информацията на САЩ, Великобритания и Франция е напълно достатъчна, за да се направи прецизно унищожаване на точки, в които се изработват химически оръжия. „В това становище по-скоро имаше припокриване с позицията на Русия“, добави Цветанов.\r\nПо думите му БСП са изкривили дебата по много теми, като за пореден път са се заиграли със страховете на хората.", "date": "2018.04.21", "title": "Зам.-председателят на ГЕРБ Цветан Цветанов призова за спиране на личните нападки в политиката (ОБЗОР)"}
{"url": "http://www.focus-news.net/news/2018/04/21/2513498/afp-kim-chen-un-obeshta-da-prekrati-yadrenite-i-raketni-testove.html", "text": "Лидерът на Северна Корея Ким Чен-ун обяви, че прекратява опитите с ядрени и междуконтинентални балистични ракети и че ще затвори ядрената тестова площадка в страната, съобщиха държавните медии на Северна Корея в събота, предава AFP.\r\nИзявлението, дълго очаквано от САЩ, се вижда като ключова стъпка в бързия дипломатичен танц в и около Корейския полуостров.\r\nТо идва по-малко от седмица преди срещата на Ким Чен-ун с южнокорейския президент Мун Дже-ин в демилитаризираната зона, която разделя полуострова, и преди многоочакваната среща с президента на САЩ Доналд Тръмп.\r\n„След като милитаризирането на ядрените ни оръжия е потвърдено, не е нужно да продължаваме с ядрените опити и опитите с междуконтинентални ракети със среден и дълъг обхват“, заяви Ким пред събрание на управляващата партия.\r\n„Северната ядрена тестова площадка изпълни своята цел“, допълни севернокорейският лидер на събрание на централния комитет на работническата партия. Йонислав Дочев", "date": "2018.04.21", "title": "AFP: Ким Чен-ун обеща да прекрати ядрените и ракетни тестове"}
{"url": "http://www.focus-news.net/news/2018/04/21/2513697/voice-of-america-es-prizovava-izrael-da-ne-izpolzva-smartonosni-orazhiya-sreshtu-nevaorazheni-palestintsi.html", "text": "ЕС призовава Израел да не използва смъртоносни оръжия срещу невъоръжени палестинци, предава радио Voice of America.\r\nЕвропейската дипломатическа служа призовава Израел да се въздържа от употребата на смъртоносни оръжия срещу невъоръжени палестинци, които протестират в близост до граничната ограда между еврейската държава и Ивицата Газа.\r\nПри продължаващите протести в петък са били убити четирима палестинци, включително 15-годишно момче. Също така от Европейската дипломатическа служба настояват за пълно разследване на стрелбата в петък.\r\nПосланикът на Палестинските територии в ООН е протестирал в писмо до Съвета за сигурност на ООН, че Израелските сили продължават да демонстрират“жестокостта на тяхната окупационна машина в отговор на призивите на невъоръжени  протестиращи за свобода и справедливост с брутална и смъртоносна сила“, като добавя, че една от последните жертви e 25-годишен палестинец с увреждания. Юлиян Марков", "date": "2018.04.21", "title": "Voice of America: ЕС призовава Израел да не използва смъртоносни оръжия срещу невъоръжени палестинци"}
{"url": "http://www.focus-news.net/news/2018/04/21/2513503/the-guardian-es-othvarli-predlozheniyata-za-irlandskata-granitsa-i-zayavi-che-pregovorite-za-brekzit-vse-oshte-mozhe-da-se-provalyat.html", "text": "Главният преговарящ на Европейския съюз за Брекзит Мишел Барние предупреди, че все още има риск от провал в преговорите, след като от Брюксел продължават да отхвърлят предложенията на Великобритания за избягване на твърда граница в Ирландия, пише The Guardian.\r\nБарние заяви в петък, че остава ¼ от общата работа, която трябва да се свърши.\r\n„По отношение на това, което е договорено досега, то е около 75%“ заяви той пред Телевизия „Фрснс 2“.\r\nСлед срещата по-рано тази седмица, в която се постигна прогрес, някои дипломати от ЕС изпитват страх, че преговорите за Брекзит може да бъдат прекратени, ако няма съгласие относно ирландската граница.\r\nВеликобритания продължава да настоява, че казусът с границата не може да бъде разрешен без да се знаят бъдещите търговски взаимоотношения. Йонислав Дочев", "date": "2018.04.21", "title": "The Guardian: ЕС отхвърли предложенията за Ирландската граница и заяви че преговорите за Брекзит все още може да се провалят."}
{"url": "http://www.focus-news.net/news/2018/04/21/2513504/independent-prints-charlz-shte-nasledi-kralitsata-kato-glava-na-britanskata-obshtnost-na-natsiite.html", "text": "Лидерите на държавите-членки на Общността на нациите одобриха Принц Чарлз за наследник на Кралицата като глава на организацията, според източници, пише Independent.\r\nРешението е взето от 53-мата лидери на събрание в замъка Уиндзор.\r\nПодкрепата за nринца на Уелс изглеждаше неизбежна от момента, в който в четвъртък 91-годишната Кралица направи лична молба да бъде наследена от сина си.\r\nВъпреки това, някои се противопоставиха на избора, аргументирайки се че ролята не е наследствена и би било по-добре тя да се върти между държавите от Общността.\r\nВ четвъртък Принц Чарлз направи неформална стъпка към заемането на позицията, заявявайки ясно ангажимента си към организацията: „За моята част, Общността на нациите е фундаментална част от моя живот, откакто се помня“, заяви той на срещата на Главите на Общността на нациите.\r\nКралицата заяви пред лидерите: „Мое искрено желание е Общността да продължи да предлага стабилност и континуитет за следващите поколения – и да реши един ден Принцът на Уелс да поеме важната работа стартирана от баща ми през 1949 г.“\r\nПремиерът на Великобритания Тереза Мей също потвърди решението принц Чарлз да се възкачи на поста  глава на Общността на нациите.\r\nГоворейки на пресконференция, тя заяви: „Днес ние решихме, че следващият лидер на Общността на нациите ще бъде Негово Кралство Височество Принц Чарлз, принцът на Уелс. Йонислав Дочев", "date": "2018.04.21", "title": "Independent: Принц Чарлз ще наследи Кралицата като глава на британската Общност на нациите"}
{"url": "http://www.focus-news.net/news/2018/04/21/2513507/the-daily-express-germaniya-e-izpravena-pred-tezhki-posledstviya-zaradi-brekzit.html", "text": "Брекзит ще има „тежки последствия“ за икономиката на Германия и нацията може да страда повече от всяка друга държава, когато Великобритания напусне Блока, според ново проучване, пише британският всекидневник The Daily Express.\r\nВеликобритания напуска Европейския съюз през март 2019 г., последвано от 2-годишен транзитен период.\r\nНо Ангела Меркел е предупредена, че напускането може да донесе опустошение за финансите на Германия и да остави държава, в която „царуват бедност и мизерия.“\r\nАвторът и икономически писател Гюнтер Ханих цитира изследване на Европейския комитет на регионите, което показва че 41 от 50 германски региона ще намерят индустрията си, занаятите и квалифицираните си професии под сериозен натиск от загубата на Великобритания.\r\nТези региони включват Хамбург, Берлин, Кьолн, Дармщат, Дюселдорф и Западната Рурска област.\r\nПишейки за германския уебсайт „GeVestor” Ханих заяви: „Това прави Германия, заедно с Ирландия, страната която ще страда най-много от Брекзит.“\r\nСпоред него, зависимостта на Германия от износ, означава че тя е особено уязвима към всеки спад в световната икономика или британското богатство. Йонислав Дочев", "date": "2018.04.21", "title": "The Daily Express: Германия е изправена пред „тежки последствия“ заради Брекзит"}
{"url": "http://www.focus-news.net/news/2018/04/21/2513505/prodalzhavat-prestrelkite-mezhdu-institutsiite-sled-ksns-obzor.html", "text": "Продължават престрелките между институциите след Консултативния съвет за национална сигурност (КСНС), който се проведе на 19 април 2018 г. Съветът бе на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“. Престрелките започнаха още веднага след заседанието на съвета и бяха свързани със твърдението на председателя на ПГ на ГЕРБ Цветан Цветанов, че предложеното от президентството становище на КСНС е съдържало изводи, несъвместими с членството ни в ЕС и НАТО. Това провокира „Дондуков 2” да публикуват работната версия на становището и да определят твърденията на Цветанов като манипулативни. \r\nДен след Съвета черновата и документа продължиха да бъдат обект на дискусии в парламента, а и извън него. Изявлението на председателя на ГЕРБ Цветан Цветанов в Народното събрание продължи дискусията по темата.  Според Цветанов в предложението на президента са фигурирали текстове от позицията на Русия по отношение на химическото оръжие, която е била изразявана в публичното пространство. Цветанов заяви, че финансирането на президентската кампания може би трябва да се включи в дебата за субсидиите на политическите партии и на кампаниите. Цветанов посочи още, че е необходимо държавата да се намеси по отношение изсветляване на кампанията на държавния глава. Той отчете, че страната ни няма необходимото доверие от евроатлантическите партньори, което е имала преди избора на Румен Радев за президент. На това държавният глава отговори, че неговата предизборна кампания отдавна е осветлена. Според него, ако някой трябва да се притеснява от миналото, това е най-вече Цветан Цветанов. Попитан как си обяснява изказването на Цветанов след проведеното вчера заседание на КСНС, Радев отговори: \"Неслучайно настоявам за по-добро образование. Явно г-н Цветанов по-трудно осмисля това, което чете. Но най-лесният начин да окарикатурим европейската идея това е тя да се асоциира с хора, които от сутрин до вечер декламират някакви европейски ценности, без да са много наясно какво означават\". Държавният глава заяви още, че не търси конфликти, а винаги сътрудничество в името на България. От ПГ на „БСП за България“ предупредиха Цветан Цветанов  „да внимава с речника си“, тъй като отправя „неприкрити обвинения в държавна измяна“. Заместник-председателят на парламентарната група определи твърденията на Цветан Цветанов като поредното упражнение в политическо интригантство от страна от негова страна към президента. Според него вместо да коментира изявленията на президента, Цветанов да обърне внимание на изявленията на коалиционния си партньор Волен Сидеров. От ПГ на ДПС коментираха, че ГЕРБ са длъжни да отговорят на въпроса за влиянието на  коалицията за националната сигурност и евроатлантическата ориентация на страната. Вицепремиерът и външен министър Екатерина Захариева също коментира темата в свое телевизионно участие. Според нея становището, което е  дадено на КСНС, категорично е неприемливо по начина, по който е било представено. Според нея то е щяло да бъде изключително проблемно за положението на България като член на ЕС. За петъчния парламентарен контрол бяха и част от министрите в кабинета „Борисов“ 3, които също се изказаха по темата за черновата на КСНС. Вицепремиерът и министър на отбраната Красимир Каракачанов посочи, че чернови може да има всякакви, но важното е да има документи, които да не са анализи. Министър Валентин Радев коментира ,че началото на първоначалната позиция на КСНС не им се е струвало обективно, но заедно на заседанието са го променили.\r\nДеница КИТАНОВА", "date": "2018.04.21", "title": "Продължават престрелките между институциите след КСНС (ОБЗОР)"}
{"url": "http://www.focus-news.net/news/2018/04/21/2513511/sport-mario-baloteli-obyavi-che-napuska-nitsa.html", "text": "Италианският нападател на Ница Марио Балотели обяви официално, че няма да поднови изтичащия си договор с Ница и ще напусне като свободен агент след края на сезона. Досега в кариерата си 27-годишният футболист се е състезавал за Интер, Манчестър Сити, Милан и Ливърпул.", "date": "2018.04.21", "title": "Спорт: Марио Балотели обяви, че напуска Ница"}
{"url": "http://www.focus-news.net/news/2018/04/21/2513510/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Главният преговарящ на Европейския съюз за Брекзит Мишел Барние предупреди, че все още има риск от провал в преговорите, след като от Брюксел продължават да отхвърлят предложенията на Великобритания за избягване на твърда граница в Ирландия, пише The Guardian.\r\nБарние заяви в петък, че остава ¼ от общата работа, която трябва да се свърши.\r\n„По отношение на това, което е договорено досега, то е около 75%“ заяви той пред Телевизия „Фрснс 2“.\r\nСлед срещата по-рано тази седмица, в която се постигна прогрес, някои дипломати от ЕС изпитват страх, че преговорите за Брекзит може да бъдат прекратени, ако няма съгласие относно ирландската граница.\r\nВеликобритания продължава да настоява, че казусът с границата не може да бъде разрешен без да се знаят бъдещите търговски взаимоотношения.\r\n*** Лидерите на държавите-членки на Общността на нациите одобриха Принц Чарлз за наследник на Кралицата като глава на организацията, според източници, пише Independent.\r\nРешението е взето от 53-мата лидери на събрание в замъка Уиндзор.\r\nПодкрепата за Принца на Уелс изглеждаше неизбежна от момента, в който в четвъртък 91-годишната Кралица направи лична молба да бъде наследена от сина си.\r\nВъпреки това, някои се противопоставиха на избора, аргументирайки се че ролята не е наследствена и би било по-добре тя да се върти между държавите от Общността.\r\nВ четвъртък Принц Чарлз направи неформална стъпка към заемането на позицията, заявявайки ясно ангажимента си към организацията: „За моята част, Общността на нациите е фундаментална част от моя живот, откакто се помня“, заяви той на срещата на Главите на Общността на нациите.\r\nКралицата заяви пред лидерите: „Мое искрено желание е Общността да продължи да предлага стабилност и континуитет за следващите поколения – и да реши един ден Принцът на Уелс да поеме важната работа стартирана от баща ми през 1949 г.“\r\nПремиерът на Великобритания Тереза Мей също потвърди решението да бъде назначен Принц Чарлз за глава на Общността на нациите.\r\nГоворейки на пресконференция, тя заяви: „Днес ние решихме, че следващия лидер на Общността на нациите ще бъде Негово Кралство Височество Принц Чарлз, принцът на Уелс.\r\n*** Брекзит ще има „тежки последствия“ за икономиката на Германия и нацията може да страда повече от всяка друга държава, когато Великобритания напусне Блока, според ново проучване, пише британският всекидневник The Daily Express.\r\nВеликобритания напуска Европейския съюз през март 2019 г., последвано от 2-годишен транзитен период.\r\nНо Ангела Меркел е предупредена, че напускането може да донесе опустошение за финансите на Германия и да остави държава, в която „царуват бедност и мизерия.“\r\nАвторът и икономически писател Гюнтер Ханих цитира изследване на Европейския комитет на регионите, което показва че 41 от 50 германски региона ще намерят индустрията си, занаятите и квалифицираните си професии под сериозен натиск от загубата на Великобритания.\r\nТези региони включват Хамбург, Берлин, Кьолн, Дармщат, Дюселдорф и Западната Рурска област.\r\nПишейки за германския уебсайт „GeVestor” Ханих заяви: „Това прави Германия, заедно с Ирландия, страната която ще страда най-много от Брекзит.“\r\nСпоред него, зависимостта на Германия от износ, означава че тя е особено уязвима към всеки спад в световната икономика или британското богатство.", "date": "2018.04.21", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/04/21/2513509/investitsiite-v-pazarnata-integratsiya-na-vei-i-prehodat-kam-chista-energiya-shte-garantirat-ustoychivost-razvitie-i-rabotni-mesta-v-es-obzor.html", "text": "Инвестициите в пазарната интеграция на възобновяемите енергийни източници (ВЕИ) и преходът към чиста енергия ще гарантират устойчивост, развитие и работни места в Европейския съюз. Около това се обединиха участниците в конференцията „Пазарната интеграция на ВЕИ и преходът към чиста енергия“, която се проведе в рамките на Българското председателство на съвета на ЕС. \r\nМинистърът на енергетиката Теменужка Петкова обясни, че тази тема е основна не само в рамките на Българското председателство, но и на Европейския съюз. „Законодателният пакет „Чиста енергия за всички европейци“ е уникален по своята всъщност и амбициозност. Той дава рамката и посочва мерките, които са свързани както с енергията от ВЕИ, така и с мерки за енергийна ефективност, а те гарантират устойчивост и растеж“, каза още тя и посочи, че всяка една инвестиция в подобни мерки е инвестиция в сигурност, създаване на работни места и намаляване на разходите по отношение на индустрията. „Даваме си сметка, че пакетът „Чиста енергия за всички европейци“ има фундаментално значение за развитието на ЕС, затова нашето председателство си е поставило важната задача да проведем успешно преговорите с нашите партньори от Европейския парламент, за да постигнем споразумение и да може по-скоро този пакет да бъде приет и да започне изпълнението по неговите амбициозни цели“, коментира министър Петкова.\r\nПредседателят на Комисията за енергийно и водно регулиране (КЕВР)доц. Иван Иванов коментира, че България успя да постигне 18,5% енергия от крайното енергийно потребление в страната от ВЕИ, каквато е била нейната основна цел. „Мерките, които предприе страната, за да достигне тази цел и за да я задмине, бяха дългосрочни договори за задължително изкупуване на енергията от ВЕИ и преференциални цени. В момента в страната ни има над 700 мегавата инсталирана мощност с енергонистел вятър, от слънце – над 1000 мегавата, от вода – над 3000 мегавата, и биомаса има под 100 мегавата инсталирана мощност“, каза още доц. Иванов и посочи, че общият процент на инсталираната мощност от ВЕИ е около 43%. „И с това България преизпълни своя ангажимент и ние сме една от 11-те страни в ЕС, които са преизпълнили своите национални цели и са дали приноса си за изпълнение на европейската цел „Европа 2020“. 17 страни не са успели да реализират своята цел“, каза още той и обясни, че това е една отлична възможност за България за статистическо прехвърляне на възобновяема енергия. „Съществената цел, която сме си поставили поради това, че България е член на ЕС и че Българският независим регулатор е изминал голяма част от пътя по хармонизирането на възобновяемата енергия, е да подпомогнем регулаторите от Западните Балкани по-бързо да изминат този път чрез добри практики, които можем да им предложим“, каза още доц. Иванов и уточни, че регулаторите имат особено важно значение за свързаността между страните в региона и като пример посочи българо-гръцката газова връзка, при която регулаторите са тези, които трябва да дадат становище и да определят параметрите, по които да функционират предстоящите интерконектори. „И това би трябвало да доведе до по-бърза свързаност на Западните Балкани с тези на ЕС, защото това е предпоставка да се изгради един по-добър и сигурен пазар“, коментира още той.\r\nПредседателят на парламентарната комисия по енергетика и депутат от ПГ на ГЕРБ Делян Добрев обясни, че Енергийният системен оператор е в най-добро финансово състояние от всички дружества в енергетиката и посочи, че е с близо 550 млн. по сметките и няма проблем да обслужва своята програма. „По отношение на бъдещето на ВЕИ сектора в България – в момента се опитваме да наваксваме изоставането с регулацията на сектора, защото сме една от държавите с най-голям регулиран дял в ЕС, за което предстоят законодателни промени. Добрата новина от неформалната среща на енергийните министри, която се проведе на 19 април в София, за България е, че ние сме една от държавите в ЕС с най-голям потенциал от вятър и слънце при положение, че стойността на инвестициите позволява те да се случват на пазарен принцип. Всички ни хвалят, че много бързо постигнахме целта си, но всъщност ние изстрадахме всичко това, защото прекалено големите инвестиции и високите цени за тях създадоха огромни затруднения за целия енергиен сектор през последните 3-4 години. Сега системата е балансирана, благодарение на регулатора, който доказа, че в България може да има силен и независим регулатор. И през последните три години имаме стабилност, благодарение на него. Така че трудното мина, предстои по-лесното“, коментира Добрев и посочи, че правителството подкрепя развитието на ВЕИ сектора при пазарни условия и там, където е необходимо да се промени законодателството, е готово да го направи.\r\nЦветилена СИМЕОНОВА", "date": "2018.04.21", "title": "Инвестициите в пазарната интеграция на ВЕИ и преходът към чиста енергия ще гарантират устойчивост, развитие и работни места в ЕС (ОБЗОР)"}
{"url": "http://www.focus-news.net/news/2018/04/21/2513512/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Комисията по европейски въпроси на парламента на Македония, Артан Груби, по време на официалното си посещение в София проведе приятелска и отворена среща с членовете на Комисията по европейските въпроси и контрол над европейските фондове, водена от Кристиян Вигенин. На срещата бяха обменени идеи, мнения и добри практики и отново беше потвърдено, че интеграцията и напредъкът на страните от Западните Балкани са в центъра на приоритетите на Република България.\r\nДепутатите от Комисията на Народното събрание на България изразиха готовност с конкретни стъпки да започнат сътрудничество с партньорската Комисия по европейските въпроси в парламента на Република Македония и да помогнат в изграждането на институционалната рамка преди започването на процеса на преговори за членство в Европейския Съюзът, основан на извлечените поуки от България.\r\nГруби, в рамките на официалното посещение на България, се срещна и с Групата за приятелство България-Македония в Народното събрание на Република България, начело с г- Борис Вангелов.\r\n*** Лидерът на Северна Корея Ким Чен-ун обяви, че прекратява опитите с ядрени и междуконтинентални балистични ракети и че ще затвори ядрената тестова площадка в страната, съобщиха държавните медии на Северна Корея в събота.\r\nИзявлението, дълго очаквано от САЩ, се вижда като ключова стъпка в бързия дипломатичен танц в и около Корейския полуостров.\r\nТо идва по-малко от седмица преди срещата на Ким Чен-ун с южнокорейския президент Мун Дже-ин в демилитаризираната зона, която разделя полуострова, и преди многоочакваната среща с президента на САЩ Доналд Тръмп.\r\n„След като милитаризирането на ядрените ни оръжия е потвърдено, не е нужно да продължаваме с ядрените опити и опитите с междуконтинентални ракети със среден и дълъг обхват“, заяви Ким пред събрание на управляващата партия.\r\n„Северната ядрена тестова площадка изпълни своята цел“, допълни севернокорейският лидер на събрание на централния комитет на работническата партия.\r\n*** Специалният пратеник на ООН по Сирия Стефан де Мистура заяви, че експертите от ОЗХО трябва колкото се може по-скоро да проведат разследване на инцидента с предполагаемата употреба с химическо оръжие в град Дума.\r\n„Секретариатът на ООН призовава ОЗХО да направи това, което трябва да направи колкото се може по-скоро и без забавяния. ООН прави всичко възможно ОЗХО колкото се може по-скоро да изпрати своята мисия, защото ние сме длъжни колкото се може по-скоро да обърнем страницата с предполагаемата химична атака“, заяви той.\r\n***  Турският министър-председател Бинали Йълдъръм, нарече Гърция пристан за враговете на страната му, в отговор на решението на Атина да освободи  избягал турски военен, които Анкара обвинява в участие в опита за преврат от 15 юли 2016 г.\r\nНаскоро  гръцкият съд реши да освободи Сюлейман Йозкайнакджи, един от осемте турски военни, които напуснаха Турция с хеликоптер след опита за преврат в страната през 2016 г. Според гръцките медии през следващите няколко дни и останалите турски военни могат да  бъдат също освободени.\r\n„Това решение на нашата съседка, Гърция, е неприемливо и ни причинява болка.  Тя се превърна в пристанище за врагове на Турция, което има негативен ефект върху нашите връзки ние продължаваме да призоваваме на Турция да бъдат предадени метежниците“, заяви Йълдъръм пред репортери.\r\nВъзмущение във връзка с решението на Гърция за освобождаването на Йозкайнакджи  беше изразено и от турското външно министерство. \"“Гърция многократно отказва да екстрадира метежниците в Турция, които се противопоставиха на нашата демокрация ... Гърция отново доказа, че ги защитава“,  пише в официално заявление на министерството.Агенция „Фокус“ припомня: \r\nПрез последните дни Атина и Анкара обменят изключително тежки изявления. Президентът на Турция Реджеп Тайип Ердоган смята, че министър-председателят на Гърция Алексис Ципрас не е спазил обещанието си да му предаде осемте войници, а  пресслужбата на министър-председателя на Гърция заяви, че Турция трябва да разбере разликата между демократично избран министър-председателя и султана. Министърът на отбраната на Гърция Панос Каменос в разговор с парламентарните кореспонденти заяви, че Ердоган „най-накрая е загубил ума си“ и че  в Турция няма съд и правосъдие.\r\n***  Отношенията между Гърция и Турция никога не са били лесни. Съседните страни са воювали помежду си няколко пъти през ХХ век и са били близо до военен конфликт заради гръцкия остров Имия през 1996 г., преди Съединените щати да се намесят, за да предотвратят бедствието. Съюзниците по НАТО отново са на ръба, побутвани от популистите и от двете страни - и този път Вашингтон няма къде да се намери.\r\nВ понеделник гръцко-турската конфронтация разпали стари спомени. Турският министър-председател Бинали Йълдъръм по време на събитие в Анкара заяви, че турската брегова охрана е отстранила гръцкото знаме от островче близо до остров Фурной, след като то е било поставено там по-рано от трима гърци. Генералният щаб на Гръцката национална отбрана отговори, че в района не са виждани турски лодки през последните 48 часа; кметът на Фурной посети острова и съобщи, че гръцкият флаг все още е там.\r\nНо Гърция беше задължена да отговори на твърденията на Йълдъръм с най-голяма сериозност. Инцидентът в понеделник след трагичния инцидент от миналата седмица, когато гръцки пилот загина, след като самолетът му се разби, докато се връщаше на базата ки от мисия да прехване турските изтребители на около 16 километра северно от остров Скирос. Това не е изолиран инцидент: турските самолети са нарушили гръцкото въздушно пространство повече от 30 пъти само през април. Докато Йълдъръм и турският президент Реджеп Тайип Ердоган направиха бързи дипломатически действия, за да изпратят съболезнования на гръцкия премиер Алексис Ципрас, гръцкото обществено мнение обвинява Турция за смъртта на 34-годишния пилот я. Арестуването на двама гръцки армейски офицери миналия месец и задържането им в Турция, където те биха могли да бъдат обвинени в шпионаж, допълнително подклажда гнева сред гърците.\r\nМеждувременно островът, включен в спора тази седмица - наречен Антропофагос (гръцки за „канибал“) - е част от това, което Турция твърди, че е „сива зона“ - области, които са оспорвани в Егейско море. От друга страна, Гърция не признава такива „сиви зони“ в съответствие с Договора от Лозана и международното право. Позицията на Турция беше повторена от Ердоган по време на посещението му в Атина миналата година. Той твърди, че Договорът от Лозана трябва да бъде преосмислен, като се оправдае турското говорещо малцинство в Тракия, регион на северна Гърция. Сякаш, за да подчертаят намеренията на Ердоган, турските военни кораби наскоро спряха италианската изследователска лодка да стигне до местоназначението си в териториалните води на Кипър.\r\nДори в този опасен климат и двете страни се отдават на безразсъдна реторика. В Турция Ердоган и неговата партия започват все по-агресивна реторика към Гърция, а най-голямата опозиционна партия сега е оглавявана от Кемал Кълъчдароклу - човек, който твърди, че Турция трябва да си възстанови 18 турски острови, понастоящем окупирани от Гърция.\r\nПоведението на Турция може би е единствената точка на съгласие между гръцкото правителство и опозицията, с Ципрас, който заяви, че Ердоган се държи като „султан“, а министърът на външните работи „в сянка“ от опозиционната „Нова демокрация“ Гиоргос Кумуцакос, заяви, че Турция е „страна на авторитарно управление, която създава нестабилност и напрежение в региона“.\r\nПроблемът на Ципрас в отношенията с Турция е по-скоро в собственото му правителство - по-специално на неговия младши коалиционен партньор, „Независимите гърци“, чийто лидер Панос Каменос е и министър на отбраната\r\nПартньорството между СИРИЗА  и „Независимите гърци“ винаги е било странно, но сега се получава особено рязка окраска. Единственото нещо, което двете страни имаха общо, беше противопоставянето им на строгите бюджетни ограничения. Когато Сириза има своите корени в радикалната лява част, Каменос е бил министър от националистическото и популистко крило на Нова демокрация, преди да се оттегли и да формира собствената си партия през 2012 г.  \r\nКаменос и неговата партия многократно са поставили Ципрас в неудобно положение, като са направили войнствени и дори агресивни изказвания към Турция или просто са били объркани за собствената политика на правителството. Каменос като министър на отбраната многократно оскърбява турците, правейки изявления по думите „нека да дойдат и да го получат“. Заместникът на Каменос в Министерството на националната отбрана, левият Фотис Кувелис, заяви в понеделник вечерта, че Гърция се намира в „необявена война в Егейско море“. И заместник-председателят на гръцкия парламент от „Независими гърци“, успя да противоречи сам на себе си в рамките на 10 дни, като заяви, че Гърция е „твърде груба на Ердоган“ и че „няма да позволим те да остават неоспорени.“\r\nТакива проблеми не се ограничават до Турция; Каменос също е проблем за Ципрас в преговорите за името на Македония, където се е срещал с гръцките протестиращи и срещу собствения си коалиционен партньор, като е настоявал името на съседната страна да не включва термина \" Македония \", въпреки факта, че отдавна се използва. \r\nИ все пак, при всички крайности на Каменос, истинският проблем в Егейско море е стратегията на Турция за провокация - стратегия, предшестваща Ердоган и която най-вероятно ще продължи след като той си отиде. Ердоган просто разшири тази стратегия през последните месеци, като явно реши, че има лост над Европейския съюз, след като се съгласи да поеме отговорността за спирането на сирийската бежанска криза.\r\nСпоред гръцкото обществено мнение има много реален страх, че страната е поела към конфликт, който не иска. Настроението се отразява в първите страници на ежедневната преса и впечатляващите забележки на политиците в целия спектър. НАТО изглежда не желае да се включи във войната на думите, а изявлението на генералния секретар на НАТО Йенс Столтенберг, че това „не е проблем за Алианса“, е показателно.\r\nНо би било изключително безполезно да мислим, че поведението на Турция в Егейско море ще се промени. Не се е променило в миналото и със сигурност няма и сега, след като неоосманските мечти на Ердоган се задвижват в пълна сила. Ще е необходимо и двете страни да внимават, за да се предотврати ескалация. Но също така трябва да разберат и че може би, конфронтацията е неизбежна.\r\n***  Българският министър-председател заяви по време на интервю пред швейцарски медии, че културните и религиозни връзки между България и Русия са важни, а българите са благодарни за руския принос за освобождението на страната им от турско робство. Въпреки това, според него, България е направила „ясно решение“ да стане член на ЕС и НАТО, а в прозападна ориентация няма „никакво съмнение“.\r\n„Културните и религиозни връзки на България с Русия са важни. Не сме забравили, че хиляди руснаци са загинали при Освобождението на България от Османската империя. Да кажа, че благодаря, е нормално“, заяви Борисов.\r\n„Въпреки това не може да има никакво съмнение, че принадлежим на ЕС и НАТО. България доказа, че е лоялен и дисциплиниран член на тези съюзи. Не е необходимо да се прави избор между Русия и Запада: България е ЕС, България е НАТО. Историята, културата, бизнеса и традициите са едно нещо, но ориентацията към Запада е решение, което ние ясно приехме като страна“,  добави политикът.\r\n Що се отнася до отравянето на руския бивш шпионин Сергей Скрипал, по-строги мерки „срещу Русия трябва да бъдат предприети само ако бъдат представени нови доказателства“, смята Борисов. \"Спомням си добре как атакувахме Ирак без надеждни доказателства. След това Тони Блеър бе принуден да се извини“, обобщи българския премиер.\r\n*** САЩ определиха стратегическите си съперници Китай и Русия като „сили на нестабилността“, поставяйки ги редом с Иран и Корея като страни, където злоупотребите с човешките права представляват глобална заплаха.\r\nОбвинението е повдигнато от изпълняващият длъжността държавен секретар на САЩ Джон Съливан, докато изнасяше ежегодния доклад на Държавния департамент за човешките права, който тази година е фокусиран върху дестабилизиращите света злоупотреби на държавните актьори.\r\n*** Президентът на Русия проведе телефонен разговор в петък с новоизбрания президент на Куба Мигел Диас-Канел и вече бившия такъв Раул Кастро, заявиха от Кремъл на уебсайта си.\r\nПутин е поздравил Диас-Канел за изборите и за неговия рожден ден и е заявил, че Русия е готова да помогне на Куба за модернизиране на икономиката си.\r\n*** Старши член на Иранската ислямска революционна гвардия (ИИРГ) предупреди Израел в петък, че „пръстите на Техеран са на спусъка и ракетите са готови“ да ударят всички въздушни бази на Израел, след като карта на сирийски въздушни бази, смятани че се контролират от Иран, беше споделена от израелска медия по-рано през тази седмица.\r\nВъв войнствена реч изнесена в Техеран, командирът на ИИРГ бригаден генерал Хюсеин Салами предупреди, че Израел живее „в устата на дракона“, след като северни и западни израелски бази попадат „под обсега на нашите ракети.“\r\n„Не се доверявайте на вашите авиобази. Те са в нашия обсег“, заяви той, допълвайки, че „където и да сте в окупираната земя, ще бъдете под огън от нас, от изток и запад. Вие станахте арогантни. Ако има война, резултатът ще бъде вашата пълна елиминация.“\r\n*** Лидерите на държавите-членки на Общността на нациите одобриха Принц Чарлз за наследник на Кралицата като глава на организацията, според източници.\r\nРешението е взето от 53-мата лидери на събрание в замъка Уиндзор.\r\nПодкрепата за Принца на Уелс изглеждаше неизбежна от момента, в който в четвъртък 91-годишната Кралица направи лична молба да бъде наследена от сина си.\r\nВъпреки това, някои се противопоставиха на избора, аргументирайки се че ролята не е наследствена и би било по-добре тя да се върти между държавите от Общността.\r\nВ четвъртък Принц Чарлз направи неформална стъпка към заемането на позицията, заявявайки ясно ангажимента си към организацията: „За моята част, Общността на нациите е фундаментална част от моя живот, откакто се помня“, заяви той на срещата на Главите на Общността на нациите.\r\nКралицата заяви пред лидерите: „Мое искрено желание е Общността да продължи да предлага стабилност и континуитет за следващите поколения – и да реши един ден Принцът на Уелс да поеме важната работа стартирана от баща ми през 1949 г.“\r\nПремиерът на Великобритания Тереза Мей също потвърди решението да бъде назначен Принц Чарлз за глава на Общността на нациите.\r\nГоворейки на пресконференция, тя заяви: „Днес ние решихме, че следващия лидер на Общността на нациите ще бъде Негово Кралство Височество Принц Чарлз, принцът на Уелс.", "date": "2018.04.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/21/2513514/sadat-ostavi-v-aresta-kmeta-na-mladost-desislava-ivancheva-obzor.html", "text": "Специализираният наказателен съд уважи искането на Прокуратурата и постанови най-тежката мярка за неотклонение \"задържане под стража\" спрямо обвинения в подкуп кмет на район \"Младост\" Десислава Иванчева. Така Иванчева остава в ареста за постоянно. Същата мярка съдът постанови и спрямо Биляна Петрова и Петко Дюлгеров. За деянието, в което е обвинена тя, законът предвижда наказание \"лишаване от свобода\" за срок от 10 до 30 години. \r\nВ съдебната зала присъстваха само Иванчева и Петрова. Те бяха доведени от охраната на Спецсъда с белезници и отрекоха да са изнудвали строителен предприемач. Предположиха, че намерените по време на ареста пари са били подхвърлени и обявиха, че са жертва на сценарий, зад който стои третият задържан – бившият кмет на района Петко Дюлгеров. Според Десислава Иванчева сигналът е бил подаден от строително-инвестиционното дружество ВАКЛИН ГРУП, чийто собственик е Александър Ваклин. „Пари не сме пипали, не сме взимали, не сме искали и не сме получавали“, заяви Десислава Иванчева през стъклената преграда в залата. Според държавното обвинение има достатъчно свидетели, които уличават Иванчева, че е искала услуги и пари, за да пусне определени инвестиционни проекти. Според адвоката на кмета Марин Марковски и другите адвокати обаче няма такива доказателства, става дума за инвеститорски интереси, които Иванчева е засегнала. Защитата заяви, че не е имало разрешение от съда да бъдат белязани парите за подкупа и няма как да бъдат доказателство. Десислава Иванчева коментира, че е имало заговор срещу нея, за да стане Румен Русев служебен кмет на „Младост“. Адвокатът й Марковски изтъкна, че е намерено вещество само по дланите й, а ако наистина е пипала парите, следи е щяло да има и по волана на автомобила. Според Прокуратурата веществото, с което са били маркирани парите, е намерено по шофьорската седалка и по сенника. \r\n„Фокус“ припомня: Кметът на район „Младост“ беше задържана при зрелищна акция, която продължи 10 часа на 17 април. Разследващите обискираха автомобила й и откриха 70 хил. евро. През цялото време кметът на „Младост“ стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата й. От Специализираната прокуратура обясниха цялата схема с подкупи в „Младост“. При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\". Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро.", "date": "2018.04.21", "title": "Съдът остави в ареста кмета на \"Младост\" Десислава Иванчева (ОБЗОР)"}
{"url": "http://www.focus-news.net/news/2018/04/21/2513500/afp-donald-tramp-nareche-reshenieto-na-severna-koreya-da-prekrati-yadrenite-si-testove-dobri-novini-za-sveta.html", "text": "Президентът на САЩ Доналд Тръмп приветства като „много добри новини“ за света, решението на севернокорейския лидер Ким Чен-ун да прекрати опитите с балистични ракети и да затвори ядрената си тестова площадка, предава AFP.\r\n„Това са много добри новини за Северна Корея и Света – голям прогрес! Очаквам срещата на върха“ написа лидерът на САЩ в „Туитър“, след изявлението на Ким съобщено от държавните медии на Северна Корея. Йонислав Дочев", "date": "2018.04.21", "title": "AFP: Доналд Тръмп нарече решението на Северна Корея да прекрати ядрените си тестове „добри новини“ за света"}
{"url": "http://www.focus-news.net/news/2018/04/21/2513508/afp-yaponiya-ne-e-zadovolena-ot-obeshtanieto-na-severna-koreya-i-shte-prodalzhi-s-natiska-si.html", "text": "Япония не е задоволена от обещанието на Северна Корея да прекрати ядрените тестовите и балистичните си ракети, заяви министърът на отбраната Ицунори Онодера, предупреждавайки че Токио ще продължи да налага максимален натиск на Пхенян, предава AFP.\r\n„Не можем да бъдем задоволени“, заяви Онодера пред репортери във Вашингтон, добавяйки че Северна Корея не е споменала „отказ от балистични ракети с малък и среден обхват“.\r\nОнодера заяви още, че Япония няма да промени политиката си на налагане на натиск към Пхенян до „пълния отказ от оръжия за масово унищожаване, ядрени глави и ракети.“ Йонислав Дочев", "date": "2018.04.21", "title": "AFP: Япония не е задоволена от обещанието на Северна Корея и ще продължи с натиска си"}
{"url": "http://www.focus-news.net/news/2018/04/21/2513506/afp-reshenieto-na-severna-koreya-e-znachim-progres-kam-denuklearizatsiyata.html", "text": "Южна Корея посрещна решението на лидера на Северна Корея Ким Чен-ун да прекрати тестовете на ядрени оръжия и балистични ракети, предава AFP.\r\n„Решението на Северна Корея е значим прогрес към денуклеаризацията на Корейския полуостров, за което се надява светът“, заявиха от президентския офис на Южна Корея в изявление.\r\n„Това ще създаде много позитивна среда за успеха на наближаващите междукорейска и севернокорейска-американска срещи на върха.“ Йонислав Дочев", "date": "2018.04.21", "title": "AFP: Решението на Северна Корея е „значим прогрес“ към денуклеаризацията"}
{"url": "http://www.focus-news.net/news/2018/04/21/2513517/regnum-sarbiya-vodi-na-balkanite-po-obemi-unishtozheno-nelegalno-orazhie.html", "text": "Сърбия заема първо място сред страните от Балканския регион по унищожено нелегално оръжие и боеприпаси. Това бе съобщено от вътрешния министър на страната Небойша Стефанович, предава Regnum.\r\nСпоред него през 2017 г. в Сърбия са унищожени повече от 18 хил. единици оръжия, 24 кг. експлозиви и 47 хил. единици боеприпаси различен калибър. Миналата година по член „незаконно притежание на оръжие“ са възбудени повече от 1250 наказателни дела, иззети са 1800 единици огнестрелно оръжие.\r\nНа свой ден първият вицепремиер и министър на външните работи Ивица Дачич заяви, че Сърбия също така е третата по света страна по прозрачност на износа на стрелково оръжие и леко въоръжение и законодателството на страна като цяло съответства на стандартите на ЕС в тази област. Виктор Турмаков", "date": "2018.04.21", "title": "Regnum: Сърбия води на Балканите по обеми унищожено нелегално оръжие"}
{"url": "http://www.focus-news.net/news/2018/04/21/2513515/sport-grigor-dimitrov-shte-igrae-dnes-sreshtu-rafael-nadal-na-polufinalite-ot-turnira-mastars-v-monte-karlo.html", "text": "Григор Димитров ще се изправи днес срещу световния номер 1 Рафаел Надал в полуфинал от турнира „Мастърс“ в Монте Карло. Двубоят ще се проведе на централния корт „Рение III” и ще започне в 14:30 българско време.", "date": "2018.04.21", "title": "Спорт: Григор Димитров ще играе днес срещу Рафаел Надал на полуфиналите от турнира „Мастърс“ в Монте Карло"}
{"url": "http://www.focus-news.net/news/2018/04/21/2513516/nimh-sutrinta-shte-e-sravnitelno-hladno-no-prez-denya-barzo-shte-se-zatopli-i-maksimalnite-shte-sa-mezhdu-18-i-23.html", "text": "Атмосферното налягане е по-високо от средното за април. През деня слабо ще се понижи. Днес ще бъде предимно слънчево, с временни увеличения на облачността, главно над източните райони. Ще духа слаб до умерен северен вятър. Сутринта ще е сравнително хладно, но през деня бързо ще се затопли и максималните ще са между 18° и 23°, по Черноморието 15° и 17°. Това съобщи за Агенция „Фокус“ дежурният синоптик от НИМХ Боряна Маркова. По Черноморието ще преобладава слънчево време. Ще духа слаб северен вятър. Максималните температури ще са 15-17°. Температурата на морската вода е 12-14°. Вълнението на морето ще е 1-2 бала. В планините ще е предимно слънчево. Ще духа слаб до умерен вятър от север-североизток. Максималната температура на височина 1200 метра ще е около 13°, на 2000 метра – около 6°.", "date": "2018.04.21", "title": "НИМХ: Сутринта ще е сравнително хладно, но през деня бързо ще се затопли и максималните ще са между 18° и 23°"}
{"url": "http://www.focus-news.net/news/2018/04/21/2513519/predstoyashti-sabitiya-v-stranata-za-21-april-agentsiya-fokus.html", "text": "***\r\nОт 09.30 часа на входа на Борисовата градина откъм Орлов мост (до чадърите) инспектор Петър Иванов, служител в Дирекция „Жандармерия“, вторият пострадал при инцидента по време на мача „Левски“ – „ЦСКА-София“ на 18 април т.г., ще се срещне с представители на медиите. \r\n***\r\nОт 11.00 до 14.00 часа на Женския пазар, в градинката на ъгъла на ул. „Лозенград\" и ул. „Стефан Стамболов\", „Пазари Възраждане\" ЕАД и ОП „Екоравновесие\" организират информационен ден, който има за цел за запознае гражданите с ползата от регистрацията и кастрацията, както и отговорността към домашните любимци и към бездомните кучета и котки. Инициативата е част от кампанията „Подари си приятел на Женския пазар\".\r\n***\r\nВ 11.00 часа едновременно в 4-те най-големи града у нас – София, Пловдив, Варна и Бургас ще се състои велопоход „Заедно“ в подкрепа на хората с хемофилия.  Начални точки: Бургас – площад „Тракия“; Пловдив - от площад „Съединение“; София – пилоните на НДК; Варна – вход на Морската градина. \r\n***\r\nОт 11.00 часа в „Рейнбоу плаза” ще се проведе заключителният концерт на третото издание на конкурсите „БУКЕТ – 2017/2018”, които се провеждат под патронажа на почетния председател на ДПС д-р Ахмед Доган.  \r\n***\r\nОт 13.00 часа в Спортeн комплекс – Технически университет в рамките на два дни ще се проведе VI Национален Пациентски Спортен Фестивал „Играй с мен\" за хора с увреждания от различни възрасти, отдадени на спорта.\r\n***\r\nОт 16.00 до 22.00 часа Астрономическата обсерватория на Софийския университет „Св. Климент Охридски“ (в Борисовата градина) ще бъде отворена със вход свободен и с разнообразна програма от кратки лекции на достъпен език и възможност за наблюдения на Слънцето и Луната при ясно небе.\r\n***\r\nОт 19.00 часа Кино „Люмиер Лидл” ще бъдат връчени наградите на Третото издание на филмовия фестивал „Мaster of Art”.\r\n***\r\nОт 20.00 часа в Детския център на Столична библиотека за втора поредна година ще се състои „Объркани приказки със Смехоранчета“. От библиотека канят малки и пораснали читатели, както и техните родители да вземат участие във вълшебната нощ, в която книгите оживяват.\r\n***\r\nОт 20.00 часа в зала 1 на НДК ще се състои концертът на иконата на френската музика с български корени Силви Вартан. \r\n***\r\nОт 20.00 часа Централният военен клуб в София ще бъде домакин на благотворителен пролетен бал в подкрепа на първото издание на Лятната академия по изкуствата, която ще се проведе между 1 и 9 септември на нашето Черноморие.\r\n***\r\nВ 12.00 часа на пл. „Акад. Николай Хайтов“ ще стартира поход до Асеновата крепост като част от Националната кампания срещу рака на гърдата „От любов към живота“.\r\n***\r\nОт 09.00 часа в Център за личностно и творческо развитие на децата на Благоевград (сградата на Младежки дом), ученици ще защитават своите научни разработки, участващи в конкурса „За хляба наш“.  \r\n***\r\nОт 10.00 часа на площад „Народни будители“ ще бъде представянето в конкурса на част „Обреди и драматизации“ в рамките на „За хляба наш“. \r\n***\r\nНа 21 април се навършват 167 години от рождението на българския революционер Георги Измирлиев. От 11.00 часа ще се състои ритуал по поднасяне на венци и цветя пред бюст-паметника на героя на едноименния площад.\r\n***\r\nОт 11.00 часа в конферентната зала на Регионален исторически музей ще се проведе III Национална хорова инициатива на БХС „България пее“. \r\n***\r\nВ 15.30 часа ще се проведе конкурсите „Млад дизайнер“ и „Слънцето в житния клас“ в рамките на „За хляба наш“. \r\n***\r\nОт 18.00 часа е началото на тържествената част на ХХ Национален ученически празник „За хляба наш…” , в която ще бъдат връчени наградите на отличените участници.\r\n***\r\nОт 11.00 до 19.00 часа в МОЛ Бургас Плаза ще се състои третото издание на изложението „Зона Здраве“. \r\n***\r\nВ 12.00 часа в Конферентен център на Бургаски свободен университет ще бъде открита Първа национална Монтесори конференция. \r\n***\r\nВ КЦ „Морско казино“ ще се проведе двудневен пролетен празник, посветен на Деня на земята. \r\n***\r\nОт 16.00 часа в зала 1 на Младежки културен център – Бургас, поетесата Елка Василева ще представи пред широката публика книгата „Школа по дух“, посветена на 70 години от създаването на бургаския детски хор „Милка Стоева“.\r\n***\r\nОт 18.30 часа в залата на Културен дом на Нефтохимика ще се проведе концерт в рамките на инициативата „България пее\".\r\n***\r\nВ СОК „Камчия“ ще се състои Втория национален студентски фестивал на медицинските университети в България с международно участие, организиран от Медицински университет „Проф. д-р Параскев Стоянов“ – Варна.\r\n*** \r\nОт 16.00 часа в Клуб на ВМРО - Варна с адрес гр. Варна, ул. \"Цар Симеон I\" 26 ще се състои пресконференция  с участието на Ангел Джамбазки - представител в Европейския парламент и зам. председател на ВМРО, Искрен Веселинов - народен представител и зам. председател на ВМРО, Иво Пазарджиев - представител на ВМРО Русе и Даниела Пенкова - председател на ЖО на ВМРО Варна. Тема на пресконференцията ще бъдат актуални национални въпроси, както и създаването на още една квартална структура на ВМРО във Варна.\r\n*** \r\nОт 10.00 часа на езерото „Клептуза“ ще бъде открит Третия детски фолклорен фестивал „Клептузки ритми“.\r\n***\r\nОт 09.00 часа в спортна зала „Фестивална\" гр. Видин, заместник-кметът инж. Цветан Асенов ще присъства на откриването на детски футболен турнир за детски градини „Бъдещето на Видин\". Награждаването на участниците ще бъде в 13.00 часа.  \r\n***\r\nОт 09.00 часа в хотел АТА официално ще бъде открита шестата политическа академия на Жени ГЕРБ.\r\n***\r\nВ 09.45 часа в ДТ „Йордан Йовков“ ще се състои финалният етап  на V Национален преглед на фолклорните Ансамбли.\r\n***\r\nОт 10.00 часа в Драматичен театър „Йордан Йовков“ ще се състои финалният етап от Петия национален преглед на фолклорните ансамбли. \r\n***\r\nВ 18.30 часа на площада в панагюрското село Баня ще започне отбелязването на 142 години от събранието на Оборище и 182 години от рождението на поп Грую Бански с историческа възстановка „Заклятието на оборищенци“.\r\n***\r\nВ 13.00 часа в зала „България” на Международния панаир ще се проведе редовна отчетна конференция на БСП-Пловдив.\r\n***\r\nВ 12.30 часа пред сградата на РЗИ – Смолян, служителите на инспекцията излизат на протест, с искане за по-високи заплата.  \r\n***\r\nОт 08.00 часа в НЧ „Св. Климент Охридски – 1858“ ще бъде открит Национален конгрес на есперантските дружества в България. \r\n***\r\nОт 16.00 часа в НЧ „Св. Климент Охридски“ ще се състои „Концерт на есперантски“ с участието на художествени колективи при читалището. \r\n***\r\nОт 10.00 часа на тенис кортове „Хасково“  ще започне двудневен турнир по футбол. \r\n***\r\nОт 13.00 часа в Регионалния пресклуб на БТА пресконференция ще дадат Ангел Джамбазки – евродепутат и заместник-председател на ВМРО, Искрен Веселинов – депутат и заместник-председател на ВМРО, представители на шуменската организация на партията.", "date": "2018.04.21", "title": "Предстоящи събития в страната за 21 април (Агенция „Фокус“)"}
{"url": "http://www.focus-news.net/news/2018/04/21/2513521/gd-granichna-politsiya-normalno-se-izvarshva-trafikat-na-balgarskite-granichni-kontrolno-propuskatelni-punktove.html", "text": "Нормално се извършва трафикът на българските гранични контролно-пропускателни пунктове. Това съобщиха от ГД „Гранична полиция“. На границата със Сърбия, с Македония, с Гърция, с Турция и с Румъния трафикът е нормален на всички гранични контролно-пропускателни пунктове.", "date": "2018.04.21", "title": "ГД „Гранична полиция“: Нормално се извършва трафикът на българските гранични контролно-пропускателни пунктове"}
{"url": "http://www.focus-news.net/news/2018/04/21/2513522/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. \r\nОт 07.00 до 19.00 часа 21 април 2018 г. и от 07.00 до 12.00 часа на 22 април 2018 г. се забранява влизането на пътни превозни средства по южната алея на Бизнес парк София. \r\nОт 07.00 до 19.00 часа 21 април 2018 г. и от 07.00 до 12.00 часа на 22 април 2018 г. се забранява влизането на пътни превозни средства за максимум от 3 минути за заснема на кадър по бул. „Александър Малинов” при вход 4 на Бизнес парк София, с пропускане на градския транспорт. \r\nОт 11.00 до 15.00 часа на 23 април 2018 г. се забранява влизането на пътни превозни средства за максимум от 5 минути на час по източното пътно платно на бул. „Асен Йорданов”, от страната на зала Арена Армеец между бул. „Шипченски проход” и Площад на авиацията, с пропускане на градския транспорт.", "date": "2018.04.21", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/04/21/2513523/tass-desantchitsi-ot-rusiya-sarbiya-i-belarus-sa-se-dogovorili-za-zadachite-na-predstoyashtite-voenni-ucheniya.html", "text": "Представителите на министерствата на отбраната на Русия, Сърбия и Беларус са се договорили за задачите на предстоящите съвместни тактически учения „Славянско братство – 2018“, предава ТАСС.\r\n„Военните експерти по време на работата съгласуваха тематиката на предстоящите руско-беларуско-сръбски учения и обсъдиха въпросите, свързани със съвместната подготовка на войнските подразделения за водене на учебно-бойните действия при изпълнение на контратерористични задачи в условия на информационно въздействие“, съобщиха от руското министерство на отбраната, допълвайки, че срещата се е провела в Новоросийск.\r\nПредставителите на военните ведомства също са се договорили за времето и мястото на провеждането на втора конференция, на която ще бъде утвърден замисъла и е съгласуван характера на действията на подразделенията, привлечени в ученията. \r\nСъвместните тактически учения „Славянско братство – 2018“ ще преминат през юни в района на Новоросийск. Виктор Турмаков", "date": "2018.04.21", "title": "ТАСС: Десантчици от Русия, Сърбия и Беларус са се договорили за задачите на предстоящите военни учения"}
{"url": "http://www.focus-news.net/news/2018/04/21/2513525/montana-zheni-gerb-provezhdat-shestata-si-politicheska-akademiya-v-grad-varshets.html", "text": "Жени ГЕРБ провеждат своята шеста политическа академия на тема „Политическата толерантност и консенсус в хода на Българското председателство на ЕС. Фалшивите новини и езикът на омразата – новият политически инструментариум”. Форумът започна вчера в гр. Вършец (област Монтана) в хотел АТА. Това съобщиха от пресцентъра на ПП ГЕРБ. Академията се организира съвместно от ЖГЕРБ и Фондация „Конрад Аденауер“. Вчера в политическата академия се включи председателят на Народното събрание Цвета Караянчева.\r\nОфициалното откриване на събитието е от 9.00 часа на 21 април, като в него ще участват председателят на ПГ на ГЕРБ и зам.-председател на партията Цветан Цветанов, председателят на Жени ГЕРБ Ирена Соколова и народният представител от ГЕРБ-Монтана и областен координатор на партията Дилян Димитров. Гост-лектори на форума ще бъдат представителят на Фондация „Конрад Аденауер” за България Торстен Гайслер, еврокомисарят по цифровата икономика и цифровото общество Мария Габриел, евродепутатът от ГЕРБ/ЕНП Емил Радев, председателят на Комисията по външна политика Джема Грозданова, председателят на Комисията по околна среда и водите Ивелина Василева, министърът на вътрешните работа Валентин Радев, министърът на правосъдието Цецка Цачева, министърът на регионалното развитие и благоустройство Николай Нанков и енергийният министър Теменужка Петкова.", "date": "2018.04.21", "title": "Монтана: Жени ГЕРБ провеждат шестата си политическа академия в град Вършец"}
{"url": "http://www.focus-news.net/news/2018/04/21/2513524/obshtina-blagoevgrad-shte-pochete-167-godini-ot-rozhdenieto-na-georgi-izmirliev.html", "text": "Навършват се 167 години от рождението на българския революционер Георги Измирлиев. Община Благоевград ще отбележи годишнината с ритуал по поднасяне на венци и цветя пред бюст-паметника на героя на едноименния площад. Това съобщиха от пресцентъра на Общината. Церемонията ще започне от 11.00 часа.\r\nГеорги Димитров Измирлиев-Македончето е роден на 21 април 1851 г. в Горна Джумая, днешен Благоевград.\r\nУчи в Сяр. Заминава за Цариград, където живее в периода от 1868 до 1873. Учи в цариградското Главно българско училище на „Галата сарай“ като стипендиант на българското благодетелно дружество „Просвещение“. Постъпва във Военното училище в Одеса през есента на 1873, юнкер в 59-и Люблянския пехотен полк.\r\nАприлското въстание е обявено на 20 април 1876 в Копривщица. Група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април 1876 и арестувана. Осъден на смърт чрез обесване на специален османски съд, той е откаран обратно в Горна Оряховица, където на 28 май 1876 г. сам слага въжения клуп на врата си с думите “Сладко е да се умре за свободата на Отечеството!”.", "date": "2018.04.21", "title": "Община Благоевград ще почете 167 години от рождението на Георги Измирлиев"}
{"url": "http://www.focus-news.net/news/2018/04/21/2513527/denyat-21-april-v-balgarskata-istoriya.html", "text": "2006 г.\r\nКамарата на представителите на Кралство Белгия приема законопроекта за ратификация на Договора за присъединяване на България и Румъния към ЕС.\r\nЗаконопроектът е подкрепен от 115 депутати, 14 гласуват “против”, а един се е въздържал. Всички представители на фламандските крайни националисти от Влаамс Беланг се обявиха срещу законопроекта за ратификация на Договора за присъединяване на България и Румъния към ЕС.\r\n2006 г.\r\nВицепремиерът и министър на външните работи Ивайло Калфин приема делегация от Мексико, ръководена от заместник-министър Лурдес Аранда. Министър Калфин подчертава приоритетното значение за България на отношенията с Мексиканските щати. Той припомня богатата традиция на двустранните отношения във всички области и особено в сферата на културата и икономиката. Българският външен министър потвърждава желанието на нашата страна да бъде открито мексиканско дипломатически представителство в София и изрази надежда назначаването на почетния консул на Мексико Пламен Ралчев да бъде първа стъпка в това отношение.\r\nОт своя страна заместник-министър Аранда благодари за възможността да посети България и да се срещне с министър Калфин. Тя изрази съгласие с направените констатации и потвърди стремежа на Мексико да развива активно отношенията си с България във всички сфери от взаимен интерес. На срещата Лурдес Аранда изказва увереност, че присъединяването на България към Европейския съюз ще бъде допълнителен стимул за двустранния диалог.\r\n1990 г.\r\nКато обществено-политическо движение е учреден Обединен демократичен център (ОДЦ). На 17 октомври 1992 г. се преименува в Обединен християндемократически център (ОХДЦ), и е регистриран през август 1993 г. ОХДЦ е член на СДС от февруари 1990 г. Член е и на Европейския демократически съюз и на Европейския християндемократически съюз. Съпредседатели на Обединения демократичен център са Божидар Данев, Любомир Павлов и Стоян Ганев. Пръв председател е Стоян Ганев. В изпълнителния съвет влизат Илко Ескенази, Стефан Софиянски и Александър Божков. Стоян Ганев е и пръв председател на ОХДЦ. От 29 април 1994 г. негов лидер е Стефан Софиянски, а от 20 август 1996 г. Екатерина Михайлова.\r\n1972 г.\r\nМинистерският съвет издава постановление \"За преустройство на БАН и Софийския университет \"Климент Охридски\". Създадени са единни центрове за наука и подготовка на кадри чрез интегриране на научните звена на БАН с факултетите от университета.\r\n1967 г.\r\nПодписана е спогодба между България и Австрия за премахване на визовия режим.\r\n1963 г.\r\nОткрит е Комбинатът за целулоза и хартия в гр. Мизия.\r\n1959 г.\r\nЗавършва пленумът на ЦК на БКП, който одобрява \"Основни положения за преустройство на образователната система, за по-тясно свързване на обучението и възпитанието на младежта с производителния труд\". Целта е да се създаде \"нов тип средно училище с 12-годишен курс\", чиято главна задача да е подготовката на учащите се за участие в материалното производство и за следване във висшите училища.\r\n1952 г.\r\nЗа първи път се празнува Денят на секретарите (сега Професионален празник на администрацията).\r\n1939 г.\r\nПодписан е втори таен българо-германски протокол за доставка на австрийска военна техника за България в размер на 45 млн. марки. Първият такъв протокол е подписан на 12 март 1938 г. Тогава доставката на военна техника е в размер на 30 000 000 марки.\r\n1935 г.\r\nВ България Министерството на съобщенията се разделя на Министерство на обществените сгради, пътищата и благоустройството и на Министерство на железниците, пощите и телеграфите.\r\n1935 г.\r\nОбразувано е първото безпартийно служебно правителство начело с Андрей Тошев, назначено с царски манифест. Макар и в напреднала възраст Тошев поема министър-председателския пост поверен му от цар Борис III и го заема до 23 ноември.\r\nАндрей Тошев завършва естествени науки в Брюксел (Белгия), след което е учител в Солунската българска мъжка гимназия \"Св. св. Кирил и Методий\", в родния си град Стара Загора. Преподава във Варна и във Военното училище в София. От 1903 г. преминава на дипломатическа работа. До 1905 г. е търговски агент в Битоля, за кратко време и в Цариград. След това е дипломатически агент в Цетине, Атина, Белград, Цариград и Виена. След поемането на управлението от Българския земеделски народен съюз си подава оставката и се отдава на публицистична дейност. Последните години от живота си посвещава на публицистиката. Автор е на редица съчинения, сред които: \"Поглед върху икономическото положение на Сърбия\" (1911 г.), \"Балканските войни\" в 2 т. (1929-1931 г.), \"Сръбско-българската разпра\" (1932 г.) и др.\r\n1874 г.\r\nКлимент Браницки (Васил Друмев) е ръкоположен за епископ и малко по-късно е изпратен в Тулча, за да поеме управлението на добруджанската част от Доростоло-Червенската епархия.\r\nВасил Друмев е роден в Шумен. Първоначално учи в родния си град при С. Доброплодни и С. Филаретов, след което с прекъсване продължава образованието си в Одеската духовна семинария. Попада под благотворното влияние на Г. С. Раковски и взема участие в Първата българска легия в Белград (1861 г.), където се отличава в боевете с турския гарнизон в сръбската столица. Сближава се с Васил Левски, Стефан Караджа и други български революционери. След разпускането на легията през 1862 г. Васил Друмев се прехвърля в Русия, където продължава образованието си в Киевската духовна семинария. През 1869 г. се установява в Браила и участва в основаването на Българското книжовно дружество. През 1873 г. е ръкоположен за йеродякон, а през следващата година е повишен в епископски сан под името Климент Браницки и става заместник на русенския митрополит в Тулча. След Освобождението заема длъжността ректор на Петропавловската духовна семинария край Лясковец. През 1884 г. е избран за търновски митрополит. Участва дейно и в обществено-политическия живот на Княжеството - избран е за депутат в Учредителното събрание през 1879 г. и в Първото Велико народно събрание, възглавява българските правителства през 1879-1880 г. и 1886 г. Като изтъкнат русофил Климент се противопоставя открито на външнополитическия курс на Регентството (1886-1887 г.), на първия стамболовистки режим (1887-1894 г.) и на княз Фердинанд I, за което е подлаган на репресии и преследвания. Той се ползва с доверието на руските политически кръгове и през лятото на 1895 г. възглавява българската парламентарна делегация в Петербург със задача да действа за подобряване на българо-руските отношения, прекъснати през ноември 1886 г. Мисията завършва с успех. Климент Браницки вижда, че и след това княз Фердинанд I не променя своето отношение към Русия и съжалява за действията си през 1895 г., тъй като с тях допринася за признаването на българския владетел. Като писател Васил Друмев става родоначалник на българската белетристика. Автор е на първата българска оригинална повест \"Нещастна фамилия\" (1860 г.). Други по-важни негови произведения са: \"Ученик и благодетели или чуждото си е чуждо\" (1864 г.), драмата \"Иванку, убиецът на Асеня I\" (1872 г.) и пр.На тази дата са родени:\r\n1968 г.\r\nРодена е Адриана Дунавска - българска състезателка по художествена гимнастика. Тя дебютира на Европейското първенство във Флоренция (Италия) и печели златния медал в многобоя. На Световното първенство във Варна през 1987 г. със счупен крак печели злато на топка и става втора в многобоя. През 1988 г. Дунавска е абсолютна Европейска шампионка в Хелзинки, на Олимпиадата в Сеул същата година печели сребърен медал.\r\n1949 г.\r\nРоден е Пламен Никифоров Джуров - български композитор, диригент и педагог. През 1975 г. завършва Музикалната академия в София, специалност \"Пиано\" при проф. Мара Балсамова, \"Композиция\" при проф. М. Големинов и \"Дирижиране\" при проф. К. Илиев. От 1976 г. е диригент на Филхармонията в Плевен. През 1984 г. специализира при проф. Карл Йостеррайхер във Виена, а през 1985 г.- в Москва. От 1988 г.Джуров поема ръководството на камерен оркестър \"Софийски солисти\". Има концерти в над 30 страни, участия в международни музикални фестивали, много записи, включително и на произведения, написани специално за \"Софийски солисти\"). Джуров е доцент в ДМА - София, председател е на УС на \"Музикаутор\" и отговорен секретар на фондация \"Борис Христов\". Негови творби са: \"Вариации за симфоничен оркестър\", \"Соната за пиано\", \"Кончерто гроссо за струнни, ударни и пиано\", \"Елегия\", \"Токата\", \"Фантазия\", \"Оратория реквием за алт, поет, смесен хор и симфоничен оркестър\" по текстове на Г. Константинов, \"Концерт за саксофон и симфоничен оркестър\" и др.\r\n1899 г.\r\nРоден е Михаил Христов Попов - български оперен артист (бас). Завършва право в Софийския университет “Св. Климент Охридски” (1923 г.), по-късно и консерваторията в Неапол и известно време концертира в Италия заедно с Б. Джили, Тито Скипа и др. Дебютът му е в Софийската опера на 27 ноември 1927 г. в ролята на Мефистофел (\"Фауст\" от Ш. Гуно). Изпълнява основни басови партии в различни опери: Иван Сусанин (\"Иван Сусанин\" от М. И. Глинка), Зарастро (\"Вълшебната флейта\" от В. А. Моцарт), княз Гремин (\"Евгений Онегин\" от П. И. Чайковски) и др.\r\n1867 г.\r\nРоден е Александър Павлов Малинов - български политик, държавник, лидер на Демократическата партия (1902-1938 г.). Малинов е бесарабски българин, учи в родното си село (с. Пандъклия/дн. Ореховка, Бесарабия), след което завършва гимназия в Болград и право в Киев (1891 г.). През 1908-1911 г., 1918 г., 1931-1932 г. заема министър-председателския пост и едновременно поема министерство на обществените сгради, пътищата и благоустройството (1908-1910 г.), министерство на външните работи и вероизповеданията (1910-1911 г., 1918 г., 1931 г.). Освен това през 1931-1934 г. е председател на Народното събрание. Участва в политически борби след Първата световна война и в акцията на Конституционния блок в Търново (1922 г.). Осъден е и е затворен в Шуменския затвор като виновник за Втората национална катастрофа (1922-1923 г.). Участва в създаването на Демократическия сговор през август 1923 г. В началото на 1924 г. Малинов напуска Сговора и възстановява Демократическата партия заедно с група политически съмишленици (Н. Мушанов, Ал. Гиргинов и др.). Автор е на мемоарните книги “Под знака на страстни и опасни политически борби” (1934 г.; 1938 г.; 1991 г.) и “Страници из нашата нова политическа история” (1938 г.). Умира на 20 март 1938 г. на трибуната по време на предизборно събрание за ХХIV ОНС.\r\n1863 г.\r\nРоден е Цветан Цветков Радославов – български интелектуалец, общественик, просветен деец, д-р по философия и магистър на изящните изкуства. През 1878 г. той завършва класическа гимназия във Виена, а след това история и славистика във Виена и в Прага (1883-1888 г.). Участва в Сръбско-българската война като доброволец. Автор е на \"Горда Стара планина\", написана вероятно между 1883-1885 г. По-късно песента е хармонизирана от Добри Христов и от 1964 г. е химн на България. Завършва философски науки в Лайпциг (1893-1898 г.) с докторат. Наричан е от приятелите и съвременниците си \"последният енциклопедист\". Учителства в Габрово (1888-1893 г.) и София (1898-1928 г.). Притежава дарба на художник - най-известна картина: \"Патриарх Евтимий се прощава с паството си\".\r\n1851 г.\r\nРоден е Георги Димитров Измирлиев (Македончето) - български революционер. Родният му град е Горна Джумая (Благоевград). Учи в Серес, в Цариград и във Военното училище в Одеса като юнкер в Люблянския пехотен 59-и полк. След като установява непосредствен контакт с българската революционна емиграция в Румъния Македончето се включва като военен специалист в подготовката на Априлското въстание през 1876 г. Гюргевския революционен комитет го избира за помощник-апостол и военен ръководител на Първи - Търновски революционен окръг. В началото на 1876 г. Георги Измирлиев се прехвърля през р. Дунав в определения му район, където развива широка организаторска дейност - създава нови комитети, привлича много съидейници и ги обучава на военно дело. След предателство турските власти тръгват по следите му, арестуват го и издават смъртна присъда. На 25 май 1876 г. в Горна Оряховица Георги Измирлиев е обесен.На тази дата умират:\r\n1901 г.\r\nУмира Иван Петков Славейков - български учител, публицист, обществен и държавен деец. През 1871 г. завършва Робърт колеж в Цариград. След това работи дълги години като учител във Враца (1872-1875 г.), в Робърт колеж (1876-1878 г.), в Пловдив, където емигрира след преврата от 27 април 1881 г. и в София (1885-1886 г., 1889-1900 г.). През 1878-1879 г. е главен училищен инспектор в Сливенска губерния. Иван Славейков заема различни административни постове: началник на канцеларията на търновския губернатор (1878 г.), секретар на Министерския съвет (1880-1881 г.) и кмет на София (1885 г.). Освен това е народен представител в IV-ХI НС (1884-1901 г.) и министър на народното просвещение (19.02.-25.04.1901 г.). Развива активна обществено-политическа дейност като последователен русофил и член на Либералната партия на П. Каравелов. Той е действащ член на БКД и председател на Историко-филологическия клон на БКД (1898-1900 г.). Като талантлив публицист сътрудничи на много вестници и списания, редактира вестниците “Независимост”, “Търновска конституция”, “Искър” (1886-1887 г.) и “Знаме” (1894-1898 г.). Като кореспондент на чужди вестници Иван Славейков осведомява европейската общественост за османските зверства в България след Априлското въстание. През 1888 г. става главен редактор на в. “Търновска конституция”, орган на Народнолибералната партия и изпълнява задълженията си, въпреки че е подложен на насилие и терор. Съдят го за “оклеветяване и наскърбление на държавни чиновници”, “за обида на княза”, “за обида на Н. Начович” и го интернират. След това е дипломат в Букурещ (1881 г.), кмет на София (1886 г.), учител във Враца (1887-1888 г.) и министър на просветата (1901 г.). Запазени са ръкописът на подготвения от него за печат англо-български речник (Архив “П. Р. Славейков”, папка 46) и статията му “За образованието в българските училища”. Иван Славейков написва учебници за изучаване на български и френски език. Превежда от английски и френски език творби от Р. Бърнс, П. Б. Шели, Х. Лонгфелоу, А. Доде, Г. дьо Мопасан, драмата “Юлий Цезар” от У. Шекспир. Псевдоними на Иван Славейков са Барон фон Бръмбал, Малък славей и Чуруликов.\r\n1878 г.\r\nУмира Жельо войвода (Желез Добрев Железчев) - български хайдутин. Участва в четите на Димитър Калъчлията и Пейо Буюклията, а по-късно сам става войвода на чета. Хайдутува в Сливенския и Котленския балкан. През 1863 г. се отказва от хайдутството и се заселва в с. Метличина, Варненско. 9 години по-късно се завръща в родното си село. Той доживява Освобождението и умира два месеца след подписването на Санстефанския мирен договор. Моменти от хайдушките на Жельо войвода подвизи са отразени в повестта \"Изгубена Станка\" от Илия Р. Блъсков.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.21", "title": "Денят 21 април в българската история"}
{"url": "http://www.focus-news.net/news/2018/04/21/2513520/49-po-rihter-raztarsi-gartsiya-trusat-ne-e-useten-u-nas.html", "text": "Земетресение с магнитуд 4.9 по Рихтер е регистрирано в Гърция след 03.00 часа. Епицентърът на земетресението е бил в Егейско море, на 95 километра югоизточно от Солун. От Националния Институт по Геофизика, Геодезия и География (НИГГГ) съобщиха за Агенция „Фокус“, че земетресението не е усетено у нас. Подадено е едно единствено съобщение от жена в Кърджали, която живее на по-висок етаж. От НИГГГ уточниха, че жената е била права и затова е усетила леко земетресението.", "date": "2018.04.21", "title": "4.9 по Рихтер разтърси Гърция, трусът не е усетен у нас"}
{"url": "http://www.focus-news.net/news/2018/04/21/2513526/ria-novosti-mvnr-na-yaponiya-smyata-che-severna-koreya-tryabva-da-prekrati-yadrenoto-razorazhavane-do-2020-godina.html", "text": "Външният министър на Япония Таро Коно смята, че Северна Корея трябва да приключи ядреното си разоръжаване до 2020 г. до смяната на настоящите правителства в Токио, Вашингтон и Сеул, предава  РИА Новости.\r\n„Бихме желали, че това да бъде завършено по време на администрацията на президентите на САЩ и на Южна Корея Доналд Тръмп и Мун Джей-ин и на японския министър-председател Шиндзо Абе“, заяви Таро Коно.\r\n„В Северна Корея няма смяна на власт. Пхенян няма да бъде награден с каквото и да е без конкретни и необратими действия“, допълни министърът. Виктор Турмаков", "date": "2018.04.21", "title": "РИА Новости: МВнР на Япония смята, че Северна Корея трябва да прекрати ядреното разоръжаване до 2020 година"}
{"url": "http://www.focus-news.net/news/2018/04/21/2513531/burgas-obshtinata-zapochva-remont-na-ulitsite-ivan-vazov-i-tsar-petar.html", "text": "Общината започва ремонт на улиците „Иван Вазов“ и „Цар Петър“. Това съобщиха от пресцентъра на Община Бургас. От 08.00 часа на 21 април 2018 г. до 20.00 на 22 април 2018 г. поради пътно–ремонтни дейности, ще бъде затруднено, но няма да се спира движението по следните улици: по ул. „Иван Вазов“, в участъка от ул. „Уилям Гладстон“ до ул. „Константин Фотинов“; ул. „Цар Петър“, в участъка от ул. „Фердинандова“ до ул. „Иван Вазов“. Община Бургас предварително се извинява за причиненото неудобство и разчита на гражданите да се съобразяват с въведената временна организация на движение.", "date": "2018.04.21", "title": "Бургас: Общината започва ремонт на улиците „Иван Вазов“ и „Цар Петър“"}
{"url": "http://www.focus-news.net/news/2018/04/21/2513529/shumen-studentskata-nauchna-konferentsiya-ekologiya-i-okolna-sreda-koyato-se-provezhda-v-grada-prodalzhava-s-lektsiya-na-tema-zhivotni-aktyori.html", "text": "Продължава Студентска научна конференция на тема „Екология и околна среда“ в Шумен. Това съобщиха от Шуменския университет „Епископ Константин Преславски“. В шестото ѝ издание ще бъдат представени 49 научноизследователски студентски доклада. Със свои разработки ще се включат и ученици от Средно училище „Сава Доброплодни“ в Шумен. \r\nОт 13.00 часа пленарна лекция на тема „Животни-актьори“ ще изнесе доц. д-р Стоян Лазаров от Националния природен музей. Организирани са и две изложби под наслов “Земята е нашият дом”. Едната е с рисунки на учениците на Виолета Петрова от СУ „Сава Доброплодни“. Втората експозиция е с предмети, изработени от природни или рециклируеми материали. Своите творения ще представят 280 педагози, родители и деца от детски градини и училища от областите Шумен, Търговище, Добрич и преподаватели и студенти.", "date": "2018.04.21", "title": "Шумен: Студентската научна конференция „Екология и околна среда“, която се провежда в града, продължава с лекция на тема „Животни-актьори“"}
{"url": "http://www.focus-news.net/news/2018/04/21/2513533/dobrich-v-grada-zapochva-finalniyat-etap-na-v-natsionalen-pregled-na-folklornite-ansambli.html", "text": "В 09.45 часа започва финалният етап на V Национален преглед на фолклорните ансамбли на CIOFF® България. Това съобщиха от пресцентъра на Община град Добрич.\r\nЕдна от основните цели на Националната Секция на CIOFF® България (Международен Съвет на организаторите на фестивали за фолклор и традиционни изкуства - Асоцииран член на ЮНЕСКО) е да съхранява духовното и културно наследство чрез музика, песен и танц, както и да подкрепя дейностите на своите членове, работещи в сферата на фолклора, танцовата самодейност и нематериалното културно наследство.\r\nНа този втори етап през 2018 г. ще бъдат определени носителите на званието „Представителен Фолклорен Ансамбъл на CIOFF® България”, които ще имат правото да участват в Международни Фолклорни Фестивали по света, организирани от CIOFF®. Информация за резултатите от Финалния втори етап ще бъдат дадени по време на 19-та национална среща на CIOFF® през февруари-март 2019 г. Нашите ансамбли и индивидуални изпълнители се представиха достойно на миналогодишния Първи етап. Списък на всички класирани участници от Първия етап през 2017 г. можете да видите тук:\r\nhttp://www.cioff-bulgaria.com/.\r\nОбщина град Добрич и ДТ „Йордан Йовков“ са едни от домакините за провеждането на този заключителен етап.\r\n„Нека подкрепим с присъствието си и да се насладим на изпълненията на нашите участници в събота, 21 април, от 09.45 ч. в ДТ „Йордан Йовков“, призовават от Общината. Входът е свободен.", "date": "2018.04.21", "title": "Добрич: В града започва финалният етап на V Национален преглед на фолклорните ансамбли"}
{"url": "http://www.focus-news.net/news/2018/04/21/2513534/denyat-21-april-v-svetovnata-istoriya.html", "text": "2017 г.\r\nТалибани атакуват армейска база в Мазар-е-Шариф, Афганистан, убивайки над 100 души.\r\n2016 г.\r\nУкрайна забрани всички филми, заснети в Русия след 2014 г., когато Русия анексира Кримския полуостров. Президентът Петро Порошенко подписа закона, който също така забранява всички филми, произведени от руски физически и юридически лица след 1991 г., ако \"възхваляват работата на държавните органи\" на Русия.\r\n2013 г.\r\nВ Парагвай се провеждат президентски избори, които печели богатият предприемач Хорасио Картес, връщайки на власт дясната партия Колорадо управлявала в Парагвай в периода 1954 до 2008г.\r\n2012 г.\r\nВ Прага се провежда митинг със стохилядно шествие през центъра на града срещу бюджетните съкращения предвидени от дясноцентристкото правителство на премиера Петър Нечас.\r\n2012 г. \r\nОпозиционните сили в Бахрейн организират поредният масов протест с искания за промяна на режима.\r\n2012 г.\r\nХоландският премиер Марк Рюте обявява, че страната се изправя пред предсрочни парламентарни избори, поради провал на коалиционните преговори между трите управляващи партии - Народната партия за свобода и демокрация, Партията на труда и Партията на свободата.\r\n2011 г.\r\nВ южен Египет избухва мюсюлманско въстание ръководено от ултраконсервативният салафитски лидер Шаабан Дервиш. Лидерът на присъединилото се политическо движение „Братя мюсюлмани“ Саад ел Хюсейни иска незабавното създаване в южен Египет на мюсюлманска държава. Острото отношение срещу 10-те% коптски християни в страната се изостри след падането от власт на Хосни Мубарак.\r\n2006 г.\r\n103 полицейски служители в Панама са освободени от длъжност по обвинение, че са били замесени в случаи на корупция. Директорът на Националната полиция в Панама Роналдо Миронес заявява, че по всяка вероятност освободените служители са били свързани с наркогрупировки и други престъпни организации и всички те са предадени на правосъдието.\r\n2000 г.\r\nВ Братислава полицията щурмува дома на бившия премиер на Словакия Владимир Мечияр, обвинен в корупция.\r\n1999 г.\r\nТерористи отвличат пасажерски самолет ТУ-154, летящ по линията Душанбе-Москва.\r\n1996 г.\r\nС ракета изстреляна от руски самолет е убит първият чеченски президент Джохар Дудаев.\r\n1987 г.\r\nСепаратистката организация “Тигри за освобождение на Тамил” е обвинена за експлозията на колата бомба, избухнала в столицата на Шри Ланка - Коломбо и убила 106 жертви.\r\nТамилските тигри са най-мощната група в Шри Ланка, основана през 1976 г. Използва както легални, така и нелегални методи за получаване на пари, снабдяване с оръжие и разпространяване на своите идеи за установяване на независима тамилска държава. \"Тигрите\" започват въоръжения конфликт с правителството на Шри Ланка през 1983 г. В основата на борбата стои партизанска стратегия с използване на терористични тактики. Сред известните техни акции са покушението на терорист-камикадзе срещу президента Ранасингх Премадаси през 1993 г. и над индийския премиер Раджив Ганди през 1991 г.\r\n1976 г.\r\nВалери Андре става първата жена генерал във френската армия.\r\n1967 г.\r\nИзвършен е военен преврат в Гърция. На власт идват “черните полковници”.\r\nПревратът е подготвен от полковниците Георгиос Пападопулос, Николас Макарезос и Стилианос Патакос. Рано сутринта на 21 април танкова част, командвана от бригадир Патакос, влиза в Атина и превзема телефонната централа, радиостанцията и летището, обкръжени са парламентът и кралският дворец. Превратаджиите узурпират властта и сформират свое правителство, „признато\" още същия ден от монарха, пред когото то полага клетва. Започват арести на хиляди хора - министри, депутати, водачи на партии и „неудобни\" граждани. Извършена е чистка в полицията и ръководството на армията. Уволнени са много професори от университетите, а видни личности, в това число и съдии, губят постовете си. Задържаните са изтезавани по затворите, на някои се отнема гръцкото гражданство и са прогонени от страната, а други заминават на заточение по островите. Ключови позиции в държавния апарат заемат офицери, поддръжници на организаторите на преврата. Като цяло полковниците нямат ясна конструктивна програма за по-нататъшното развитие на Гърция. Те твърдят, че спасяват „елинохристиянската цивилизация\" от комунизма и подготвят народа за нов тип демокрация. Това включва военно положение, тайна полиция, разпускане на парламента, преустановяване дейността на политическите партии и профсъюзите, възвеличаване ролята на армията, авторитета и дисциплината, строга цензура и дори забрана на миниполи за жените и дълги коси за мъжете. Гърция изпада в международна изолация, тъй като европейските държави не одобряват режима на полковниците. През декември 1967 г. крал Константин II прави опит за контрапреврат, но търпи поражение и е принуден да избяга в Италия. Залезът на режима на полковниците в Гърция започва от първите месеци на 1973 г. Изолирана отвън и атакувана отвътре, през лятото на 1974 г. военната диктатура се изчерпва напълно.\r\n1960 г.\r\nНовопостроеният град Бразилия е обявен официално от президента Жуселино Кубичек за столица на Бразилия. Градът е построен за четири години по авангардния проект на архитекта Оскар Нимайер. Постепенно гр. Бразилия изземва административните и политически функции от Рио де Жанейро. Една година по-късно, на същата дата, е открит Бразилският университет, а на 31 май 1961 г. е осветена и катедралата. През следващите години една след друга са изградени телевизионната кула (1967 г.), централната поща (1977 г.), градският парк (1981 г.) и централната банка (1981 г.). От 1987 г. град Бразилия е включен в листата на ЮНЕСКО със световните паметници на културата.\r\n1954 г.\r\nСССР влиза в Юнеско.\r\n1954 г.\r\nВ Чехия започва процесът срещу “буржоазните националисти”, сред които е и Густав Хусак.\r\n1946 г.\r\nОтворена е Троице-Сергиевата лавра.\r\nТроице-Сергиевата лавра е руски (мъжки) манастир, разположен в центъра на град Сергиев Посад в Московска област. Основан е от св. преподобни Сергий Радонежски, който около 1345 г. издига на това място малък дървен храм, посветен на Светата Троица. Манастирът е разрушен през 1408 г. от хан Едигей, но скоро е възстановен и става център на книжовното дело, иконописта и приложните изкуства. През 1540-1550 г. е превърнат в мощна крепост, оградена от високи каменни стени и кули. Това му помага да удържи успешно полската обсада през 1608-1610 г. През XVI в. манастирът вече е почитан повече от останалите манастири в Московска епархия, и през 1744 г. получава статут на лавра. През средата на XVIII в. Троице-Сергиевата лавра става един от най-богатите руски манастири. От 1814 г. в нея се помещава и Духовната академия. След Октомврийската революция от 1917 г. Троице-Сергиевата лавра е закрита (1920 г.), а манастирските сгради са дадени на различни учреждения, които ги ползвали и за жилища. Лаврата е върната на Руската православна църква през 1945 г. и манастирският живот е възобновен. Тя отново става център на духовното образование. В нея са разположени и повечето от административно-управленческите структури на Московската патриаршия, а към Академията е създаден самобитен църковно-археологически музей.\r\n1941 г.\r\nПровежда се двудневна конференция в хотел \"Империал\" във Виена. Там Рибентроп се среща с граф Чано – министър на външните работи на Италия и са определени италианските териториални прeтенции в Македония и демаркационната линия с италианската окупационна зона – западно от Качаник, Лешок, Жилка, източно от Желязна ръка, Ново село, Мамудовац, Мешенище, западно от Подмоле излиза на Охридското езеро, през езерото излиза на източния бряг северно от Пещени, продължава през Галичица и излиза северно от с. Невла на територията на Преспа, продължава източно от Козяк и по гребена на Баба планина завършва на старата гръцко-югославска граница. Това е т. нар \"Виенска линия\". На Италия е предоставена за окупиране Западна Македония с градовете Тетово, Струга, Дебар, Кичево и Гостивар заедно с няколко села южно от Охрид. Целта е да бъде създадена \"Велика Албания\". Според \"Виенския протокол\" на Италия се предоставя за окупирана още Гюмендженско и Воденско, част от Леринско и Берско, Костурско и част от Кожанско в Югозападна Македония, както и Епир, Тесалия, Пелопонес, Евбея и островите на Кикладския архипелаг. България получава Охрид и Ресен.\r\nНа 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се посочват само задължения, като компенсация за заетите български земи. Границите на областите, които може да заеме българската армия във Вардарска Македония и Беломорието са в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. Централна Македония със Солун и Солунско, Кукушко, част от Гюмендженско, Леринско, Воденско и Берско, както и Катеринско са окупирани от Вермахта. В германската окупационна зона влизат още северният бряг на Бяло море, Атина, Пирея и островите Крит, Лемнос, Митилини, Хиос и др.\r\n1940 г.\r\nПо време на Втората световна война (1939-1945 г.) германските войски завземат Лилехамер (Норвегия). Въпреки обявения неутралитет Норвегия е окупирана, а норвежкото правителство емигрира в Лондон. Организирано е съпротивително движение.\r\n1937 г.\r\nПриет е гербът на Украйна.\r\n1918 г.\r\nВъв Франция в битка с канадски самолети умира барон Манфред фон Рихтхофен.\r\nМанфред фон Рихтхофен е германски офицер, пилот изтребител. Той е роден през 1892 г. По време на Първата световна война воюва на Западния фронт, където има 81 победи в единични въздушни боеве. Загива във въздушен бой в края на войната.\r\n1908 г.\r\nАмериканският изследовател Фредерик Кук предприема неуспешен опит да достигне Северния полюс. С помощта на кучешки впрягове той успява да стигне едва до 87 градуса северна ширина.\r\nФредерик Албърт Кук е роден през 1865 г. Той е син на немския лекар Теодох Кох. В САЩ фамилията му се трансформира в Кук. Първоначално Фредерик Кук работи като практикуващ лекар в Ню Йорк. През 1891 г. обаче животът му поема в друга посока, след като става участник в северногренландската експедиция на изследователя Робърт Пири. През 1897 г. Кук се включва в експедицията на белгиеца Андриен де Жерлаж в Арктика. Корабът не експедицията \"Белжик\" е затиснат в арктическите ледове и екипажът бедства 13 месеца.\r\nФредерик Кук прави два опита да изкачи връх Маккинли, един от 4-те полярни първенеца - Гренландия, Антарктида, Северният полюс и връх Маккинли. По време на първия опит през 1903 г. върхът не е покорен, но експедицията на Кук успява да премине маршрут, който дотогава не е изследван. През 1906 г. Кук организира втора експедиция до върха. Целта отново не е постигната, но са извършени изследвания в огромен район на юг от върха. След връх Маккинли Кук насочва усилията си към овладяване на Северния полюс.\r\n1898 г.\r\nЗапочва Испано-американската война, избухнала между САЩ и Испания по повод въстанието на остров Куба. Унищожението на испанската флота при Манила и обсаждането на Сантяго са главни моменти във войната. Испания губи богатите си колонии - Куба, Пуерто Рико и Филипинските острови, които минават под суверенитета на САЩ.\r\n1858 г.\r\nВ духа на танзиматските реформи турското правителство изготвя нов \"Закон за земите\". Законът определя категориите земи, формите на собственост, както и начините за придобиване, владеене и прехвърляне на земята в Турция. Официално законът влиза в сила от 6 юни 1858 г.\r\n1836 г.\r\nСъстои се битката при Сан Хасинто, в която тексаските войски начело със Сам Хюстън побеждават мексиканците, предвождани от ген. Антонио Лопес де Санта Ана. С това е извоювана независимостта на Тексас от Мексико.\r\n1689 г.\r\nВ Англия се състои коронацията на Вилхелм III Орански и неговата съпруга Мария II Стюарт. Като управител на Холандия той осуетява нахлуването на френските войски в страната, като отваря шлюзовете, които наводняват цели области. Сваля от английския престол зет си Яков II в резултат, на което е провъзгласен за крал на Англия.\r\n1526 г.\r\nВладетелят на Фергана Захир ал-Дин Мохамед Бабур, потомък на Тимур и Чингиз Хан, заедно със своите 25 000 бойци побеждава милионната армия на делхийския султан Ибрахим и завзема Делхи. С това той слага началото на най-великата династия в Индия – тази на Великите моголи. Династията управлява Индия до завладяването на Делхи от Персите през 1739 г., като запазва своето влияние чак до 1858 г., когато британците свалят от власт Шах Бахадур II. След смъртта на Бабур на престола застава неговият син Хюмаюн.На тази дата са родени:\r\n1926 г.\r\nРодена е английската кралица Елизабет II. Елизабет-Александра-Мери е от династията Уиндзор. Тя е дъщеря на крал Джордж VI и Елизабет Анжела-Маргарет. По време на Втората световна война помага в женските служби. През 1947 г. Елизабет II се омъжва за лейтенанта от британската марина Ф. Маунтбатън. Двамата имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). През 1952 г., след смъртта на баща си, Елизабет II заема британския престол. През 2002 г. Великобритания отбеляза 50 години от коронацията й.\r\n1922 г.\r\nРоден е Станислав Йосифович Ростоцкий – руски режисьор. От 1952 г. той работи в студия \"Максим Горки\". Режисьор е на филмите \"Земя и хора\" (1956 г.) , \"Това се случи в Пенково\" (1959 г.) \"Ще доживеем до понеделник\" (1968 г.), \"Белият Бим Черното ухо\" (1977 г.). Военни филми - \"Майски звезди\" (1960 г.), \"На седемте вятъра\" (1962 г.), \"А утрините тук са тихи …\" (1972 г.). На актьора Вячеслав Тихонов посвещава (под псевдонима Степан Степанов) филма портрет \"Професия - киноактьор\" (1980 г.). Снима екранизации и исторически филми - \"Герой на нашето време\" (1967 г.), \"Ескадронът на летящите хусари\" (1981 г.), \"И на камъните расте трева\" (1986 г.), \"Из живота на Фьодор Кузкин\" (1989 г.).\r\n1915 г.\r\nРоден е Антъни Куйн (псевдоним на Антони Рудолф Каксака) - американски актьор от мексикански произход. През 1936 г. дебютира в “Парола”. Играе второстепенни роли в уестърни на Сесил де Мил, в които пресъздава образи на мексиканци и индианци - “Човекът от равнината” (1937 г.), “Юниън Пасифик” (1939 г.). Най-добрите му изяви през този период са в “Кръв и пясък” (1941 г.), “Черният лебед” (1942 г.), “Инцидентът в Окс Боу” (1943 г.), “Бъфало Бил” (1944 г.). За участието си във филма “Пътят” получава “Оскар” за поддържаща мъжка роля. Куйн прави опити и в режисурата, като довършва последния филм на Сесил де Мил “Пиратът” (1958-1959 г.). Снима се още в: “Под три флага” (1951 г.), “Вива Сапата!” (1952 г.), “Одисей” (1954 г.), “Див е вятърът” (1955 г.), “Жажда за живот” (1956 г., “Оскар” за гл. мъжка роля), “Парижката Св. Богородица” (1957 г.), “Синдбад Мореплавателя” (1958 г.), “Последният влак от Гън Хил” (1959 г.), “Бели сенки” (1960 г.), “Реквием за един боксьор от тежка категория” (1961 г.), “ “Тайната на Санта Виктория” (1968 г.), “Обувките на рибаря” (1969 г.), “Последният воин” (1970 г.), “Дон Анжело е мъртъв” (1973 г.), , “Марсилски заговор” (1974 г.), “Мойсей” (1975 г.), “Прехвърлянето” (1978 г.), “Гръцкият тайфун” (1978 г.), “Децата на Санчес” (1979 г.), “Саламандър” (1981 г.), “Големият риск” (1982 г.), “Удовлетворението” (1985 г.), “Отмъщението” (1990 г.), “Последният екшън герой” (1993 г.), “Магьосникът” (1993 г.), “Разходка в облаците” (1995 г.), “Седемте прислужника” (1996 г.), “Седемте слуги” (1996 г.), “Кметът” (1996 г.), “Отмъщението” (2001 г.). През 1973 г. Антъни Куйн издава мемоарите “Първородният грях”, а след това пише романа “Мама Лучия”.\r\n1912 г.\r\nРоден е Марсел Камю - френски режисьор. Завършва Академията за изящни изкуства. Дебютира с антивоенния филм “Смъртта, прокраднала се тайно” (1956 г.). Следващите 2 филма снима в Бразилия - “Черният Орфей” (1958 г.) и “Пионери” (1961 г.). В тях се оформя етнографският му подход, характерен и за филмите “Райската птица” (1962 г.), “Песента на света” (1965 г.), “Живот през нощта” (1968 г.), “Нощни пастири” (1976 г.).\r\n1889 г.\r\nРоден е Паул Карер - швейцарски химик органик. Установява структурата на редица пигменти и ги синтезира. Изследва витамините и алкалоидите. Доказва превръщането на каротина във витамин А. Пише “Курс по органична химия”. Получава Нобелова награда за химия за 1937 г.\r\n1882 г.\r\nРоден е Пърси Уилямс Бриджмън - американски физик и философ. В труда си \"Логика на съвременната физика\" той лансира редица идеи, станали основа на операционализма. Ориентира се към начина, по който Айнщайн определя основните понятия на социалната теория за относителността. Бриджмън твърди, че значението на физичните понятия трябва да се определи чрез съвкупността от експериментални операции и главно чрез операциите за измерването. Носител е на Нобелова награда за 1946 г. за изследвания в областта на експерименталната физика.\r\n1864 г.\r\nРоден е Макс Вебер (Карл Емил Максимилиан) - германски социолог, историк и икономист. Неговите трудове в значителна степен определят насоката на развитие на социално-научното знание през ХХ в. От 1892 г. е частен доцент, след това екстраординарен професор в Берлин. От 1894 г. е професор по национална икономика във Фрайбург, от 1896 г. - в Хайделберг. От 1903 г. е почетен професор на Хайделбергския университет. От 1904 г. Вебер е издател, съвместно с Е. Яфе и В. Зомбарт, на \"Архив на социалните науки и на социалната политика\". През 1909 г. основава и е член на управата на Немското социологично общество. През 1918 г. е професор по национална икономика във Виена. През 1919 г. той става съветник на немската делегация при Версайските преговори. От юни 1919 г. е професор по национална икономика в Мюнхен. Вебер има най-голям принос в такива области на социалното знание, като общата социология, методологията на социалното познание, политическа социология, социологията на правото, социологията на религията, икономическа социология, теорията на съвременния капитализъм. Разграничава четири типа социално действие: 1) целерационално - като предметите от външния свят и други хора се възприемат като условие или средство за действие, рационално ориентирано за достигането на собствените цели; 2) ценностно-рационално - определя се от осъзната вяра в ценността на определен начин на поведение като такова, независимо от крайния успех на дейността; 3) афективно - определя се от непосредственото чувство, от емоциите; 4) традиционно - подбужда се от усвоената привичка, от традициите. Категория от по-висш порядък е социалното отношение, т. е. устойчивата връзка на взаимноориентираните социални действия.\r\n1782 г.\r\nРоден е Фридрих Вилхелм Август Фрьобел - германски педагог, теоретик на предучилищното възпитание, последовател на Й. Х. Пeсталоци. През 1837 г. открива първото предучилищно учреждение, наречено през 1840 г. от него “детска градина”, разработва теория за работата в нея и методика за подготовка на възпитателки за децата. Изхожда от схващането, че за правилното възпитание на детето са необходими организирани занимания в средата на връстници. Педагогическата система на Фрьобел изиграва положителна роля в развитието на теорията и практиката на предучилищното възпитание. Автор е на “Възпитание на човека …” (1826), “Майчини и гальовни песни” (1844) и др.\r\n1652 г.\r\nРоден е Мишел Рол - френски математик. От 1665 г. е член на Парижката АН. В съчинението си \"Трактат по алгебра\" (1690 г.) той разработва метод за определяне на действителните корени на алгебричните уравнения, построен върху частен случай, т. нар. теорема на Рол. Автор е на изследвания върху решаването на линейни целочислени уравнения с две неизвестни. В началото на ХVIII в. подлага на критика смятането с безкрайно малки величини, предложено от Г. Лайбниц. Критиката на Рол предизвиква оживена дискусия сред европейските математици.\r\n1488 г.\r\nРоден е Улрих фон Хутен - германски хуманист, писател и политик. Той е представител на рицарското съсловие. Представител е на Ерфуртския кръжок на хуманистите, и е един от авторите на сатирите “Писма на мрачните хора” (1515-1517 г.), които разобличават схоластиката и моралното разложение сред духовенството. Хутен призовава за развитие на светската култура. С литературното си творчество и публицистиката си критикува католическите догми. В началото на Реформацията той се присъединява към опозицията, обединена около личността на Лутер. Призовава към открита война срещу папата и княжеската власт в Германия. Опитва се да насочи народния бунт срещу Рим в интерес на своето съсловие и участва в рицарското въстание (1522-1523 г.). След разгрома на въстанието се установява в Швейцария. Творчеството му включва памфлети, речи, инвективи, написани на латински език. Сред диалозите му се открояват “Вадиск, или Римската Троица” (1520 г.), “Разбойници” (1521 г.), а от сатирите - “Никой” (1521 г.).На тази дата умират:\r\n2016 г.\r\nПочина внезапно на 57 години американската поп звезда Принс. Принс има 37 студийни албума. Продал е над 100 млн. копия от тях, включен е в Залата на славата на рокендрола през 2004 г.\r\n1972 г.\r\nУмира Хуан Карлос Кастаниньо - аржентински живописец и график. През 1934 г. завършва Висшето национално художествено училище в Буенос Айрес. През 1938-1940 г. Кастаниньо работи в Италия, Франция и Испания. Представител е на аржентинския “нов реализъм”. През 1930-1940 г. заедно с Д. Сикейрос, А. Берни и други работи над монументални стенописи, главно върху теми от съвременния живот и историята на аржентинския народ. Той рисува стенописи в “Галерията на мира” (1945 г.), “Парижката галерия” (“Човек - Космос - Надежда”, 1959 г.), галерията “Обелиск” (“Пробуждаща се улица”, 1961 г.) и други обществени здания в Буенос Айрес.\r\n1945 г.\r\nУмира Валтер Модел – германски офицер, ген.-фелдмаршал (1944 г.) от Вермахта. Започва военна служба през 1909 г., участва в Първата световна война. От 1940 г. командва Трета танкова дивизия, воювала на Източния фронт. От януари 1942 г. до началото на 1944 г. командва Девета армия. Смятан е за “майстор на отбраната и настъплението”. Отнася се с особена жестокост към цивилното население и пленниците. През 1944-1945 г. командва войски в Западна Европа (Франция, Германия). През април Американските войски го обкръжават и той се застрелва.\r\n1946 г.\r\nУмира Джон Мейнард Кейнс - най-влиятелният английски икономист на ХХ в. Икономическите му възгледи се оформят под влиянието на Маршал. За 1906-1908 г. Кейнс успешно взема изпитите за държавен чиновник и работи в Индия, след което чете лекции в Кеймбридж до 1920 г. и преподава в Кингс Колидж, Кеймбридж до края на живота си. Наред с основните си икономически трудове той е и издател на Икономик Джърнъл (1911-1945 г.), водещо английско икономическо списание. Кейнс работи и като съветник към Съкровищницата по време на двете световни войни. Той служи и в Кралската комисия по финансите и паричните въпроси на Индия (1913-1914 г.), в Комисията на Макмилън по финанси и индустрия (1929-1931 г.) и в Икономическия консултативен съвет (1930-1939 г.). Кейнс участва в ръководството на застрахователната компания и покровителства изкуството. В същото време е един от най-изтъкнатите колекционери на книги и пише по различни аспекти от обществения живот. Негови съчинения са: “Паричното обращение и финансите на Индия” (1913 г.), “Икономическите последици от Версайския мирен договор” (1919 г.), “Преразглеждане на договора” (1922 г.), “Трактат за паричната реформа” (1923 г.), “Трактат за парите” (1930 г.), “Обща теория на заетостта, лихвите и парите” (1936 г.).\r\n1910 г.\r\nУмира Марк Твен (псевдоним на Самюъл Ленгхорн Клемънс) - американски писател, публицист и общественик. Той израства в градчето Ханибал (Мисисипи). От 18-годишна възраст се занимава с различни професии - лоцман по Мисисипи, златотърсач в Калифорния, писар и журналист. Марк Твен получава известност с разказа си “Знаменитата скачаща жаба от Калаверас” (1865 г.). През 1867 г. пътува из Европа, след което посещава Палестина. Негови романи са “Приключенията на Том Сойер” (1876 г.), “Приключенията на Хъкълбери Фин”, “Животът по Мисисипи”(1883 г.), “Принцът и просякът” (1882 г.), “Един янки в двора на крал Артур” (1889 г.), “Дневникът на Адам” (1904 г.), “Дневникът на Ева” (1906 г.) и др.\r\n1736 г.\r\nУмира принц Евгений Савойски - австрийски пълководец и държавник, фелдмаршал от 1693 г. и генералисимус от 1697 г. Той е син на принц Мориц Савойски, главен командир на швейцарските войски във френската армия. Постъпва като доброволец в австрийската армия и се проявява в сражението при Виена през 1683 г. с турците. От 1689 г. командва австрийските войски в Италия, където нанася редица поражения на французите. През септември 1697 г. в Унгария Евгений Савойски разбива турците при Зента и ги принуждава да сключат Карловицкия мир през 1699 г. По време на Войната за испанското наследство (1701-1714 г.) командва австрийските войски в Холандия и Италия и печели редица победи срещу френските и френско-баварските войски - при Хохщед, 1704 г., при Торино, 1706 г., при Малплак, 1709 г. Разбит е от френския маршал К. Л. Вилар при Денен през 1712 г. По време на австро-турската война (1716-1718 г.), командваните от Евгений Савойски войски разгромяват турците при Петроварадин през 1716 г. и превземат Белград през 1717 г. Като председател на Военния съвет от 1703 г. и след това на Тайния съвет на императора, значително влияе върху политиката, осъществява германизация на присъединените към Австрия територии. Като австрийския императорски наместник в Холандия (1714-1724 г.) потушава антихабсбургското движение. Евгений Савойски е привърженик на сътрудничеството с Русия и Прусия, против Франция. Основният принцип на неговата стратегия е съчетаване на решителните действия с много добра подготовка и умело съобразяване с обстановката. Провежда реформи в армията - подобрява командния състав, снабдяването и снаряжението на армията, увеличаване на числеността й и др. Принцът натрупва огромни богатства, построява във Виена разкошни дворци, събира уникална библиотека и богата колекция от паметници на изкуството.\r\n1509 г.\r\nУмира Хенри VII - крал на Англия от 1485 г. Той е основател на династията Тюдори. Заема престола като кандидат на Ланкастърите, след като побеждава Ричард III в битката при Босуърт от 22 август 1485 г., с която завършва войната на Червената и Бялата роза. Чрез редица действия Хенри VII ограничава могъществото на едрите феодали - конфискация на земите, разтуряне на военните дружини, създаване на извънредни съдилища. В интерес на зараждащата се буржоазия насърчава развитието на корабоплаването и външната търговия. По време на неговото управление са заложени основите на абсолютизма.\r\n1109 г.\r\nУмира Анселм Кентърбърийски - английски теолог, представител на ранната схоластика, а от 1093 г. е епископ на Кентърбъри. Според Анселм вярата е предпоставка на рационалното знание. В противоположност на умозаключенията за битието на Бога, извеждано от битието на нещата, той развива т. нар. онтологическо доказателство за Бога, извеждащо Неговото битие от самото понятие за Бог. Разбирането на битието като \"съвършенство\" и стремежът към непосредствено интелектуално съзерцание на Бога, проявени в това разсъждение, са характерни за традицията на платонизма. В полемиката за универсалиите Анселм стои на позициите на реализма. Неговият трактат \"Защо Бог се е очовечил?\" е опит за доказване с логически доводи на необходимостта от въплъщение на Бога.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.21", "title": "Денят 21 април в световната история"}
{"url": "http://www.focus-news.net/news/2018/04/21/2513528/reuters-donald-tramp-zayavi-che-progres-e-postignat-ot-vsichki-sled-kato-severna-koreya-zayavi-che-shte-spre-yadrenite-izpitaniya.html", "text": "Президентът на САЩ Доналд Тръмп приветства заявлението на севернокорейския ръководител Ким Чен-ун, че ще прекрати ядрените и ракетните изпитания незабавно и ще закрие полигона за ядрени изпитания, предава  Reuters.\r\n„Прогрес е постигнат от всички!“, заяви Тръмп в коментар на профила си в социалната мрежа „Туитър“.\r\n„Северна Корея се съгласи да прекрати ядрените си изпитания и да закрие голям обект за ядрени изпитания. Много добри новини за Северна Корея и за света – голям прогрес! Очаквам нашата среща на високо равнище“, допълни той. Виктор Турмаков", "date": "2018.04.21", "title": "Reuters: Доналд Тръмп заяви, че прогрес е постигнат от всички, след като Северна Корея заяви, че ще спре ядрените изпитания"}
{"url": "http://www.focus-news.net/news/2018/04/21/2513536/burgas-horova-shkola-milka-stoeva-shte-predstavi-kniga-za-svoyata-70-godishna-istoriya.html", "text": "От 16.00 часа в зала 1 на Младежки културен център – Бургас, поетесата Елка Василева ще представи пред широката публика книгата „Школа по дух“, посветена на 70 години от създаването на бургаския детски хор „Милка Стоева“. Това съобщиха от пресцентъра на Община Бургас. Автор на книгата е режисьорът, възпитаник и дългогодишен приятел на хора Майя Славчева. Културното мероприятие ще представлява близка, непосредствена среща с творческия екип на школата и талантливите хористи, които ще потопят гостите в атмосферата, която създава така характерното за този певчески колектив. „Школа по дух“ е книга, събрала житейския опит на многобройни и различни по възраст хора, които няколко десетилетия градят културната история на школата. Авторът проследява 70 годишния музикален път на детския и смесен хор, разделен в няколко тематични глави. Използваните материали са от Държавен архив – Бургас, пресата, интервюта и спомени на хористи, които документират значимите моменти от творческия път на школата. В тематичните раздели са включени и много снимки, част от които са от личния архив на хора, а други от големите приятели и възпитаници на школата д-р Стойчо Шишков и Георги Караджов. Присъстващите на събитието ще се потопят в приятелска и уютна атмосфера, допълнена от музикални произведения. Събитието е част от поредицата прояви по повод 70 годишнината от създаването на детски хор „Милка Стоева“ при Младежки културен център – Бургас.", "date": "2018.04.21", "title": "Бургас: Хорова школа „Милка Стоева“ ще представи книга за своята 70-годишна история"}
{"url": "http://www.focus-news.net/news/2018/04/21/2513537/blagoevgrad-iii-natsionalna-horova-initsiativa-na-bhs-balgariya-pee-shte-se-provede-v-grada-na-21-april.html", "text": "III национална хорова инициатива на БХС „България пее“ ще се проведе в Благоевград. Събитието се организира за трета поредна година и ще премине под мотото „Заедно“. Това съобщиха от пресцентъра на Община Благоевград. Националната инициатива е подкрепена от Община Благоевград. Фестивалът ще бъде открит в 11.00 часа в конферентната зала на Регионален исторически музей. \r\nТази година в проявата ще се включат 8 благоевградски състава, както и гости от Горна Оряховица и Дупница. Програмата включва два концерта. Участие в представлението ще вземат Вокален ансамбъл „Езерец” при НЧ „Никола Вапцаров 1866” с диригент Илиян Юручки, хормайстор Адриана Ангова, Детска формация „Джумайчета” при НЧ „Никола Вапцаров 1866”, с ръководител Иван Кацарски, Група за автентичен фолклор при НЧ „Никола Вапцаров 1866”с ръководител Маргарита Петрова, Група за стари градски песни „Нежни звуци” при НЧ „Никола Вапцаров 1866” с ръководител Валентин Георгиев и Фолклорна група „Надежда” с ръководител Надежда Стоицова.\r\nВторият концерт ще започне в 16.30 часа. В него участие ще вземат смесен хор „Ален мак” при НЧ „Никола Вапцаров 1866” с диригент Йоланта Лазарова, Дамски камерен хор „Лира” с диригент Галина Попова, Детска вокална група „Смехоранчета” при 3-то ОУ „Димитър Талев” с ръководител Бояна Шарбанова. Специалните гости на празника ще бъдат представителите от Смесен хор „Славянско единство” при НЧ „Напредък 1869” – Горна Оряховица с диригент Донка Копринкова и акомпанятор Антон Благоев и Мъжки хор „Св. Иван Рилски” при Община Дупница с диригент Таня Камбурова и акомпанятор Кристиана Абрашева. \r\n„България пее” е Национална хорова инициатива на Български хоров съюз със запазена визия и лого, интелектуална собственост на БХС. Осъществява се на територията на цялата страна с подкрепата на българските общини, читалища, хорове, диригенти и хористи. Партньори на събитието са НЧ „Никола Вапцаров 1866”, Регионален исторически музей и Радио Благоевград.", "date": "2018.04.21", "title": "Благоевград: III Национална хорова инициатива на БХС „България пее“ ще се проведе в града на 21 април"}
{"url": "http://www.focus-news.net/news/2018/04/21/2513539/haskovo-kmetat-dobri-belivanov-vrachi-nagradite-za-debyutna-literatura-yuzhna-prolet.html", "text": "Кметът на община Хасково Добри Беливанов връчи наградите за дебютна литература „Южна пролет” в 46-ия конкурс. Това съобщиха от пресцентъра на Община Хасково. 44 автори участваха в конкурса с 43 свои първи книги в жанровете поезия,проза,детска литература и драматургия. Журито, оценящо кандидати бе с председател доц.д.н.Ивайло Христов и членове Теодора Димова, Бойко Ламбовски, Таньо Клисуров, Хубен Стефанов.\r\nХристов е лауреат на „Южна пролет” от 2002 година. \r\nБронзов пегас в категория поезия получи Николай Терзийски за романа си „Отлъчване”. В раздел поезия бе отличен Иван Вълев за стихосбирката му „Завой”. Зорница Иванова получи наградата от 46-ото издание на конкурса в раздела за детска литература за дебюта си с „Мая и концертът на талантите“.\r\nПегас за драмтургия бе присъден на пиесата „Да се преструваш е прекрасно“ на актьора от трупата на Хасковския театър Петър Влайков .\r\nНаталия Делева получи съпътстваща награда за романа “Невидим\", за поезия съпътстващите награди са за Лилия Йовнова за „Моментът преди порастване“ и за Вангел Имреоров- автор на „Напускане на спомена“. Тракийското дружество „Георги Сапунаров“ и читалище „Тракия“ присъдиха наградата си на Лида Пантелеева за книгата й, участваща в раздела за детска литература, „Изгубената мелодия на духчето Йойо“. Даниел Тунев получи наградата на Сдружение за култура “Хасково 2015“ за стихосбирката си „Чудовища и милосърдие“.\r\nЙордан Нанчев тази година е носителят на наградата за цялостен принос в литературата на името на „Александър Паскалев”.\r\nЗа първи път тази година Община Хасково връчи специална награда на издателство, подкрепило най-много дебютанти в Националния литературен конкурс „Южна пролет”. Плакетът получи издателство „Жанет 45”.", "date": "2018.04.21", "title": "Хасково: Кметът Добри Беливанов връчи наградите за дебютна литература „Южна пролет”"}
{"url": "http://www.focus-news.net/news/2018/04/21/2513530/interfaks-kim-chen-un-obyavi-za-nov-ikonomicheski-kurs-na-kndr.html", "text": "Паралелно с отказа от ядрени изпитания като основен стратегически курс в Северна Корея е провъзгласено и развитието на икономиката, предава Интерфакс.\r\nВ публикувано постановление, прието след пленума на ЦК на Трудовата партия на Корея пише, че „всички сили ще бъдат насочени в борбата за строителството на мощна социалистическа икономика, решително повишение на жизнения стандарт на народа“. За това, както се сочи в постановлението, е необходим мир на Корейския полуостров, благоприятна външна атмосфера и развитие на приятелските връзки със съседните и другите държави по света.\r\nЛидерът на КНДР Ким Чен-ун подчерта, че „в условията, когато е завършено снабдяването на нашите въоръжени сили с ядрено оръжие отпадна необходимостта и занапред да се провеждат ядрени изпитания и изпитания на балистични ракети“.  Виктор Турмаков", "date": "2018.04.21", "title": "Интерфакс: Ким Чен-ун обяви за нов икономически курс на КНДР"}
{"url": "http://www.focus-news.net/news/2018/04/21/2513518/emsc-yuzhno-ot-poluostrov-aton-e-registrirano-zemetresenie-s-magnitud-49-po-skalata-na-rihter.html", "text": "В Егейско море, южно от полуостров Атон е регистрирано земетресение с магнитуд 4,9 по скалата на Рихтер, показва справка на интернет страницата на   Европейския средиземноморски сеизмологичен институт.\r\nТрусът е регистриран в 00:20 часа след полунощ (местно време – съвпада с българското) на дълбочина 10 км. Епицентърът е на 95 км югоизточно от Солун и на три км. югоизточно от град Певкохори.\r\nВ 1:34 часа е последвал афтершок с магнитуд 4,1.\r\nНяма данни за жертви и разрушения. Не е обявявана тревога за вълни цунами. Виктор Турмаков", "date": "2018.04.21", "title": "EMSC: Южно от полуостров Атон е регистрирано земетресение с магнитуд 4,9 по скалата на Рихтер"}
{"url": "http://www.focus-news.net/news/2018/04/21/2513540/dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 8°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.21", "title": "Движението по път Габрово – Стоманеците  се осъществява с повишено внимание поради пропаднал участък"}
{"url": "http://www.focus-news.net/news/2018/04/21/2513532/konstantin-kosachev-ruski-senator-otkazat-na-severna-koreya-ot-yadreni-izpitaniya-predostavya-shans-za-deeskalatsiya-na-naprezhenieto.html", "text": "Председателят на комисията на Съвета на Руската федерация по международните въпроси Константин Косачев смята новината, че Северна Корея е решила да се откаже от провеждането на ядрени и ракетни изпитания шанс за деескалация на напрежението, предава ТАСС.\r\n„Новината на деня, а може би и на годината е, че лидерът на Северна Корея Ким Чен-ун обяви приключването на програмата с ядрените и ракетните изпитания и готовност за мирно взаимодействие с околния свят за развитието на националната икономика“, заяви Косачев- „Хубавото в тази новина е значително повече от лошото – последното се крие единствено в това, че Северна Корея може би вече наистина има дееспособно оръжие за масово поразяване. Налице е шансът за деескалация на напрежението, което допреди месец-два бе на прага на ядрен конфликт“, коментира сенаторът.\r\nТой отбеляза, че позитивното на тази новина вече са реагирали САЩ, Япония и Южна Корея и изрази увереност, че официалната реакция на Китай и Русия също ще бъде такава. Виктор Турмаков", "date": "2018.04.21", "title": "Константин Косачев, руски сенатор: Отказът на Северна Корея от ядрени изпитания предоставя шанс за деескалация на напрежението"}
{"url": "http://www.focus-news.net/news/2018/04/21/2513543/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. По останалите основни пътни направления движението се осъществява с нормална интензивност и без затруднения. Пътните настилки на територията на областта са сухи и нормално проходими. Движението по пътя Пловдив-Асеновград, от изхода на град Пловдив до град Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. До 30 юни движението по АМ „Тракия“, от км 134 до км 157, в участъка от Пловдив до Стара Загора, ще се извършва с максимална скорост до 90 км/ч и повишено внимание, поради извършване на ремонтни дейности. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от образуването на свлачища и срутища има по направленията Асеновград-Смолян, Юговско ханче-Югово-Лъки и Кричим-Девин.\r\nТрафикът на територията на град Пловдив се осъществява с нормална интензивност към този час. Не се отчита струпване на автомобили по главните булеварди. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.21", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/04/21/2513541/burgas-vavezhda-se-vremenna-organizatsiya-na-dvizhenieto-po-dve-ot-glavnite-patni-arterii-na-burgas.html", "text": "Въвежда се временна организация на движението по две от главните пътни артерии на Бургас. Това съобщиха от пресцентъра на Община Бургас. От 12.00 до 17.00 часа ще бъдат затворени бул. „Демокрация“ – в участъка от ул. „Цар Симеон“ до ул. „Кирил и Методий“, и ул. „24-ти пехотен черноморски полк“ – в участъка от ул. „Адам Мицкевич“ до бул. „Демокрация“. Причината за въвеждане на ограничението е провеждането на състезанието по колоездене „Купа Бургас и Колокритериум  „Морска градина“. Заради ограничението ще има промени в маршрутите на движение на някои автобуси по линиите на градския и междуселищния транспорт. В интервала от 12:00 до 17:00 ч., автобусите по линии 11, 12, 15, Б11, Б12, тролей Т2, както и междуселищните по направления Поморие, Несебър и Сл. бряг, ще ползват обходно трасе както следва:\r\n– От ул. „Булаир“: – ул. „Цар Симеон I“ – бул. „Демокрация“,\r\n– От бул. „Демокрация“: ул. „Ген.Гурко“ – ул. „Булаир“.\r\nЗа посочения период спирка „Ген. Гурко“ в посока към жп гарата няма да бъде обслужвана.\r\nЩе бъде обособена временна спирка на ул. „Гурко“ в района  на ДКЦ ІІ.", "date": "2018.04.21", "title": "Бургас: Въвежда се временна организация на движението по две от главните пътни артерии на Бургас"}
{"url": "http://www.focus-news.net/news/2018/04/21/2513546/gazeta-express-balgariya-obeshtava-da-uvazhava-dostoynstvoto-na-kosovo-na-sreshtata-es-zapadni-balkani-v-sofiya.html", "text": "Външният министър на Косово Бехджет Пацоли и неговият български колега Екатерина Захариева проведоха среща в София. Косовският министър е уверен, че достойнството на страната му ще бъде пазено по време на срещата на високо равнище ЕС-Западни Балкани на 16 и 17 май в София, предава  Gazeta Express.\r\nБългарският премиер Бойко Борисов, който посети Прищина в понеделник, предаде поканата на косовския президент Хашим Тачи да присъства на срещата на високо равнище в София. Но участието на Косово не е определено, след като Испания, като една от петте страни членки на НАТО, които не признават независимостта на страната, обяви, че нейният министър-председател Мариано Рахой ще бойкотира срещата, ако Косово е представено като държава.\r\n„Българският външен министър увери Пацоли, че ще направи така, че всички поканени да присъстват на срещата. Що се отнася до участието на Косово, Захариева обеща да намери решение, за да поддържа кохерентността, елементите на протокола на форума на ЕС, като зачита достойнството на Косово“, пише в официално заявление на косовското министерство на външните работи\r\nЗахариева също обеща, че България ще улесни \"отблокира Споразумението за взаимно свързване между Косово и Сърбия\". Виктор Турмаков", "date": "2018.04.21", "title": "Gazeta Express: България обещава да уважава достойнството на Косово на срещата ЕС-Западни Балкани в София"}
{"url": "http://www.focus-news.net/news/2018/04/21/2513542/veliko-tarnovo-spokoen-e-trafikat-v-grada-v-sutreshnite-chasove.html", "text": "Спокоен е трафикът във Велико Търново в сутрешните часове,  предаде репортер на Радио „Фокус” – Велико Търново. Времето е слънчево. Температурата на въздуха е 7 градуса. Пътните настилки са сухи. По-натоварени е движението в центъра на града – на кръстовището пред Съдебната палата и пред сградата на Пощата, на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график за почивен ден. Две улици в старата градска част  – „Силвестър Пенов“ и „Шейново“, са затворени поради ремонт на водопроводна мрежа.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.21", "title": "Велико Търново: Спокоен е трафикът в града в сутрешните часове"}
{"url": "http://www.focus-news.net/news/2018/04/21/2513545/burgas-v-kulturen-dom-na-neftohimika-shte-se-provede-kontsert-v-ramkite-na-initsiativata-balgariya-pee.html", "text": "За първи път Бургас ще се включи в Националната инициативата на Български хоров съюз \"България пее\" 2018 г. с концерт, който ще се състои от 18.30 часа в залата на Културен дом на Нефтохимика. Това съобщиха от пресцентъра на Община Бургас. Градът ще се представи с вокален ансамбъл \"Фортисимо\" с диригент Милена Добрева, Детски хор \"Милка Стоева\" с диригент Светла Стоева, хор на ПФА \"Странджа\" - Бургас с хормайстор Атанаска Бонева, Народен хор \"Трепетлика\" с диригент Пепа Запрянова, хор \"Родна песен\" с диригент Левон Манукян, НУМСИ \"Проф. Панчо Владигеров\" ще участва с Представителен хор с диригент Тодорка Бинева и Детски хор с диригент Галя Русева.\r\n\"България пее\" е национална инициатива на Българския хоров съюз за популяризиране на хоровото пеене и поставянето му във фокуса на общественото внимание. Кампанията има за цел да покаже принадлежността на хиляди българи към това демократично и въздействащо изкуство, да представи красотата, богатството и колорита на хоровото майсторство в България; да обедини хоровете от страната в името на обща идея; да демонстрира потенциала и желанието за развитието на българските хорове у нас.\r\nСъбитието се организира от Община Бургас по инициативата на Български хоров съюз и е с вход свободен.", "date": "2018.04.21", "title": "Бургас: В Културен дом на Нефтохимика ще се проведе концерт в рамките на инициативата \"България пее\""}
{"url": "http://www.focus-news.net/news/2018/04/21/2513547/predstoyashti-mezhdunarodni-sabitiya-za-21-april-agentsiya-fokus.html", "text": "В Будапеща ще се проведат протести на недоволните от убедителната победа на министър-председателя Виктор Орбан на парламентарните избори в страната.\r\n*** Ще се проведе неформална среща на Съвета за сигурност на ООН.\r\n*** Ще се проведе погребението на бившата първа дама на САЩ Барбара Буш.\r\n*** Започва предизборната кампания за изборите във Венецуела.", "date": "2018.04.21", "title": "Предстоящи международни събития за 21  април (Агенция \"Фокус\")"}
{"url": "http://www.focus-news.net/news/2018/04/21/2513549/zapochna-planoviyat-godishen-remont-na-peti-blok-na-aets-kozloduy.html", "text": "Пети блок на АЕЦ “Козлодуй” е спрян за планов годишен ремонт в 2 ч. и 11 мин. на 21 април 2018 г. Това съобщиха от пресцентъра на електроцентралата. Дейностите, планирани за периода на спирането, имат за цел да осигурят безопасна, надеждна и ефективна експлоатация на 1000-мегаватовата ядрена мощност през следващата горивна кампания.\r\nВ рамките на плановия престой на блока ще бъдат извършени превантивно техническо обслужване и ремонт на оборудването, функционални изпитания, както и презареждане на реактора със свежо ядрено гориво. Плановият годишен ремонт се предвижда да завърши в края на месец май.\r\nШести блок на АЕЦ “Козлодуй” работи с натоварване от 104%, след успешното приключване на проекта за повишаване на мощността.\r\nЗа първото тримесечие на 2018 г. двата блока на атомната централа са произвели 4 543 511 мегаватчаса електроенергия, при спазване на всички изисквания за безопасност.", "date": "2018.04.21", "title": "Започна плановият годишен ремонт на пети блок на АЕЦ “Козлодуй”"}
{"url": "http://www.focus-news.net/news/2018/04/21/2513552/burgas-dvama-dushi-sa-postradali-leko-pri-patno-proizshestvie-s-mototsiklet-v-rayona-na-selo-mina-cherno-more.html", "text": "Двама души са пострадали леко при пътно произшествие с мотоциклет в района на село Мина Черно море. Това съобщиха за  Радио „Фокус” – Бургас дежурният в ОДМВР – Бургас. От началото на деня в града са регистрирани общо 21 катастрофи, като при останалите инциденти са нанесени материални щети по автомобилите. Не са подавани сигнали за нарушения на обществения ред или аварии, съобщи дежурният в Община Бургас.\r\nДеница ДИМИТРОВА", "date": "2018.04.21", "title": "Бургас: Двама души са пострадали леко при пътно произшествие с мотоциклет в района на село Мина Черно море"}
{"url": "http://www.focus-news.net/news/2018/04/21/2513550/veliko-tarnovo-spirat-vodopodavaneto-za-ul-silvestar-penov-vav-veliko-tarnovo.html", "text": "Спират водоподаването за ул. „Силвестър Пенов“ във Велико Търново утре. Това съобщиха за Радио „Фокус“ – Велико Търново от ВиК-Велико Търново. Абонатите ще са без вода от 09.00 до 13.00 часа. Спирането на водоподаването се налага заради изпълнението на дейностите по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. От дружеството уверяват, че при възможност водоподаването ще бъде възстановено по-рано.\r\n„Фокус“ припомня, че финансирането на подмяната на ВиК инфраструктурата е осигурено от републиканския бюджет. Едновременно с тези дейности, в старата градска част Община Велико Търново изпълнява и проекта „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Работи се по обновяването на 36 улици и площадни пространства в старата градска част. Стойността на инвестиционно намерение възлиза на над 10 милиона лева с ДДС.\r\nНадежда КРЪСТЕВА", "date": "2018.04.21", "title": "Велико Търново: Спират водоподаването за ул. „Силвестър Пенов“ във Велико Търново"}
{"url": "http://www.focus-news.net/news/2018/04/21/2513535/yonhap-yuzhnokoreyskite-partii-pokazvat-smesena-reaktsiya-ot-novinite-che-severna-koreya-shte-prekrati-yadrenite-i-raketnite-si-izpitaniya.html", "text": "Политическите партии на Южна Корея демонстрираха смесени реакции относно решението на Северна Корея да прекрати изпитанията на ядреното оръжие и балистичните ракети и да затвори ядрения си полигон преди срещите на високо равнище с Южна Корея и САЩ, предава  Yonhap.\r\nЛибералната управляваща Демократична партия приветства новината. Тя обеща подкрепа за свикването на междукорейската среща на високо равнище в петък. „Демократичната партия приветства обявеното от Северна Корея обещание за ядрено разоръжаване и че предприема реални мерки преди срещата. Това решение ще даде възможност да се постигне мир и съвместен просперитет на Корейския полуостров“, пише в официално заявление на партията.\r\nНа свой ред основната опозиционна Свободна корейска партия остава скептична, заявявайки, че обещанието на Пхенян не е равно на „пълно, проверяемо и необратимо ядрено разоръжаване“. „Северна Корея вече има ядрени оръжия и затова прекратяването на ядрените изпитания няма значение. Ако Пхенян се разоръжи, а не просто прекрати изпитанията, тогава ще сме готови за помощ“, съобщи прессекретарят на партията Чон Тае-ок.  Виктор Турмаков", "date": "2018.04.21", "title": "Yonhap: Южнокорейските партии показват смесена реакция от новините, че Северна Корея ще прекрати ядрените и ракетните си изпитания"}
{"url": "http://www.focus-news.net/news/2018/04/21/2513538/tass-mvnr-na-kitay-odobri-reshenieto-na-severna-koreya-da-prekrati-raketno-yadrenite-si-izpitaniya.html", "text": "Китайските власти приветстваха заявлението на лидера на Северна Корея Ким Чен-ун за прекратяването на провеждането на ядрено-ракетни изпитания, предава ТАСС.\r\n„Подобно решение на КНДР ще позволи да се подобри ситуацията на Корейския полуостров“, заяви прессекретарят на министерството Лу Кан. „Това ще осигури ядреното разоръжаване, ще окаже въздействие върху разрешаването на съществуващите противоречия по мирен път“. \r\nДипломатът също така изрази надежда за успешното развитие на икономиката на Северна Корея и повишаването на благосъстоянието на населението ѝ. Одобряваме действията на Пхенян, които с диалог и преговори ще способстват премахването на притесненията на всички заинтересовани страни“, допълни той. Виктор Турмаков", "date": "2018.04.21", "title": "ТАСС: МВнР на Китай одобри решението на Северна Корея да прекрати ракетно-ядрените си изпитания"}
{"url": "http://www.focus-news.net/news/2018/04/21/2513556/shumen-su-panayot-volov-otbelyaza-tarzhestveno-patronniya-si-praznik-i-170-godini-ot-sazdavaneto-si.html", "text": "Средно училище (СУ) „Панайот Волов“ в Шумен проведе „Месец на Волов“, който завърши с шествие и тържествено поднасяне на венци пред двата паметника на Панайот Волов. Това съобщиха от учебното заведение. Наследник на най-старото класно училище в Шумен, СУ „Панайот Волов“ чества 170 години от създаването си. Съвместно с Родолюбивия комитет „Крум Страшний“ и къща музей „Панайот Волов“ бяха отбелязани и 142 години от избухването на Априлското въстание, 168 години от рождението на Панайот Волов и 142 години от неговата гибел. \r\nНаградени бяха участниците в конкурса за рисунка, есе и разказ „Наследници на Волов“. Ученици от училището изработиха папка с информация за Волов и я дариха на музея „Панайот Волов“ в знак на благодарност към Милена Георгиева за всеотдайността й в работата с малките воловци, които искат да научат повече за своя патрон. Благодарение на Община Шумен преподавателите и учениците имаха възможност да видят спектакъла „Разпитът“, пресъздаващ последните дни от живота на Апостола Васил Левски. В края на представлението учениците се срещнаха с двамата актьори и имаха възможност да събеседват с тях.", "date": "2018.04.21", "title": "Шумен: СУ „Панайот Волов“ отбеляза тържествено патронния си празник и 170 години от създаването си"}
{"url": "http://www.focus-news.net/news/2018/04/21/2513544/sport-pari-sen-zharmen-iska-da-privleche-paulo-dibala.html", "text": "Пари Сен Жармен иска да привлече към отбора нападателя на Ювентус Паубло Дибала. Спортният директор на парижкия клуб на няколко път се е срещал с агентите на 24-годишния аржентинец. Италианците са готови да се разделят с играча си за 130 милиона евро.\r\nВ настоящия сезон Дибала е изиграл 40 мача във всички турнири, отбелязал е 25 гола и е направил шест голови подавания. Виктор Турмаков", "date": "2018.04.21", "title": "Спорт: Пари Сен Жармен иска да привлече Пауло Дибала"}
{"url": "http://www.focus-news.net/news/2018/04/21/2513554/burgas-s-normalna-intenzivnost-se-osashtestvyava-trafikat-v-oblastta.html", "text": "С нормална интензивност е трафикът в област Бургас. Това каза за Радио „Фокус“ – Бургас дежурният в Областно пътно управление. Пътните настилки са сухи, няма ограничена видимост.\r\nВременно са въведени няколко ограничения. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.т.г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nДеница ДИМИТРОВА", "date": "2018.04.21", "title": "Бургас: С нормална интензивност се осъществява трафикът в областта"}
{"url": "http://www.focus-news.net/news/2018/04/21/2513557/ria-svezhiy-veter-v-balgariya-politsiyata-shte-zasili-merkite-za-sigurnost-na-futbolnite-machove.html", "text": "На футболните стадиони в България по време на мачовете полицията ще засили мерките за сигурност. Решението е взето след инцидент между български отбори, когато пиратка се взривява до главата на полицейски служител, предава  РИА „Свежий Ветер“.\r\nБългарската полиция ще предприеме допълнителни мерки по време на мачовете, за да се избегне произшествието.  Полицейският служител е хоспитализиран с тежки наранявания и със заплаха да загуби зрението си. Във връзка са задържани 40 заподозрени фенове, за да се изясни кой е нарушителя сред тях. \r\nСлед инцидента на стадионите ще бъде монтирано постоянно видеонаблюдение. Освен това ще се организират щателни претърсвания при входовете на стадионите, за да не се допускат вътре забранени предмети и вещества.  Виктор Турмаков", "date": "2018.04.21", "title": "РИА „Свежий Ветер“ : В България полицията ще засили мерките за сигурност на футболните мачове"}
{"url": "http://www.focus-news.net/news/2018/04/21/2513555/iefimeridagrgartsiya-zemetresenie-ot-46-po-rihter-sabudi-halkidiki.html", "text": "Земетресение със сила 4,6 по Рихтер събуди Халкидики в 3,20 ч. тази сутрин, предава електронното издание \" Iefimerida.gr \".\r\nИзданието цитира данни на Геофизическия институт в Атина, според които епицентърът на земния трус е бил на 10 км. дълбочина под морето на 6 км. източно от Палиури на полуостров Касандра, Халкидики.", "date": "2018.04.21", "title": "\"Iefimerida.gr\"(Гърция): Земетресение от 4,6 по Рихтер събуди Халкидики"}
{"url": "http://www.focus-news.net/news/2018/04/21/2513559/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и на останалите пунктове на българо-гръцката граница.\r\nКристина МИТКОВА", "date": "2018.04.21", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/04/21/2513560/janes-360-balgarskite-c-27j-i-su-25-shte-letyat-otnovo.html", "text": "Тактическите транспортни самолети C-27J „Спартан“ и щурмовия изтребител Су-25 на българските ВВС отново ще полетят, след като наскоро бяха изпратени на земята заради невъзможността да бъдат обслужвани, предава  Jane’s 360.\r\nC-27J, заедно с други „Спартан“-и от Румъния и Литва ще летят на Европейското военнотранспортно авиационно учение между 16 и 26 април, което ще се проведе от България в рамките на нейното шестмесечно ротационно председателство в Съвета на ЕС. Виктор Турмаков", "date": "2018.04.21", "title": "Jane’s 360: Българските C-27J и Су-25 ще летят отново"}
{"url": "http://www.focus-news.net/news/2018/04/21/2513561/shumen-nagradiha-uchastnitsite-v-parviya-natsionalen-konkurs-veliki-preslav-istoriya-na-tsyal-edin-narod.html", "text": "С тържествено награждаване приключи първото издание на национален конкурс „Велики Преслав – история на цял един народ“. Това съобщиха от Община Велики Преслав. Тържеството се проведе в Археологически музей „Велики Преслав“. Две награди спечелиха деца от Велики Преслав. Това са Борис Стоянов на 13 години, който завоюва трето място в категория Литературно творчество, и Дебора Миленова на 10 години, която спечели първо място в категория Скулптура. \r\nПрограма от музикални изпълнения и танци бяха подготвили ученици от ОУ „Св. Св. Кирил и Методий“-Велики Преслав. Всеки посетител на събитието имаше възможността да се наслади на част от прекрасните художествени творби, които са създали децата на България. Те бяха изложени в залата на Археологически музей „Велики Преслав“, в която се проведе тържеството, а някои от участниците в категория Литературни творби прочетоха произведенията, с които са участвали в конкурса.", "date": "2018.04.21", "title": "Шумен: Наградиха участниците в първия национален конкурс „Велики Преслав - История на цял един народ“"}
{"url": "http://www.focus-news.net/news/2018/04/21/2513562/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Сухи са пътните настилки в областта. Нормално натоварен е трафикът по автомагистрала „Струма“ и главен път Е-79 в Благоевградска област. В региона няма затворени пътища. През изминалото денонощие не са регистрирани тежки пътни инциденти. Към момента никъде в областта не се извършват ремонти дейности.\r\nСпокойно се осъществява движението в областния център, предаде репортер на Радио “Фокус’’ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nКристина МИТКОВА", "date": "2018.04.21", "title": "Благоевград: Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/04/21/2513553/konstantin-kosachev-ruski-senator-sasht-tryabva-da-napravyat-sledvashtata-stapka-sled-kato-severna-koreya-prekrati-izpitaniyata.html", "text": "Председателят на комисията на Съвета на Руската федерация по международните въпроси Константин Косачев заяви, че властите на САЩ трябва да предприемат насрещни мерки, след като властите на Северна Корея обявиха, че страната прекратява ядрените изпитания, предава Regnum.\r\nСпоред Косачев само по себе си решението на Северна Корея да прекрати ядрените опити за нормализиране на ситуацията на Корейския полуостров е  недостатъчно. Сенаторът е уверен, че в близко бъдеще има нужда от оперативни и „демонстративни контрамерки“ от САЩ.\r\n„Краят на агресивната и унизителна реторика. Признаване на суверенните права на Северна Корея за  собственото ѝ развитие. Отказ от заплахите за промяна на властта в тази страна чрез външна намеса. Прекратяване на военната дейност на границата на Северна Корея. Възстановяването на политическия диалог“, изреди Косачев.\r\nСъщо така, сенаторът подчерта, че диалогът между представителите на руските власти и представители на Северна Корея не е прекъсвал и за минута. Виктор Турмаков", "date": "2018.04.21", "title": "Константин Косачев, руски сенатор: САЩ трябва да направят следващата стъпка, след като Северна Корея прекрати изпитанията"}
{"url": "http://www.focus-news.net/news/2018/04/21/2513558/kathimerinigrgartsiya-trus-ot-46-po-rihter-v-moreto-kray-halkidiki.html", "text": "Силен земен трус с мощност от 4,6 по Рихтер е регистриран тази нощ в морето край Халкидики, пише електронно издание на вестник \"Кathimerini\".\r\nСпоред вестникът епицентърът на земетресението е на 218 км. северно от Атина, на 48 км. южно от Полигирос на полуостров Ситония и на 3 км. югоизточно от Пефкохори на полуостров Касандра.\r\nДо момента не е получена информация за причинени материални щети.", "date": "2018.04.21", "title": "\"Кathimerini.gr\"(Гърция): Трус от 4,6 по Рихтер в морето край Халкидики"}
{"url": "http://www.focus-news.net/news/2018/04/21/2513563/sliven-motoristi-ot-tsyalata-strana-otkrivat-sezona-v-grada.html", "text": "Откриване на летния мото-сезон ще се проведе в Сливен. Началото на събитието е в 10.00 часа на площад „Хаджи Димитър”, съобщи пред Радио „Фокус“ – Сливен президентът на клуб МС „Хайдути”-Сливен Радостин Златев. В 11.00 часа отец Павел ще отслужи молебен за здраве. След официалната част мотористите ще направят почетна обиколка на града по площад „Хаджи Димитър“, ул. “Раковска“, булевардите “Панайот Хитов“, Стефан Стамболов“, „Бургаско шосе”, ул. “Братя Миладинови“ и бул. „Банско шосе”. Тя ще приключи на центъра на кв. “Речица“, където от 13.00 часа ще започне Стънт шоу. Там, наред със забавните игри, томболи и награди, рокерите ще събират средства за лечението на мъж от Бургас. Кутия за събиране на пари за лечението на мъжа ще бъде поставена на площада и на Стънт шоуто.\r\nНад 300 любители на мотоспорта се очаква да се съберат за откриването на сезона в Сливен.", "date": "2018.04.21", "title": "Сливен: Мотористи от цялата страна откриват сезона в града"}
{"url": "http://www.focus-news.net/news/2018/04/21/2513567/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) към БЧК. Времето е ясно и тихо. По билата духа слаб до умерен вятър. Сутрешните температури са от -3 градуса за връх Ботев до +5,6 градуса. Лифтовите съоръжения в курортите не работят. Не са регистрирани инциденти с туристи за последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.21", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/21/2513566/blagoevgrad-hh-natsionalen-uchenicheski-praznik-za-hlyaba-nash-se-provezhda-v-grada.html", "text": "ХХ Национален ученически празник „За хляба наш…” се провежда в Благоевград. Това съобщиха от пресцентъра на Общината. В Центъра за личностно и творческо развитие на децата на Благоевград (сградата на Младежки дом), учениците защитават своите научни разработки, участващи в конкурс. На площад „Народни будители“ от 10.00 часа ще бъде представянето в конкурса на част „Обреди и драматизации“. В 15.30 часа програмата продължава с конкурсите „Млад дизайнер“ и „Слънцето в житния клас“. От 18.00 часа е началото на тържествената част на ХХ Национален ученически празник „За хляба наш…”, в която ще бъдат връчени наградите на отличените участници. \r\nНационалният ученически празник  „За хляба наш….” има за цел да разшири научните познания за производството и значението на хляба, да запознае с българските традиции и обичаи, свързани с хляба и хлебните продукти и проучване традициите на други европейски народи.Идеята е и да се повиши интересът на учениците към  творческа, изследователска, събирателска и краеведческа дейност, както и изграждане на интерес към професиите, свързани с производството на хляб.", "date": "2018.04.21", "title": "Благоевград: ХХ Национален ученически празник „За хляба наш…” се провежда в града"}
{"url": "http://www.focus-news.net/news/2018/04/21/2513569/kyustendil-ogranichava-se-dvizhenieto-po-am-struma-ot-paten-vazel-dolna-dikanya-do-paten-vazel-dupnitsa-sever-poradi-remontni-deynosti.html", "text": "Ограничава се движението по АМ „Струма“ в участъка от пътен възел „Долна Диканя“ км 36+890 до пътен възел „Дупница Север“ км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Това съобщиха за Радио „Фокус“ – Кюстендил от Областно пътно управление – Кюстендил. Ремонтните дейности ще се извършат на два етапа. Трафикът по автомагистрала „Струма“ и главен път Е-79 в частта им от областта е нормално натоварен. Без проблеми се извършва преминаването през ГКПП „Гюешево“. През изминалото денонощие няма регистрирани инциденти.\r\nКристина МИТКОВА", "date": "2018.04.21", "title": "Кюстендил: Ограничава се движението по АМ „Струма“ от пътен възел „Долна Диканя“ до пътен възел „Дупница Север“ поради ремонтни дейности"}
{"url": "http://www.focus-news.net/news/2018/04/21/2513548/thestivalgrgartsiya-zemetresenie-sas-sila-46-po-rihter-raztarsi-halkidiki-v-ranni-zori.html", "text": "Земетресение със сила 4,6 по Рихтер разтърси Халкидики в 3,20 ч. тази сутрин, предава електронното издание \"Тhestival.gr\".\r\nСпоред сеизмологичната станция на Аристотелския университет в Солун, епицентърът на земетресението е на 10 км. дълбочина в морето, на 9 км. източно от Палиури на полустров Касандра, Халкидики.\r\nИнформация за материални щети досега не е постъпила.", "date": "2018.04.21", "title": "\"Тhestival.gr\"(Гърция): Земетресение със сила 4,6 по Рихтер разтърси Халкидики в ранни зори"}
{"url": "http://www.focus-news.net/news/2018/04/21/2513551/ingrgartsiya-silno-zemetresenie-e-registrirano-v-tsentralna-makedoniya-nyama-postradali.html", "text": "Силно земетресение е регистрирано в Централна Македония, няма пострадали, предава гръцкото електронно издание \"In.gr\".\r\nИзданието цитира данни на Геофизическия институт на Атинската обсерватория, според които епицентърът на труса е бил в морето на 9 км. източно от селището Палиури на полуостров Касандра, на дълбочина над 10 км.", "date": "2018.04.21", "title": "\"In.gr\"(Гърция): Силно земетресение е регистрирано в Централна Македония, няма пострадали"}
{"url": "http://www.focus-news.net/news/2018/04/21/2513571/pazardzhik-v-panagyurishte-zapochva-xiv-natsionalen-festival-za-mladi-izpalniteli-na-balgarska-patriotichna-pesen-rodolyubie.html", "text": "Днес и на 22 април 2018 година в Панагюрище ще се проведе XIV Национален фестивал за млади изпълнители на българска патриотична песен „Родолюбие“. Това съобщи за Радио „Фокус“ – Пазарджик Радка Костуркова от Община Панагюрище. Тя допълни, че Националният фестивал за млади изпълнители на българска патриотична песен „Родолюбие‘ 2018“ има конкурсен характер. В конкурсната програма могат да участват индивидуални изпълнители, дуети и певчески формации до 15 души, разделени в три възрастови групи: от I до IV клас; от V до VIII клас;  от IX до XII клас. „356 изпълнители от 22 населени места в страната ще изпълняват български песни с патриотична насоченост. Общо 114 са получените заявки за индивидуални изпълнения, от които 67 – първа възрастова група, 32 – втора възрастова група и 15 – трета възрастова група. \r\nПолучените заявки за изпълнения на вокални групи са 24, като от тях 13 – първа възрастова група, 6 – втора възрастова група и 5 – трета възрастова група. Получените заявки за вокални дуети са 12, от които 4 – първа възрастова група, 5 – втора възрастова група и 3 – трета възрастова група. В конкурсната програма индивидуалните изпълнители и вокалните формации ще участват с по две песни. Първата песен задължително трябва да бъде с патриотично съдържание, а втората песен може да бъде патриотична или забавна. Изпълненията ще бъдат оценявани от професионално жури и детско жури“, уточни Костуркова.  \r\nТя каза също, че организатори на XIV Национален фестивал за млади изпълнители на българска патриотична песен „Родолюбие“ са Община Панагюрище и Център за подкрепа за личностно развитие- Панагюрище. Фестивалът е включен в Националния календар за извънучилищни дейности на Министерство на образованието и науката за 2017/2018 година. Посветен е на 140-та годишнина от Освобождението на България и 170-та годишнина от рождението на Христо Ботев.\r\nВаня НИКОЛОВА", "date": "2018.04.21", "title": "Пазарджик: В Панагюрище започва XIV Национален фестивал за млади изпълнители на българска патриотична песен „Родолюбие“"}
{"url": "http://www.focus-news.net/news/2018/04/21/2513572/hasan-rouhani-iran-e-gotov-za-ochakvanata-i-za-neochakvanata-reaktsiya-ako-sasht-napusne-yadrenoto-sporazumenie.html", "text": "Президентът на Иран Хасан Роухани заяви, че ядрената агенция на страната му е готова за „очакваната и неочакваната“ реакция, ако САЩ решат да се откажат от многостранното ядрено споразумение, предава  Reuters.\r\n„Нашата организация за ядрена енергия е напълно готова за действията, които очаква и за действията, които не очаква“, заяви Роухани без да уточнява допълнително по време на реч, излъчена в национален ефир, имайки предвид възможните решения на президента на САЩ Доналд Тръмп, ако реши да изтегли следващия месец страната си от споразумението. Виктор Турмаков", "date": "2018.04.21", "title": "Хасан Роухани: Иран е готов за  „очакваната и за неочакваната реакция“, ако САЩ напусне ядреното споразумение"}
{"url": "http://www.focus-news.net/news/2018/04/21/2513574/pazardzhik-dni-na-otvorenite-vrati-organizirat-na-letishteto-v-selo-pishtigovo.html", "text": "Дни на отворените врати ще се проведат днес и утре, 22 април, на летището в  село Пищигово, съобщиха за Радио „Фокус“ – Пазарджик организаторите на проявата.  Откриването на инициативата е предвидено за 11.00 часа. Целта е да се популяризират авиационните дейности в района на Пазарджик, да се приобщят повече млади хора към моторни и безмоторни въздушни и други спортове на открито. Посетителите ще могат да се видят демо полети на опитни пилоти-спортисти и собственици на леки и свръхлеки самолети, вертолети, автожири, мотоделти и парамотори, полетни уроци с желаещи, състезание по прецизно кацане със самолети, мотоделти и парамотори, издигания с топловъздушни балони, демонстрации на млади авиомоделисти, забавления за деца и родители, безплатен къмпинг и вечерно музикално парти под открито небе. Предвидени са издигания с балони, опитни полетни уроци с желаещи, както и демо полети.\r\nВаня НИКОЛОВА", "date": "2018.04.21", "title": "Пазарджик: Дни на отворените врати организират на летището в село Пищигово"}
{"url": "http://www.focus-news.net/news/2018/04/21/2513570/veliko-tarnovo-golyamata-nagrada-na-mezhdunarodnoto-izlozhenie-kulturen-turizam-be-prisadena-posmartno-na-prof-valentin-pletnyov.html", "text": "Организаторите на Международното изложение (МТИ) „Културен туризъм“ във Велико Търново връчиха наградите си за най-добро представяне на изложителите и участниците в единствения специализиран форум за културен туризъм у нас, съобщиха от Общинската туристическа агенция „Царевград Търнов“. Наградата за оригинално представяне на продукт на културния туризъм бе присъдена на посолството на Унгария и Унгарския културен институт за представянето на Вишеградската четворка на тазгодишното издание на изложението. Голямата награда на изложението „Личност с принос за развитието на културния туризъм в България“ – индивидуално отличие, единственото по рода си най-престижното признание за личните усилия и постижения в областта на културния туризъм, връчи лично кметът на Велико Търново инж. Даниел Панов. Посмъртно наградата беше присъдена на проф. Владимир Плетньов.\r\nТази година за първи път беше връчена наградата за инвестиция в областта на културния туризъм. Целта на наградата е да стимулира усилията за съхранение и възстановяване на културното наследство. Призът е учреден по повод Европейската година на културното наследство 2018. Наградата беше присъдена на Националната библиотека „Св. св. Кирил и Методий“. Тя е за проекта им с дигитализацията на тефтерчето на Васил Левски, който е посветен на 180-годишнината от рождението на  Апостола на свободата.\r\nНаградата за най-оригинален щанд на изложението „Културен туризъм – 2018“ спечели община Поморие.\r\nНаградата на Министерството на културата „Златен лъв“ за принос в развитието на културния туризъм във Велико Търново заместник–министър Румен Димитров връчи на кмета инж. Даниел Панов заедно с поздравителен адрес на министър Боил Банов.\r\nЗа шеста поредна година на МТИ „Културен туризъм 2018“ бяха обявени наградите на Националния конкурс „Read&travel“ („Чети и пътувай“) в отделните категории. Голямата награда на журито – Най-оригинално събитие в областта на културния туризъм за 2017  беше присъдена на Община Русе и Общинско предприятие “Русе арт” за Фестивал на туристическите забавления и анимации. Фестивалът съпътства туристическото изложение „Уикенд туризъм“ и е най-значимото туристическо събитие в Дунавския регион на България.\r\nВ категория за „Най-професионални туристически сайтове“ бе отличен Peika.bg – сайт за (не)обикновени пътешествия.\r\nВ категория „Най-интересни туристически издания“ – Юбилейна книга “60 години Златни пясъци“  на Община Варна.  Автори на книгата са Борис Калинков и Петър Дойчев, издател е РА ФИЛ. Поощрителна награда в тази категория спечели  Специализирана интерактивна книга „Древноримски крепости трансграничния регион между България и Румъния“. Реализирана съвместно от Русенски университет „Ангел Кънчев“, Регионален исторически музей – Русе и Музей за национална история и археология (Констанца).\r\nВ категория „Най-ефективни рубрики и публикации“ – „София-столица с културно многообразие“, публикация в сп. „THE LUXURY REPORT” и сайт  www.the-luxuryreport.com. Поощрителна награда в тази категория спечели Регионален етнографски – Пловдив за видео репортажа „Седем малки изповеди“ от 2017 г., посветен на седем майстори на традиционни народни занаяти.\r\nВ категория „Най-оригинални плакати за събития в областта на културния туризъм“ беше наградена  Община Шумен  за плакат на международния исторически фестивал „Доблест и слава“.\r\nНаградата „Асеневци“  на Асоциацията на българските туроператори и туристически агенти (АБТТА) беше присъдена на Община Ловеч.", "date": "2018.04.21", "title": "Велико Търново: Голямата награда на Международното изложение „Културен туризъм“ бе присъдена посмъртно на проф. Валентин Плетньов"}
{"url": "http://www.focus-news.net/news/2018/04/21/2513564/yonhap-prekratyavaneto-na-yadrenite-izpitaniya-na-severna-koreya-shte-hvarli-lach-svetlina-varhu-ikonomikata-na-yuzhna-koreya.html", "text": "Решението на Северна Корея да прекрати ядрените си изпитания ще доведе до спад на несигурността в южнокорейската икономика, предава  Yonhap  позовавайки се на местни икономически експерти.\r\nРешението на Северна Корея засилва надеждите след местните инвеститори, че намаляването на напрежението на полуострова ще премахне т.нар. „Корейската отстъпка“, който подбива стойността на акциите в местните фондови борси.\r\n„Обещанието на Северна Корея ще има позитивно влияние върху южнокорейската икономика защото по-ниско напрежение е стабилизиращ фактор“, смята професорът по икономика от университета „Йонсей“ Ким Юнг-сик. „Това ще премахне в голяма степен и „Корейската отстъпка“ и ще засили инвестициите в страната“, допълни той.\r\nМеждувременно и стремежите на севернокорейския лидер Ким Чен-ун да съживи замрялата икономика на страната си може да доведе до печеливши общи проекти между двете корейски държави, включително и до повторното отваряне на индустриалния комплекс „Кесонг“ в Северна Корея. Виктор Турмаков", "date": "2018.04.21", "title": "Yonhap: Прекратяването на ядрените изпитания на Северна Корея ще хвърли лъч светлина върху икономиката на Южна Корея"}
{"url": "http://www.focus-news.net/news/2018/04/21/2513573/aleksandar-vaklin-biznesmenat-podal-signal-sreshtu-ivancheva-nyama-zagovor-tya-sama-si-poiska-parite.html", "text": "Няма заговор срещу Десислава Иванчева, тя сама си поиска парите. Това заяви бизнесменът Александър Ваклин   в предаването \"Събуди се\" по Нова телевизия. Ваклин потвърди, че именно той е бил изнудван от кмета на район \"Младост\" Десислава Иванчева да плати подкуп от 250 000 евро. В петък в Специализирания наказателен съд Иванчева съобщи, че инвеститорът, подал сигнала срещу нея е Ваклин. Той е сезирал органите на реда за искане на 250 000 евро за съобщителна процедура.\r\nТой бе категоричен, че няма заговор срещу кмета на район \"Младост\".\r\n„Трябва да се прекрати една порочна практика. За съжаление Десислава Иванчева наистина си поиска парите и сама определи мястото и времето, по което да й бъдат дадени. Няма заговор”, категоричен бе бизнесменът. \"Служители в Общината бяха казали на служители в нашата фирма, че проблемът е личен. Потърсих контакт, за да видя защо е личен. Разбрах, че става дума за толкова много пари, когато се осъществи контакт с кмета. Но тези неща са обект на разследването, Прокуратурата разказа всичко подробно\", добави той. \"Видях адвокати, видях, че започнаха да спекулират с неща, които не са верни\", добави той. „Направих четири опита да си запиша час за среща с кметицата на район „Младост” и да обсъдя с нея в официалното й приемно врем ситуацията. На нито една от тези срещи тя не дойде, а присъстваше някой неин заместник”, поясни Ваклин.\r\nОтносно ролята на бившия кмет на района Петко Дюлгеров, Ваклин заяви, че се е свързал с него случайно. \"Не го познавах отпреди. Той осъществи контактна роля\", добави той.\r\nПо думите му има неоспорими доказателства срещу Десислава Иванчева. \"Никой не е искал да стане такъв цирк. Показността е по вина на г-жа Иванчева. Тя си избра времето и мястото, а то не беше подходящо. Това се случи пред министерство – какво очаквате”, коментира още Александър Ваклин.\r\nБизнесменът е на мнение, че тя се е превърнала в „синдром на човек, почувствал се над закона”.", "date": "2018.04.21", "title": "Александър Ваклин, бизнесменът, подал сигнал срещу Иванчева: Няма заговор, тя сама си поиска парите"}
{"url": "http://www.focus-news.net/news/2018/04/21/2513578/tasko-ermenkov-bsp-za-balgariya-da-tarsim-onova-koeto-ni-obedinyava.html", "text": "Позицията на президента Румен Радев е, че европейското бъдеще на България е безалтернативно. В последно време, в света има много обезпокоителни тенденции.  Ако е изразил притеснение от това, не значи, че е евроскептик. Това че той обърна внимание  на тези проблеми, показва загрижеността му за България, Европа и света.  Това каза пред БНТ народният представител на „БСП за България” Таско Ерменков, съобщиха от пресцентъра на НС на БСП. Той допълни, че недокоплектът на Българската армия, въпреки увеличението на заплатите, се засилва и това застрашава самата ни армия. Ерменков припомни, че БСП е на позиция за ръст на възнагражденията на военнослужещите. „Разбира се, техниката е важна, но да поставим човека във фокуса”, добави той.\r\n„Ние не можем да кажем, че Русия ни е враг. Можем да кажем, че имаме различия, но трябва търсим не онова, което ни различава, а нещата, които ни обединяват, за да можем да се възползваме от стратегическото си положение на мост”, каза Таско Ерменков. Той добави, че политиката- да сме или с едните, или с другите, имайки предвид Запада и Русия, не е вариант в един сложен свят, в който трябва да се търси обединение. \r\nЕрменков изрази мнение, че под „осветяването”, засегнато в речта на президента в УНСС, той разбира- да се покажат онези ракови процеси от паралелната държава, които могат да убият истинската държава. „Но се притеснявам, че с мерките, които взимат за осветяването, понякога  прожекторите греят много силно и започват да ни ослепяват. Имам предвид случая с кмета на квартал  Младост. Не коментирам нейните действия, дали е получила, или не – подкуп. Но начина, по който беше направено, унищожаването на човешко достойнство е с презумпция за виновност. Тя може да е всякаква, но пет часа да я оставят с белезници на улицата и да я снимат? Човешкото достойнство не бива да бъде мачкано”, отсече Ерменков. Той добави, че в една правова държава, редът трябва да се спазва и човек е невинен, докато вината му бъде доказана.  \r\nТаско Ерменков обясни и защо временната парламентарна комисия за ЧЕЗ е продължила работа. По думите му, депутатите са поискали от прокуратурата информация за фирми, свързани с  Гинка Върбакова. „Най-интересният извод, който направихме е, че България е всичко друго, но не и парламентарна република. Защото цялата информация, която искаме, или не е за парламента, или е тайна – банкова, или професионална. Когато не получаваш информация от държавните институции и когато те кажат, че парламентът няма право да получава тази информация, аз питам: Кой има тогава право?”, заключи Таско Ерменков.", "date": "2018.04.21", "title": "Таско Ерменков, „БСП за България”: Да търсим онова, което ни обединява"}
{"url": "http://www.focus-news.net/news/2018/04/21/2513577/plovdiv-velopohod-pod-nadslov-zaedno-v-podkrepa-na-bolnite-ot-hemofiliya-shte-se-provede-v-grada.html", "text": "Велопоход под надслов „Заедно“ в подкрепа на болните от хемофилия ще се проведе в Пловдив. Това съобщиха за Радио „Фокус“ – Пловдив организаторите от Българската асоциация по хемофилия. Велопоходът ще тръгне в 11.00 часа от пл.  „Съединение” в града, ще премине по ул. „Стефка Николова“ и по бул. „Марица-Юг“, като финалът ще бъде в южната част на Гребния канал. \r\nБългарската асоциация по хемофилия организира за трета поредна година различни прояви в подкрепа на хората с хемофилия. Целта е обществеността да се информира за характера на заболяването и да подкрепи както хората с вродени нарушения в кръвосъсирването, така и техните близки.", "date": "2018.04.21", "title": "Пловдив: Велопоход под надслов „Заедно“ в подкрепа на болните от хемофилия ще се проведе в града"}
{"url": "http://www.focus-news.net/news/2018/04/21/2513580/blagoevgrad-v-selo-skrat-ne-e-useteno-zemetresenieto-kray-halkidiki.html", "text": "В село Скрът не е усетено земетресението край Халкидики. Това каза за Радио „Фокус“–Пирин Надка Райчева, кмет на село Скрът, Община Петрич. По думите й нито един жител на района не го е усетил.„Фокус“ припомня:\r\nЗеметресение с магнитуд 4.9 по Рихтер е регистрирано в Гърция след 03.00 часа. Епицентърът на земетресението е бил в Егейско море, на 95 километра югоизточно от Солун.", "date": "2018.04.21", "title": "Благоевград: В село Скрът  не е усетено земетресението край Халкидики"}
{"url": "http://www.focus-news.net/news/2018/04/21/2513582/dimitar-margaritov-kzp-detaylat-krie-riskovete-pri-potrebitelskite-sdelki.html", "text": "Невъзможността за пряка комуникация с администратора на електронния магазин, липсата на информация за правата на потребителите и дори понякога наличието на правописни грешки са най-честите признаци, че сме попаднали на некоректен търговец. Това посочи председателят на Комисията за защита на потребителите (КЗП) Димитър Маргаритов по телевизия Bulgaria On Air при коментар на разкриващите се рискове с интензифицирането на търговията в онлайн средата, съобщиха от пресцентъра на комисията. Маргаритов добави, че динамиката на отношенията предполага, че на терена могат да се появят недобросъвестни играчи, които имат за цел преди всичко да вземат някакви средства, без да изпълнят поетите от тях ангажименти.    \r\nМаргаритов препоръча плащанията при онлайн покупки да стават с кредитна карта. „Тогава в по-голяма степен можете да разчитате и на съпричастността на банката с проблема, който би могъл да възникне в резултат на нелоялна търговска практика”, обясни той. \r\nПримамени от много изгодна оферта, потребителите понякога не забелязват детайла, посочи Маргаритов в отговор на въпрос на водещата Ганиела Ангелова коя е основната допускана грешка при онлайн покупки. „Детайлът крие рисковете. Например, че има допълнителни немалки разходи за доставката. Или недостатъчно ясно е обяснено, че при запазването на хотелска резервация може да се наложат допълнителни плащания за част от услугите или за нещо, което е иманентно свързано и по този начин вие само бихте могли да ползвате основната услуга”, поясни председателят на КЗП.  \r\nСпоред Маргаритов българският потребител повишава културата си на пазаруване и реагира при проблеми, което е свързано и с по-отвореното общуване между хората в интернет среда, където информацията бързо се разпространява. „Много е важно, и това помага на контролните органи да си свършат по-добре работата, да се реагира веднага и на място. Особено при резервации – когато видите, че очевидно има разминаване между офертата, с която са ви примамили да отидете в мястото за настаняване и реалните условия, да се отправи претенция към стопанисващия обекта. Ако от там няма реакция, да се потърси съдействието на институциите”, каза той. И добави, че контактът с КЗП е лесен и може да се случи по различни комуникационни канали – на телефона на потребителя 0700 111 22, през интернет страницата на Комисията или в нейно регионално представителство. \r\nПредседателят на КЗП настоя потребителите да реагират при всеки опит правата им да бъдат накърнени. Така ще получат съдействие от институцията, а нарушителите ще бъдат наказани. В противен случай проблемът ще остане нерешен и това ще даде стимул на търговеца да продължи да практикува некоректното си поведение, виждайки че „номерът му минава”.         \r\nВ студиото на „Денят On Air” Маргаритов коментира, че макар да не е симптоматичен, както в предишни периоди, основният проблем в туризма все още е разминаването на обещаното с реалното. Той припомни обаче, че жалбите в туризма са едва 5% от всички оплаквания в Комисията и подчерта, че при десетките хиляди регистрирани официално работещи места за настаняване все някъде – чисто статистически, е възможно да възникне проблем. „По-важното е институциите да са готови да реагират адекватно. Мисля, че в последно време всички конкретни примери, които можем да дадем, са именно в тази посока”, завърши председателят на КЗП.", "date": "2018.04.21", "title": "Димитър Маргаритов, КЗП: Детайлът крие рисковете при потребителските сделки"}
{"url": "http://www.focus-news.net/news/2018/04/21/2513581/regnum-v-moskva-e-vlyazla-kolona-s-voenna-tehnika-koyato-shte-uchastva-v-parada-na-9-may.html", "text": "Колоната с руската военна техника, която ще участва на Парада на Победата на 9 май на Червения площад е пристигнала на временното си месторазположение в Москва, предава  Regnum.\r\n„Механизираната колона, която ще участва на парада е преместена от тренировъчната площадка в Алабино в Подмосковието на временна площадка в Москва, разположена в северозападната част на столицата“, пише в съобщението.  Известно е, че в състава на колоната бойна техника влизат бронеавтомобили „Тигър“ и „Тайфун“, бронетранспортьори БТР-82, ракетни комплекси „Искандер-М“ и „Ярс“, ЗРПК „Панцир-С“ и ЗРК „С-400“.\r\nОсвен това на парада ще участват Т-34-85, Т-72Б3, БТР „Бумеранг“, БМД-4М, БМД-МДМ, САУ МСТА-С, „Коалиция“ и ЗРК „Бук-М2“ и „Тор-М2“. Виктор Турмаков", "date": "2018.04.21", "title": "Regnum: В Москва е влязла колона с военна техника, която ще участва в парада на 9 май"}
{"url": "http://www.focus-news.net/news/2018/04/21/2513583/pazardzhik-zatvoreni-sa-aktivnata-i-avariynata-lenti-pri-66-km-na-magistrala-trakiya-v-posoka-sofiya.html", "text": "Нормално натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Въведено е ограничение по автомагистрала „Тракия“ в района на 66 км в посока София. Затворени за движение са активната и аварийната лента поради отстраняване на условия за аквапланинг. Движението се осъществява в изпреварващата лента. По пътя Юндола-Белово между 21 и 24 км, поетапно се затварят лява и дясна ленти за движение поради аварийно запълване на появили се деформации на пътната настилка с асфалтова смес. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.21", "title": "Пазарджик: Затворени са активната и аварийната ленти при 66 км на магистрала „Тракия“ в посока София"}
{"url": "http://www.focus-news.net/news/2018/04/21/2513585/shumen-predstaveno-beshe-22-toto-izdanie-na-almanaha-zlatostruy.html", "text": "Представено беше 22-тото издание на алманаха „Златоструй“, предаде репортер на Радио „Фокус“-Шумен. Литератулният сборник се издава ежегодно от Съюза на писателите в Шумен от 1996 г. Три акцента посочи в новата книжка Антонин Горчев, един от съставителите - издадената книга на поета Богдан Тетовски и рецензията към нея на Иван Карадочев, вторият е свързан с литературното дело на писателя Марин Калинов и „Яни, какъвто го познавах“, на Евдокия Борисова. Селекцията в издането за литература, критика и изкуство за 2018 година представи проф. Добрин Добрев. Той посочи, че традициите на „Златоструй“ са солидни и той стои добре в общонационалното пространство на регионалните издания. В сборника са поместени стихове на Богдан Тетовски, Петър Чухов и Антонин Горчев. Интересна поезия предлагат Тони Телалов и Красимир Вардиев. \r\n„Антоний Димов, особен творец. Изненада ме с едно антихайку творение: Плиска-камък, върху камък, върху камък а отгое дъвката ми. На пръв поглед звучи ужасно непоетичено, просташко, и няма никакво творчество, но става дума за Плиска и ако се замисли човек, тогава изведнъж идват смислите на всяка дума, на всяко подреждане. Лично за мен този текст показва цялата грозота на света, в който живеем. Лепкавостта, дъвката като начин на живот, политика, изкуство върху тази традиция, но целта на литературата е да изненада и такива читатели, които малко са се попреситили“, заяви проф.Добрев. Той отбеляза, че Мартин Спасов твори в стилистиката на шлагерната поезия, със по-специфично звучене е поезията на Стоян Терзиев, Галина Михайлова, Росица Чакърова. Вярна на себе си и все по-меланхолична е Татяна Карова. Проф. Добрев обърна внимание на творбата „Пълен квит“ на Веселин Касачиев. \r\n„Разголващ и стъписващ с изказаната тъжна констатация, приемам текста повече като философска сентенция“, каза проф. Добрев. По думите му, Илина Желязкова е откритие. „Не искам да бързам зад охлюва и да ме води следата му“,само този стих ми е достатъчен, за да разбера, че Илина има поетическо усещане за света“, каза проф. Добрев. По отношение на белетристиката той отбеляза добре написания разказ от Станчо Пенчев и романа „Операция „Марсов венец“, който е в стилистиката на вулгарните романи. „Повествованието върви гладко, личи се, че Станчо Пенчев вече е усвоил занаята“, коментира проф. Добрев. По думите му Евдокия Борисова е роден писател. Интересна находка с темата за всеобщата лудост предлага Румен Иванчев в „Пиета“. „Ловен излет №5“ на Кънчо Енчев е мрачен, шокиращ и потискащ. Виолета Кънчева предлага текст „Не си прави майтап с шегата“, в който дъхът на хербаризираното минало носи интересна допълнителна смисловост. Сред интересните четива е фрагмент от роман „Може би сгреших“ на Милчо Ванчиков. Елегантни и с чувство за хумор са фрагментите на Христо Трендафилов. \r\n„Фрагментите на Иван Карадочев са от съвсем друго естество. В тях пулсират енергиите на отвъдното. Смъртта се появява като персонаж. Тежки и дълбоки текстове, виждам няколко автора загледани в живота извън оптимистичното“, коментира проф. Добрев. На страниците на изданието са представени и няколко критически текста - на Иван Карадочев, на Петър Стефанов и на Мильо Петров. В алманаха са поместени  илюстрации на Марияна Петкова.\r\nИвелина ИВАНОВА", "date": "2018.04.21", "title": "Шумен: Представено беше 22-тото издание на алманаха „Златоструй“"}
{"url": "http://www.focus-news.net/news/2018/04/21/2513579/kardzhali-zemetresenieto-registrirano-v-gartsiya-ne-e-useteno-v-oblastta-ne-sa-poluchavani-signali-nito-v-politsiyata-nito-v-pozharnata.html", "text": "Нито в оперативната дежурна част на Областната дирекция, нито в оперативния център на РДПБЗН-Кърджали са подавани сигнали за земетресението, регистрирано в Гърция. Това съобщиха за Агенция „Фокус“ от ОМДВР-Кърджали. Не са получени сигнали от хора, които да са усетили земетресението или такива, които да са потърсили помощ и съдействие заради него.", "date": "2018.04.21", "title": "Кърджали: Земетресението регистрирано в Гърция, не е усетено в областта - не са получавани сигнали нито в полицията, нито в пожарната"}
{"url": "http://www.focus-news.net/news/2018/04/21/2513576/tass-noviyat-prezident-na-cherna-gora-planira-da-podobri-otnosheniyata-s-rusiya.html", "text": "Победителят от последните избори в Черна гора, президент и лидер на управляващата Демократическа партия на социалистите Мило Джуканович, заяви пред РИА Новости, че възнамерява в предстоящия си мандат да се грижи за подобряването на отношенията на страната си с Русия.\r\n„Черногорско-руските отношения се определят от вековната традиция на приятелство през цялото време, така че ние трябва да работим заедно, за да се опитаме продължим това и сега. За нас са важни силните връзки между Черна гора и руския народ“, заяви Джуканович.\r\nСпоред него през последните години „за съжаление“ се е случило „ненужно нарушение на отношенията между нашите две страни“..\r\n\"И това се дължи на факта, че Черна гора след обновяване на независимостта си преди 12 години, за което лидерите на Русия имаха голям принос, е направила стратегически избор в полза на членството в НАТО и ЕС“, заяви Джуканович.  Виктор Турмаков", "date": "2018.04.21", "title": "ТАСС: Новият президент на Черна гора планира да подобри отношенията с Русия"}
{"url": "http://www.focus-news.net/news/2018/04/21/2513565/shest-vtorichni-trusa-sa-registrirani-v-rayona-na-silnoto-zemetresenie-kray-halkidiki.html", "text": "Шест вторични труса са регистрирани в района на силното земетресение край Халкидики, показва справка в сайта на Европейския сеизмологичен център. Най-силният от вторичните трусове е бил с магнитуд 3,6 по скалата на Рихтер, а най-слабия с 2,7.", "date": "2018.04.21", "title": "Шест вторични труса са регистрирани в района на силното земетресение край Халкидики"}
{"url": "http://www.focus-news.net/news/2018/04/21/2513587/the-local-gartsiya-shte-naeme-boyni-korabi-ot-frantsiya-dokato-naprezhenieto-s-turtsiya-v-egeysko-more-narastva.html", "text": "Гърция ще наеме това лято два френски бойни кораба. Атина иска да засили своите отбранителни възможности в Егейско море на фона на засилващото се напрежение с Турция, пише   The Local.\r\nЗаместник-министърът на отбраната Фотис Кувелис заяви, че Франция „ще ни предостави две фрегати под наем“. „Споразумението е финализирано по време на телефонен разговор между гръцкия министър-председател Алексис Ципрас и френския президент Еманюел Макрон“, допълни заместник-министърът.\r\nСпоред местни медии Гърция ще наеме две фрегати клас „ФРЕММ“ за период от пет години като се очаква те да бъдат въведени във ВМФ на страната до август. Двете фрегати, най-вероятно „Лангедок“ и „Аквитания“ ще засилят военните възможности на страната, докато напрежението с Турция се засилва.  Виктор Турмаков", "date": "2018.04.21", "title": "The Local: Гърция ще наеме бойни кораби от Франция, докато напрежението с Турция в Егейско море нараства"}
{"url": "http://www.focus-news.net/news/2018/04/21/2513588/pazardzhik-trima-mladezhi-na-17-i-18-godini-sa-zadarzhani-za-grabezh-i-poboy-sled-presledvane-v-oblastniya-tsentar.html", "text": "Трима младежи, извършили грабеж, са задържани след преследване от полицейски служители в Пазарджик, съобщиха от ОДМВР-Пазарджик. Случаят е станал снощи, малко след 22.30 ч. на кръстовище в областния град. 18-годишен младеж от Пазарджик е бил нападнат от трима непознати. Те му нанесли побой и откраднали мобилния му телефон заедно с връзка ключове. След получаване на сигнала за случилото се, автопатрули при полицейското управление в областния град незабавно блокирали периметъра около местопрестъплението. В резултат на предприетите действия са задържани и установени грабителите. Оказало се, че това са трима младежи на 16 и 17 години, всичките от Пазарджик. Непълнолетните са задържани за срок от 24 часа, а с тях работят разследващ полицай и инспектор „Детска педагогическа стая“.", "date": "2018.04.21", "title": "Пазарджик: Трима младежи на 17 и 18 години са задържани за грабеж и побой след преследване в областния център"}
{"url": "http://www.focus-news.net/news/2018/04/21/2513584/ria-novosti-opozitsiyata-e-podnovila-protestnata-aktsiya-v-erevan.html", "text": "Арменският опозиционен депутат Никол Пашинян, ръководещ акцията срещу избирането на министър-председателя на страната Серж Саркисян започна поредното шествие в покрайнините на столицата Ереван, предава  РИА Новости.\r\nПротестната  акция се осъществява под проливен дъжд в района „Нор-Норк“.  Скоро след началото на шествието, полицията го е блокирала, настоявайки да не заема пътната част на улицата. Заместник-началникът на полицията в Ереван Валери Осипян заяви пред Пашинян, че действията на протестиращите ограничават правата на други хора. \r\nДействията срещу избирането на бившия президент Серж Саркисян за  арменски премиер започнаха на 13 април. Опозицията го обвинява за неефективното управление на страната и за влошаването на икономическата ситуация. В понеделник протестиращите се опитаха да пробият в сградата на парламента, полицията ги отблъсна, в резултат на сблъсъците десетки хора бяха ранени. На следващия ден протестиращите обявиха началото на \"кадифена революция\" в Армения. Виктор Турмаков", "date": "2018.04.21", "title": "РИА Новости: Опозицията е подновила протестната акция в Ереван"}
{"url": "http://www.focus-news.net/news/2018/04/21/2513592/tsvetan-tsvetanov-pred-zheni-gerb-neka-sporim-za-politiki-i-da-ne-izpolzvame-lichni-napadki.html", "text": "Като политици, не трябва да допускаме разделение сред обществото, провокирано от нашето поведение. Заиграването със страховете, конфронтациите, личните нападки и махленските дебати нямат място в политиката. Споровете си струват, когато са за политики. Това заяви председателят на ПГ на ГЕРБ и заместник-председател на партията Цветан Цветанов пред над 140 жени от цялата страна в рамките на шестата политическа академия на Жени ГЕРБ, съобщиха от пресцентъра на партията. Форумът се провежда в град Вършец (област Монтана). Организатори на събитието са Жени ГЕРБ и Фондация „Конрад Аденауер“.\r\n„Много е лесно да се държиш безотговорно и да разделяш. Когато един политик не може да предложи алтернатива, залита в полето на личните нападки. Да правиш внушения е много елементарен подход. Отговорният политик си служи с факти“, обясни Цветанов и добави, че днес никой не говори за икономическия растеж, за кохезионната политика, за увеличението на заплатите, а това са истински важните теми. „Дебатът ще се върне в правилната плоскост, когато спрем да отговаряме на нападките“, уточни зам.-председателят на ГЕРБ.\r\n„По време на КСНС Румен Радев не успя да даде разумно обяснение защо назначеният от него служебен кабинет побърза да завърши процедурата по избор на нови бойни самолети. Попитах и защо е допуснал служебното правителство да подпише толкова неизгодни за нас дългосрочни договори в сферата на отбраната, а той прехвърли отговорността на тогавашния министър. Този министър сега е негов съветник“, посочи Цветан Цветанов. Той коментира, че в становището, с което КСНС е трябвало да излезе след края на заседанието, никъде не е фигурирала позицията на страните-членки на ЕС за химическите атаки в Сирия, Резолюцията на ООН от 2013 г., позицията на Могерини за тези атаки, позицията на НАТО, която гласеше, че информацията на САЩ, Великобритания и Франция е напълно достатъчна, за да се направи прецизно унищожаване на точки, в които се изработват химически оръжия. „В това становище по-скоро имаше припокриване с позицията на Русия“, добави Цветанов.\r\nПо думите му БСП са изкривили дебата по много теми, като за пореден път са се заиграли със страховете на хората. „Примерите са много – провалът на европредседателството, рухналата ограда по границата с Турция, отделянето на Кърджали от България, злоупотребите в санирането и Истанбулската конвенция. До 15 декември БСП са организирали редица кръгли маси и са правили парламентарни питания в желанието си да натиснат властта по-бързо да ратифицира Конвенцията. След това усетиха накъде духа вятърът и промениха позицията си. Това е БСП. Този техен подход ще продължи и занапред“, анализира председателят на ПГ на ГЕРБ.\r\n„Когато отсъстваш от дебатите от важните теми и нямаш алтернативни решения, стигаш до крайности като тази да употребиш хората с увреждания. След измисления скандал на БСП някой разбра ли, че от седмици вече има свикани работни групи, които търсят легитимни източници за допълнително финансиране за децата с увреждания. Някой разбра ли, че в бюджета за 2017 г. за първи път бяха отделени 162 млн. лв. за децата с увреждания, а този за 2018 г. средствата са с 82 млн. лв. повече?“, попита Цветанов.\r\nСпоред него през септември и октомври миналата година всички хора са асоциирали председателството само с ремонта на НДК. „Днес няма делегация, която да си е тръгнала от София и да не е била възхитена“, добави Цветан Цветанов. Той каза още, че най-голямата отговорност в днешно време пред политическата класа е да отстоява и да допринася за евроатлантическата ориентация на България. „Ние сме избрали нашия път. Ние сме част от ЕС и НАТО, а няма по-голяма гаранция за сигурността ни от това“, категоричен бе зам.-председателят на ГЕРБ.\r\n„Икономическият растеж и рекордният БВП ни дава възможност да отделяме повече средства за различните сфери – отбрана, образование, пътна инфраструктура и др. Това е нашата философия, това е философията на десните системни партии - да се харчи толкова, колко си изкарал. Всеки друг подход носи рискове от кризи““, подчерта Цветанов и допълни, че е изключително радостен, че в момента се работи активно по реализирането на ключовите за региона АМ „Хемус“ и пътят Ботевград-Видин.", "date": "2018.04.21", "title": "Цветан Цветанов пред Жени ГЕРБ: Нека спорим за политики и да не използваме лични нападки"}
{"url": "http://www.focus-news.net/news/2018/04/21/2513593/reuters-harvatiya-tseli-da-dobiva-sama-30-ot-neobhodimi-si-petrol.html", "text": "Хърватският министър на енергетиката и околната среда Томислав Корич заяви, че страната му планира да засили изследването и черпенето на петрол на територията на страната. Хърватия цели до края на 2030 г. делът на „домашния“ петрол във вътрешния пазар да достигне 30%, а на газта – повече от 50%, предава  Reuters.\r\nНовата енергийна стратегия, която ще бъде финализирана до края на тази година, ще се съсредоточи главно върху изграждането на нови съоръжения за хидро и слънчева енергия\r\n В момента Хърватия внася 40% от нуждите си от електричество, малко повече от 40% от потреблението на газ и до 80% от петрола. Виктор Турмаков", "date": "2018.04.21", "title": "Reuters: Хърватия цели да добива сама 30% от необходими си петрол"}
{"url": "http://www.focus-news.net/news/2018/04/21/2513568/kim-chen-un-obeshta-che-shte-prekrati-raketnite-i-yadrenite-izpitaniya-na-severna-koreya-obzor.html", "text": "Лидерът на  Северна Корея  Ким Чен-ун обяви, че прекратява опитите с ядрени и междуконтинентални балистични ракети и че ще затвори ядрения полигон в страната. В публикувано постановление, прието след пленума на ЦК на Трудовата партия на Корея пише, че „всички сили ще бъдат насочени в борбата за строителството на мощна социалистическа икономика, решително повишение на жизнения стандарт на народа“. За това, както се сочи в постановлението, е необходим мир на Корейския полуостров, благоприятна външна атмосфера и развитие на приятелските връзки със съседните и другите държави по света.\r\nИзявлението, дълго очаквано от  САЩ , се вижда като ключова стъпка в бързия дипломатичен танц в и около Корейския полуостров. То идва по-малко от седмица преди срещата на Ким Чен-ун с южнокорейския президент Мун Дже-ин в демилитаризираната зона, която разделя полуострова, и преди многоочакваната среща с президента на САЩ Доналд Тръмп.\r\n„След като милитаризирането на ядрените ни оръжия е потвърдено, не е нужно да продължаваме с ядрените опити и опитите с междуконтинентални ракети със среден и дълъг обхват“, заяви Ким пред събрание на управляващата партия.\r\nПрезидентът на  САЩ  Доналд Тръмп приветства заявлението. „Прогрес е постигнат от всички!“, заяви Тръмп в коментар на профила си в социалната мрежа „Туитър“. „Северна Корея се съгласи да прекрати ядрените си изпитания и да закрие голям обект за ядрени изпитания. Много добри новини за Северна Корея и за света – голям прогрес! Очаквам нашата среща на високо равнище“, допълни той.Южна Корея  посрещна позитивно новините. „Решението на Северна Корея е значим прогрес към денуклеаризацията на Корейския полуостров, за което се надява светът“, заявиха от президентския офис на Южна Корея в изявление. „Това ще създаде много позитивна среда за успеха на наближаващите междукорейска и севернокорейска-американска срещи на високо равнище ,“ убедени са в правителството на страната. Опозицията, обаче е на противно мнение. „Северна Корея вече има ядрени оръжия и затова прекратяването на ядрените изпитания няма значение. Ако Пхенян се разоръжи, а не просто прекрати изпитанията, тогава ще сме готови за помощ“, съобщи прессекретарят на основната опозиционна Свободна корейска партия Чон Тае-ок.\r\n Може би най-големи надежди в Южна Корея изразява бизнесът. „Обещанието на Северна Корея ще има позитивно влияние върху южнокорейската икономика защото по-ниско напрежение е стабилизиращ фактор“, смята професорът по икономика от университета „Йонсей“ Ким Юнг-сик. „Това ще премахне в голяма степен и „Корейската отстъпка“, свързана с постоянната нестабилност в региона и която подбива цените на акциите на фондовите борси в страната и ще засили инвестициите в страната“, допълни той. Междувременно и стремежите на севернокорейския лидер Ким Чен-ун да съживи замрялата икономика на страната си може да доведе до печеливши общи проекти между двете корейски държави, включително и до повторното отваряне на индустриалния комплекс „Кесонг“ в Северна Корея.Китай  също посрещна новините положително. „Подобно решение на КНДР ще позволи да се подобри ситуацията на Корейския полуостров“, заяви прессекретарят на министерството Лу Кан. „Това ще осигури ядреното разоръжаване, ще окаже въздействие върху разрешаването на съществуващите противоречия по мирен път“.\r\nЕдинствено   Япония  не е задоволена от обещанието на Северна Корея да прекрати ядрените тестовите и балистичните си ракети, заяви министърът на отбраната Ицунори Онодера, предупреждавайки че Токио ще продължи да налага максимален натиск на Пхенян. „Не можем да бъдем задоволени“, заяви Онодера пред репортери във Вашингтон, добавяйки че Северна Корея не е споменала „отказ от балистични ракети с малък и среден обхват“. Тя заяви още, че Япония няма да промени политиката си на налагане на натиск към Пхенян до „пълния отказ от оръжия за масово унищожаване, ядрени глави и ракети.“ Виктор Турмаков", "date": "2018.04.21", "title": "Ким Чен-ун обеща, че ще прекрати ракетните и ядрените изпитания на Северна Корея (ОБЗОР)"}
{"url": "http://www.focus-news.net/news/2018/04/21/2513594/plovdiv-za-11-ti-poreden-pat-v-asenovgrad-se-provezhdat-sedmichni-sesii-po-programata-rabotilnitsa-za-roditeli.html", "text": "За 11-ти пореден път в Асеновград се провеждат седмични сесии по програмата „Работилница за родители“. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград, която е институцията-домакин на срещите по програмата. По думите й „Работилница за родители“ е услуга, която библиотеката предлага на местната общност, като от тази година вече се финансира изцяло от Община Асеновград. Програмата е насочена към родителите на децата от 0 до 4 години. \r\nРаботилниците са провеждат два пъти в годината, като сега стартира първата работилница за 2018 година, която ще продължи 14 седмици. Лятото е сезон, през който семействата обикновено са в отпуск и на почивка, като тогава не се провеждат работилници. Те стартират отново през есента“, каза Марковска. Тя обясни, че един цикъл се състои от 14 седмици – 14 работилници, които се провеждат всяка седмица по една. „Всяка от работилниците си има определена тема, по която се разисква. Отначало програмата имаше само 12 теми, но по късно бяха добавени още две. Сред основните неща, които са свързани с възпитанието на децата са конфликтите, знанието как да ги преодоляваме и как да ги разрешаваме. Надявам се чрез тази програма да достигнем до повече родители, а чрез тях и до децата, защото знаем, че проблемът с агресията в детските градини, училищата, на улицата и изобщо навсякъде, е много актуален. Чрез тази програма може да се научи повече за конфликтите, как да се справяме с емоциите и да го покажем на нашите деца“, посочи Милена Марковска.\r\n„На входа на библиотеката ни пише „Книгите съхраняват миналото, а библиотеките създават бъдещето“. Бъдещето – това са нашите дежа. Именно чрез тази програма, заедно с родителите, се стремим да се погрижим това бъдеще да бъде по-добро. От изключителна важност за развитието на децата са първите 4 години и именно затова програмата е насочена към тях. Да бъдеш родител в 21 век е нещо много сложно и трудно, тъй като живеем в един много динамичен век. Родителството по принцип е едно от най-трудните неща, тъй като никой не ни учи как да бъдем родители. Обикновено заимстваме тази роля от родителите си. Обаче в 21 век в семейството има размяна на ролите и на моделите. За децата ни и за тяхното физическо здраве се грижат техните лични лекари и още от самото им раждане те следят тяхното тегло и здравословно състояние. Но за духовното им развитие и нужди в тази ранна възраст никой не ни казва. Програмата „работилница за родители“ е насочена именно към това. Всичко онова, което създаваме като среда за децата в общуването, в семейството и извън него в тези най-ранни години оставя най-трайни следи в тяхното съзнание и е от изключителна важност за тяхното бъдещо развитие и реализация като личности“, коментира Марковска. Тя подчерта, че програмата представя най-новите изследвания в тази област, като по същността си е един вид училище за родители, но не в традиционния му формат. „Това не е традиционното училище, в което човек сяда на чин с химикал пред някой лектор. Програмата е изключително интерактивна, като в нея има презентации, филми и игри. Освен това, родителите могат да споделят помежду си. Няма правила как точно да се случват нещата в семейството. Всеки случай е изключително различен и всяко дете си е различна отделна личност. Именно това се стремим да покажем на родителите в тази работилница“, добави Марковска.\r\nТони МИХАЙЛОВ", "date": "2018.04.21", "title": "Пловдив: За 11-ти пореден път в Асеновград се провеждат седмични сесии по програмата „Работилница за родители“"}
{"url": "http://www.focus-news.net/news/2018/04/21/2513590/blagoevgrad-s-ritual-po-polagane-na-ventsi-i-tsvetya-obshtinata-pochete-godishninata-ot-rozhdenieto-na-georgi-izmirliev.html", "text": "С ритуал по полагане на венци и цветя Община Благоевград почете 167-та годишнина от рождението на Георги Измирлиев – Македончето, предаде репортер на Радио „Фокус“-Пирин. Церемонията започна с химна на Република България, в изпълнение на Биг Бенд-Благоевград. Ученици от V СУ „Георги Измирлиев“ припомниха част от живота и делото на революционера чрез тържествен рецитал. Тържеството продължи с отдаване на почит от видни представители на властта пред бюст-паметника на Георги Измирлиев. На събитието присъстваха зам.-кметът на Община Благоевград с ресор строителство и сигурност инж. Емилия Тунева, областният координатор на ПП ГЕРБ и народен представител Даниела Савеклиева, както и политици, представители от общинската администрация, на Югозападен университет „Неофит Рилски“ и жители на града.\r\nГеорги Измирлиев е виден български революционер и общественик, един от участниците в Априлското въстание през 1876 година. Роден е на 21 април 1851 година в Горна Джумая в семейството на Димитър Измирлиев и Тона Икономова – Измирлиева. В края на 1875 година заминава за Гюргево. Избран е от Гюргевския революционен комитет за помощник-апостол и военен ръководител на Първи революционен окръг в България. Априлското въстание е обявено на 20 април 1876 година в Копривщица. Вестта за преждевременно обявеното въстание в ІV революционен окръг пристига и в Горна Оряховица, където се намира тогава Македончето. На 25 април там се провежда окръжно събрание, на което присъстващите апостоли решават на 28 април да последват другарите си. При опита за въстание, поради предателство, група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април и арестувана. Осъден на смърт чрез обесване на специален османски съд в Търново, той е откаран обратно в Горна Оряховица, където на 28 май 1876 година сам слага въжения клуп на врата си с думите “Сладко е да се умре за свободата на Отечеството!”.\r\nКристина МИТКОВА", "date": "2018.04.21", "title": "Благоевград: С ритуал по полагане на венци и цветя Общината почете годишнината от рождението на Георги Измирлиев"}
{"url": "http://www.focus-news.net/news/2018/04/21/2513597/pazardzhik-vav-velingrad-zapochna-tretoto-izdanie-na-detskiya-folkloren-festival-kleptuzki-ritmi.html", "text": "Във Велинград започна третото издание на детския фолклорен фестивал „Клептузки ритми“, съобщиха за Радио „Фокус“ – Пазарджик от Община Велинград. Организатор на фестивала е читалище „Св. Св. Кирил и Методий-1905”, а проявата се провежда под патронажа на кмета на Община Велинград д-р Костадин Коев. \r\nВ курортния град посрещат край езерото Клептуза танцьори, певци и музиканти от цялата страна. Фестивалът “Клептузки ритми” се подкрепя от Община Велинград. Изненадата в това трето издание на инициативата са грамотите за участниците. Те съчетават рисунки на емблематични места от Велинград с фолклорни мотиви. Идеята е, освен грамота, участниците във фестивала да отнесат съм себе си и спомен от Велинград.\r\nВаня НИКОЛОВА", "date": "2018.04.21", "title": "Пазарджик: Във Велинград започна третото издание на детския фолклорен фестивал „Клептузки ритми“"}
{"url": "http://www.focus-news.net/news/2018/04/21/2513598/euronews-spored-frenskiya-finansov-ministar-es-tryabva-napalno-da-izklyuchi-es-ot-vnosnite-si-mita.html", "text": "Френският министър на финансите Брюно льо Мер заяви, че ЕС трябва да получи изключен от налаганите в САЩ вносни мита върху стоманата и алуминия, предава  Euronews.\r\n\"Ние сме близки съюзници със Съединените щати. Ние не можем да бъдем засегнати от тези мерки и от тези нови тарифи. Не можем да живеем под демоклеев , висящ над главите ни“, заяви Льо Мер на пресконференция по време на пролетните срещи на Международния валутен фонд и Световната банка.\r\n„Ако искаме да продължим напред ... ако искаме да се заемем с въпроса за търговията, първо трябва да се отървем от тази заплаха“, допълни той. Виктор Турмаков", "date": "2018.04.21", "title": "Euronews: Според френския финансов министър ЕС трябва напълно да изключи ЕС от вносните си мита"}
{"url": "http://www.focus-news.net/news/2018/04/21/2513586/vtoriyat-postradal-zhandarmerist-na-macha-levski-tsska-ot-razprasnalite-se-stakla-postrada-rogovitsata-na-dyasnoto-mi-oko-neobhodim-e-po-visok-kontrol.html", "text": "От разпръсналите се стъкла пострада роговицата на дясното ми око, необходим е по-висок контрол. Това заяви пред журналисти инспектор Петър Иванов от Жандармерийското управление- София, който пострада на стадион „Васил Левски“ при  футболната среща Левски-ЦСКА от 18 април 2018 г., след хвърлена бомбичка, предаде репортер на Агенция \"Фокус\". „За самия инцидент мога да кажа, че чух взрив. На мястото, което се намирах нямах възможност нито да видя, че идва нещо към нас, нито откъде. Бяхме в сектор А, вход 1, вътре в тунела“, посочи Иванов.\r\nТой уточни, че при взрива е пострадал от разпръснатите стъклата. „Пораженията по мен са по лицето и  роговицата на дясното му око“, добави той.\r\n„В онзи момент започнахме да оказваме първа помощ на колежката, после установих раните по себе си. Здравословно се чувствам горе-долу добре“, заяви Иванов. „С колегите, които бяха там, не сме коментирали случилото се. Не мога да кажа, че да бъдем замеряни с различни предмети е ежедневие, но се е случвало“, каза още той.\r\nИнспектор Иванов съобщи, че това е първият път, в който претърпява инцидент по време на футболна среща, но е претърпявал такива по време на протести. „Тогава пак от счупено стъкло хвърлено към нас получих порезна рана на ръката“.  Относно това, кои мероприятия са по-трудни са охраняване, той коментира: „И на протести е трудно, и на футболни срещи. И в двата случая има недобронамерени както протестиращи, така и фенове. Оценявам, че има риск“, поясни инспекторът.\r\nВъв връзка с предстоящия мач между Левски и ЦСКА в сряда и дали е готов да го охранява, Иванов отговори положително. \r\nНа въпрос какво трябва да се направи, за да се избегнат такива инциденти, той отговори: „Необходим е по-висок контрол, но най-вече хората, които посещават тези футболни срещи, а и протести, да мислят и да осъзнават, че в същото време от другата страна може да е техен далечен роднина, братовчед или приятел“. \r\nИнспектор Петър Иванов заяви, че в професията се изисква много търпение, визирайки поведението и обидите на футболни фенове към органите на реда.\r\nВиктория КРЪТЕВА", "date": "2018.04.21", "title": "Вторият пострадал жандармерист на мача Левски - ЦСКА: От разпръсналите се стъкла пострада роговицата на дясното ми око, необходим е по-висок контрол"}
{"url": "http://www.focus-news.net/news/2018/04/21/2513589/veliko-tarnovo-kmetat-daniel-panov-be-udostoen-s-nagradata-na-ministerstvo-na-kulturata-zlaten-vek.html", "text": "Кметът на Велико Търново и председател на Националното сдружение на общините в България Даниел Панов бе удостоен с най-високото отличие на Министерството на културата – наградата „Златен век“ с печат на цар Симеон Велики. Това съобщиха ит пресцентъра на Община Велико Търново. Признанието за приноса на Панов в опазването и съхраняването на културно-историческото наследство на България дойде по време на връчването на наградите на Международното изложение „Културен туризъм“, чийто домакин бе Велико Търново. Наградата Даниел Панов получи от заместник-министъра на културата Румен Димитров. \r\n„Благодаря на Министерството на културата и на министър Боил Банов, че оценяват усилията, които полагаме. Тази награда е за всички великотърновци, също за хората, работещи в сферата на културата и туризма, изкуствата и науката, за екипа ми в общинската администрация и в Общинската туристическа агенция „Царевград Търнов“. Тя доказва колко голям е техният принос за издигането на авторитета на Старата столица, за това за Велико Търново да се говори с добро в България, Европа и в целия свят. Наградата „Златен век“ е още по-силен мотив за всички нас, които работим за опазването на българското културно-историческо наследство, традиции, култура, занаяти и обичаи“, коментира Даниел Панов.\r\nЗам.-министър Димитров прочете и приветствие от министър Боил Банов. В него се отбелязва, че усилията, които Даниел Панов насочва към прилагане на иновациите в управлението и проектите за града и региона подобряват живота на гражданите и подпомагат растежа на Старата столица като модерна туристическа дестинация, като съвременен европейски център за развиване на творческите индустрии. По думите на министър Банов Велико Търново се развива като град на мислещите и творящите.\r\nГолямата награда на туристическата борса за личност с принос в развитието на културния туризъм бе присъдена посмъртно на големия български археолог и историк проф. Валентин Плетньов. Кметът Даниел Панов връчи отличието на неговата дъщеря Мануела Плетньова и на настоящия директор на Варненския музей – Игор Лазаренко. „Проф. Плетньов завинаги ще остане сред най-достойните хора, свързани с Велико Търново заради огромния му принос за опазване на културно-историческото наследство“, посочи Даниел Панов.\r\nНаграда за оригинално представяне на туристически продукт получиха Посолството на Унгария и Унгарският културен институт. Национална библиотека „Св. св. Кирил и Методий“ бе отличена за инвестиция в областта на културния туризъм – за дигитализацията на тефтерчето на Апостола на свободата Васил Левски. Традиционният приз Асеневци бе отреден за Община Ловеч. Най-оригинален на изложението бе щандът на Община Поморие.\r\nВръчени бяха и наградите от конкурса „Чети и пътувай“. Отличия получиха сайтът „Пейка БГ“, Община Варна – за изданието „60 години Златни пясъци“, интерактивната книга „Древноримски крепости от трансграничния регион“ на Русенския музей, Община Русе и Исторически музей – Констанца, Община Шумен – за Международния туристически фестивал „Доблест и слава“ и Русенска община – за Фестивала на туристическите забавления и анимации. Видеорепортажът „Седем малки изповеди“ на Регионален етнографски музей – Пловдив, бе удостоен с поощрителна награда.", "date": "2018.04.21", "title": "Велико Търново: Кметът Даниел Панов бе удостоен с наградата на Министерство на културата „Златен век“"}
{"url": "http://www.focus-news.net/news/2018/04/21/2513601/ria-novosti-kitayskite-voenni-sa-proveli-ucheniya-v-tihiya-okean.html", "text": "Група военни кораби начело с първия китайски самолетоносач „Ляонин“ е провела учения в западната част на Тихия океан източно от пролива Баши, предава РИА Новости.\r\nПо време на ученията военните кораби и съпровождащите ги самолети от бойната авиация в частност палубни изтребите J-15, са провели комплексни маневри по отразяването на атаки от условен противник, както и по настъпление.\r\nСамолетоносачната група на ВМС на Китай за първи път разгърна комплексни учения по настъпление и отбрана в акваторията на западната част на Тихия океан.  Виктор Турмаков", "date": "2018.04.21", "title": "РИА Новости: Китайските военни са провели учения в Тихия океан"}
{"url": "http://www.focus-news.net/news/2018/04/21/2513599/veliko-tarnovo-sas-7-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция-Свищов. Водният стоеж на реката е 569 см, а температурата на водата 15.2 градуса. \r\nДнес ще бъде предимно слънчево, с временни увеличения на облачността. Максималните температури ще са между 18° и 23°.", "date": "2018.04.21", "title": "Велико Търново: Със 7 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/21/2513591/tass-pri-protestite-v-erevan-politsiyata-e-zadarzhala-11-aktivisti-ot-opozitsiyata.html", "text": "Полицията на Армения в събота е спечелил 11 активисти от опозицията, които са се опитали да парализират движението по улиците на Ереван, предава ТАСС.\r\n„До 11 часа (местно време – 10 часа българско) в отделенията на полицията са доведени 11 заподозрени в различни правонарушения. Ако в съответното време не бъдат отпуснати, значи подозираните са извършили правонарушение“, съобщиха от полицията. \r\nСпоред правозащитните органи в момента няма блокирани улици. Сътрудниците на правоохранителните органи продължават засилено патрулиране.  Виктор Турмаков", "date": "2018.04.21", "title": "ТАСС: При протестите в Ереван полицията е задържала 11 активисти от опозицията"}
{"url": "http://www.focus-news.net/news/2018/04/21/2513603/granichna-politsiya-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се извършва преминаването през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.04.21", "title": "„Гранична полиция“: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/21/2513602/dzhumhurietturtsiya-turskiyat-medzhlis-prie-predlozhenieto-za-predsrochni-obshti-izbori-na-24-yuni.html", "text": "Меджлисът прие предложението на управляващата Партия на справедливостта и развитието (ПСР) и на Партията на националистическото движение (ПНД) за провеждане на предсрочни общи избори на 24 юни, пише вестник „Джумхуриет”. \r\nПри извършеното гласуване в петък това предложение е подкрепено от 386 депутати от всичките 550 места в Меджлиса. (Това е „голямо” квалифицирано мнозинство от над 2/3, или 367 гласа. Означава, че в момента ПСР и ПНД имат достатъчно мнозинство дори и за директна промяна на основния закон, без да се ходи на референдум.  „Малкото” квалифицирано мнозинство при сегашния състав на Меджлиса е от 3/5 е 331, а обикновеното от ½ е 276 гласа.  – бел. на „Фокус”).\r\nЕто и част от мотивите на ПСР/ПНД за предсрочния вот:\r\n„Предизвикалият допитването до народа (референдума) от  16 април 2017 година процес, пътят и перспективата, които бяха отворени пред народа, всъщност спечелиха подобна категоричност и решителност. Развиващите се в района ни исторически събития; връзките ни с ЕС; както и глобалните процеси, правят задължително преодоляването на неизвестността и преминаването час по-скоро към управление със система на президентско правителство. Което е потвърдено и от волята на народа по време на същия референдум от 16 април 2017 година.\r\nПоради тези причини напрегнатостта на  дневния ред във вътрешен и външен план направиха наложително вземането на решение за предсрочни избори, чрез които възможно най-скоро да се преодолее тази напрегнатост и неизвестност. Както е известно, съгласно временния чл. 21 от Конституцията, ако Меджлисът вземе решение за предсрочни избори, те  се провеждат едновременно като президентски и като общи парламентарни избори. В тази връзка, на основание на чл. 77 и временния чл. 21 от Конституцията, както и на чл. 8 от Закона за изборите на народни представители, предлагаме Меджлисът да вземе решение за провеждане на общи избори за следващ 27-ми състав на Турското велико народно събрание (ТВНС) на 24 юни 2018 година, неделя.”. Георги Димов", "date": "2018.04.21", "title": "„Джумхуриет”(Турция):  Турският Меджлис прие предложението за предсрочни общи избори на 24 юни"}
{"url": "http://www.focus-news.net/news/2018/04/21/2513604/afp-es-smyata-che-yadrenoto-reshenie-na-severna-koreya-e-pozitivna-krachka.html", "text": "Европейският съюз приветства решението на Северна Корея да прекрати ядрените си и ракетни изпитания като „положителна крачка, която бе очаквана дълго време“, предава  AFP.\r\nВърховният представител на Европейския съюз по въпросите на външните работи и политиката на сигурност Федерика Могерини заяви в официално съобщение, че новината, обявена от лидера на Северна Корея Ким Чен Ун показва „готовността му да уважава своите международни задължения и да спазва резолюциите на Съвета за сигурност на ООН“.  Виктор Турмаков", "date": "2018.04.21", "title": "AFP: ЕС смята, че ядреното решение на Северна Корея е позитивна крачка"}
{"url": "http://www.focus-news.net/news/2018/04/21/2513607/pregled-na-mezhdunarodnite-novini-do-13-chasa-agentsiya-fokus.html", "text": "Европейският съюз приветства решението на Северна Корея да прекрати ядрените си и ракетни изпитания като „положителна крачка, която бе очаквана дълго време“.\r\nВърховният представител на Европейския съюз по въпросите на външните работи и политиката на сигурност Федерика Могерини заяви в официално съобщение, че новината, обявена от лидера на Северна Корея Ким Чен Ун показва „готовността му да уважава своите международни задължения и да спазва резолюциите на Съвета за сигурност на ООН“. \r\n***Земетресение със сила 4,6 по Рихтер разтърси Халкидики в 3,20 ч. тази сутрин.\r\nСпоред сеизмологичната станция на Аристотелския университет в Солун, епицентърът на земетресението е на 10 км. дълбочина в морето, на 9 км. източно от Палиури на полустров Касандра, Халкидики.\r\nИнформация за материални щети досега не е постъпила. \r\n*** Гърция ще наеме това лято два френски бойни кораба. Атина иска да засили своите отбранителни възможности в Егейско море на фона на засилващото се напрежение с Турция.\r\nЗаместник-министърът на отбраната Фотис Кувелис заяви, че Франция „ще ни предостави две фрегати под наем“. „Споразумението е финализирано по време на телефонен разговор между гръцкия министър-председател Алексис Ципрас и френския президент Еманюел Макрон“, допълни заместник-министърът.\r\nСпоред местни медии Гърция ще наеме две фрегати клас „ФРЕММ“ за период от пет години като се очаква те да бъдат въведени във ВМФ на страната до август. Двете фрегати, най-вероятно „Лангедок“ и „Аквитания“ ще засилят военните възможности на страната, докато напрежението с Турция се засилва. \r\n*** Президентът на Иран Хасан Роухани заяви, че ядрената агенция на страната му е готова за „очакваната и неочакваната“ реакция, ако САЩ решат да се откажат от многостранното ядрено споразумение.\r\n„Нашата организация за ядрена енергия е напълно готова за действията, които очаква и за действията, които не очаква“, заяви Роухани без да уточнява допълнително по време на реч, излъчена в национален ефир, имайки предвид възможните решения на президента на САЩ Доналд Тръмп, ако реши да изтегли следващия месец страната си от споразумението.\r\n*** Паралелно с отказа от ядрени изпитания като основен стратегически курс в Северна Корея е провъзгласено и развитието на икономиката.\r\nВ публикувано постановление, прието след пленума на ЦК на Трудовата партия на Корея пише, че „всички сили ще бъдат насочени в борбата за строителството на мощна социалистическа икономика, решително повишение на жизнения стандарт на народа“. За това, както се сочи в постановлението, е необходим мир на Корейския полуостров, благоприятна външна атмосфера и развитие на приятелските връзки със съседните и другите държави по света.\r\nЛидерът на КНДР Ким Чен-ун подчерта, че „в условията, когато е завършено снабдяването на нашите въоръжени сили с ядрено оръжие отпадна необходимостта и занапред да се провеждат ядрени изпитания и изпитания на балистични ракети“. \r\n*** Руският финансов министър Антон Силуанов се срещна с колегата си от САЩ Стивън Мнучин, за да обсъдят анти-руските санкции, съобщиха от пресслужбата на финансовото министерство на Русия.\r\n„На 20 април руският финансов министър Антон Силуанов се срещна с финансовия министър на САЩ Стивън Мнучин покрай тазгодишните пролетни срещи на Международния валутен фонд и Световната банка. По време на срещата, въпросът за санкциите беше обсъден,“ заявиха от министерството в изявление.\r\nСпоред по-ранното изявление на американското министерство, срещата се е състояла по искане на руската страна. „Двамата министри обсъдиха въпросите включващи Северна Корея, Сирия и Украйна“, се казва в изявлението, без да се представят допълнителни детайли.", "date": "2018.04.21", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/21/2513595/tass-ministar-predsedatelyat-na-armeniya-prizova-opozitsiyata-da-sedne-na-pregovornata-masa.html", "text": "Министър-председателят на Армения Серж Саркисян призова лидера на опозицията Никола Пашинян да седне на масата за преговори, предава ТАСС.\r\n„Дълбоко съм загрижен за разгърналите се вътрешнополитически събития“, отбеляза премиерът. „С цел да избягваме необратими последствия, призовавам Никола Пашинян да седне на масата за политически диалог и преговори“, пише в заявлението на арменския президент.  Виктор Турмаков", "date": "2018.04.21", "title": "ТАСС: Министър-председателят на Армения призова опозицията да седне на преговорната маса"}
{"url": "http://www.focus-news.net/news/2018/04/21/2513605/pazardzhik-obnovyavane-na-horizontalnata-patna-markirovka-se-izvarshva-po-nyakoi-ot-tsentralnite-ulitsi-v-grada.html", "text": "Обновяване на хоризонталната пътна маркировка се извършва по някои от централните улици и булеварди в Пазарджик, предаде репортер на Радио „Фокус“ – Пазарджик. По булевард „Георги Бенковски“ движението е в едната пътна лента в района на полицията, тъй като се поставя нова маркировка на пешеходните пътеки. Изцяло затворена за движение е улица „Екзарх Йосиф“, заради преасфалтиране и полагане на нова хоризонтална маркировка. Шофьорите използват обходни маршрути през съседни улици.\r\nВаня НИКОЛОВА", "date": "2018.04.21", "title": "Пазарджик: Обновяване на хоризонталната пътна маркировка се извършва по някои от централните улици в града"}
{"url": "http://www.focus-news.net/news/2018/04/21/2513600/irena-sokolova-vav-varshets-nyama-struktura-na-zhgerb-v-stranata-koyato-da-ne-uchastva-aktivno-v-politicheskiya-zhivot.html", "text": "Няма структура на ЖГЕРБ в страната, която да не участва активно в политическия живот. Това заяви председателят на Жени ГЕРБ Ирена Соколова по време на шестата политическа академия на Жени ГЕРБ, съобщиха от пресцентъра на партията. Форумът се провежда в гр. Вършец (област Монтана). Организатори на събитието са Жени ГЕРБ и Фондация „Конрад Аденауер“.\r\n„Благодарение на жените има усещането, че този свят е по-добър. Пожелавам си да бъдем все така активни и занапред. Амбицията ни е след тази академия да излезем с готови заявки какви политики ще следваме в бъдеще“, посочи Соколова и изтъкна, че от 140-те дами на форума – 70% идват за първи път. „Това е смисълът на всичко. Да надграждаме своя капацитет“, отбеляза тя.\r\n„За мен е изключително удоволствие да срещна толкова мили лица, обединени от каузата ГЕРБ“, бяха думите на народния представител от ГЕРБ-Монтана Дилян Димитров, който е и областен координатор на партията. Той посочи, че неговият регион има нужда от такива мероприятия. „Макар и да сме едни от най-бедните в страната, сме едни от най-гостоприемните. Вършец е пример за град, който се развива благодарение на вниманието, което правителството на Бойко Борисов отделя на Северозападна България“, обясни Дилян Димитров. По думите му единственият начин хората да не напускат региона и да се развиват в него е децата да получават качествено образование и да се разкриват нови работни места.\r\n„Благодаря, че избрахте Вършец за това събитие. Пожелавам си след края на форума всеки от вас да намери не една, а много причини да се върне пак при нас“, каза кметът на Вършец и символичен домакин на събитието Иван Лазаров.\r\nКметът на Враца Калин Каменов пожела на всички участници да вземат най-добрите идеи и примери от форума и да ги приложат в техните градове. „Благодаря за вниманието, което правителството ни оказва. Те демонстрираха, че Северозападна България не е просто политическо пожелание, а реален ангажимент, по който ежедневно се работи“, подчерта Каменов.", "date": "2018.04.21", "title": "Ирена Соколова във Вършец: Няма структура на ЖГЕРБ в страната, която да не участва активно в политическия живот"}
{"url": "http://www.focus-news.net/news/2018/04/21/2513608/reuters-indiyskoto-pravitelstvo-vavede-smartno-nakazanie-za-iznasilvachite-na-detsa.html", "text": "Правителството на Индия въведе смъртно наказание за доказаните изнасилвачи на момичета под 12-годишна възраст, предава  Reuters.\r\nПо време на среща, свикана от министър-председателя Нарендра Моди, правителството прие специален указ, който да измени наказателния кодекс.  Виктор Турмаков", "date": "2018.04.21", "title": "Reuters: Индийското правителство въведе смъртно наказание за изнасилвачите на деца"}
{"url": "http://www.focus-news.net/news/2018/04/21/2513596/veliko-tarnovo-horoteka-za-grada-shte-se-provede-v-ramkite-na-mezhdunarodnoto-izlozhenie-kulturen-turizam.html", "text": "„Хоротека за града“ ще се проведе във Велико Търново. Събитието е част от програма на петнадесетото издание на Международно изложение „Културен туризъм“ '2018, съобщиха от Общинската туристическа агенция „Царевград Търнов“. Хоротеката ще се проведе от 12.00 часа пред Двора на културата и спорта „Васил Левски“, веднага след изпълнение на женската формация „Фиданките“ от град Видин, които ще представят автентичния танцов фолклор от западна България. „Хоротека за града“ се организира със съдействието на  Търново Runs, клуб „Сръчница“ и клуб „Плетеница“.\r\nМеждународно туристическо изложение „Културен туризъм” е съвместен проект на Община Велико Търново, Общинска агенция по туризъм „Царевград Търнов“, Българската хотелиерска и ресторантьорска асоциация (БХРА) и Асоциацията на българските туроператори и туристически агенции (АБТТА). Провежда се с подкрепата на Министерството на туризма на Република България.\r\nВ рамките на форума се провежда туристическо изложение, което дава възможност на общини, фирми, информационни центрове, културни институти и неправителствени организации да представят своя потенциал за развитие на културно-познавателни туристически програми; дискусии по теми, свързани с  иновации, проекти, научни и научно-приложни разработки в областта на опазване и представяне на световното и национално материално и нематериално културно-историческо наследство; X|V Международен Тур Филм Фест-България “На източния бряг на Европа“ за  филми и продукции за туристически продукти и дестинации и Националния конкурс „READ & TRAVEL” („ЧЕТИ И ПЪТУВАЙ”), който отличава най-професионални туристически сайтове и мобилни приложения, най-интересни туристически издания и публикации и най-оригинални плакати за събития в областта на културния туризъм.", "date": "2018.04.21", "title": "Велико Търново: „Хоротека за града“ ще се проведе в рамките на Международното изложение „Културен туризъм“"}
{"url": "http://www.focus-news.net/news/2018/04/21/2513611/plovdiv-za-treta-poredna-godina-asenovgrad-e-chast-ot-initsiativata-balgariya-pee.html", "text": "За трета поредна година Асеновград е част от инициативата на Български хоров съюз „България пее”. Това съобщиха за Радио „Фокус“ – Пловдив от пресцентъра на Общината. Домакин на събитието, което ще се проведе от 10.00 часа на 22 април, ще бъде читалище „Родолюбие”. Участие на асеновградската сцена ще вземат 11 хорови групи на различни възрасти и песенни жанрове. Те са фолклорна формация „Карлък” при Народно читалище „Родолюбие-1873”, фолклорна група „Детска песен” при храм „Свети Николай Чудотворец”, фолклорна група „Надежда Хвойнева”, фолклорен квартет при „Станимака мюзик център”, вокална група „Станимака” при „Станимака мюзик център”, вокална група „Калина Малина”, хор „Родопски звуци” при туристическо дружество „Безово”, хор при Пенсионерска организация- Асеновград, хор за македонски песни при НЧ „Родолюбие-1873”, вокална формация при Народно читалище „Н. Й. Вапцаров-1894” в село Тополово и група за изворен фолклор при НЧ „Христо Ботев-1928” в село Новаково.\r\n„Целта на инициативата „България пее” е да приобщи българските граждани към ценностите на националната и световната хорова култура, да събере в общи концерти певчески формации от различни селища, да допринесе за представянето на нови тенденции в хоровото движение и смесване на местни култури, да бъде стимул за по-нататъшно развитие на българските хорове. Тази година дните, в които ще пее цяла България са от 20-ти до 22 април. През миналата 2017 година участие в различните градове и села са взели над 160 хорови и вокални състави или около 2500 участници“, съобщиха още от пресцентъра на Община Асеновград.", "date": "2018.04.21", "title": "Пловдив: За трета поредна година Асеновград е част от инициативата „България пее”"}
{"url": "http://www.focus-news.net/news/2018/04/21/2513609/burgas-izlozhenieto-zona-zdrave-2018-predlaga-bezplatni-izsledvaniya-i-pregledi-po-nad-10-meditsinski-spetsialnosti-obshtinata-se-vklyuchva-s-ehografski-pregledi-konsultatsii-i-sport.html", "text": "Кръводарителска акция, изследвания, прегледи, консултации с лекари, психолози, природна и алтернативна медицина, био козметика, над 100 атрактивни награди и много забавления за деца и възрастни. Това предлага на жителите на Бургас третото издание на изложение „Зона Здраве“, което се провежда днес и на 22 април, с работно време от 11.00 до 19.00 ч., в МОЛ Бургас Плаза, съобщиха от пресцентъра на Община Бургас. Входът за посетители е свободен.\r\n„Зона Здраве“ се организира от Институт за здравно образование – неправителствена организация с мисия за повишаване на здравната информираност. Партньори са Национална пациентска организация, Община Бургас, РЗИ – Бургас, БЧК, Бургаският свободен университет.\r\nАнонимно изследване за хепатит С ще проведе Национална пациентска организация съвместно с Лаборатория ЛИНА. Ще има също: безплатно измерване на кръвна захар, определяне на риска от развитие на диабет, съвети за контрол на диабета, консултации с ендокринолог, тест за разширени вени.\r\nОбщина Бургас ще представи консултации с медицински специалисти от общински лечебни заведения. Сред тях е КОЦ-Бургас, който ще провежда ехографски изследвания за ранна диагностика на онкологични заболявания. Най-големите бургаски лечебни заведения се включват в събитието с консултации от свои специалисти по график – сред които кардиолози, уролог, нефролог, неонатолог, гинеколог, ендокринолог, физиотерапевт и др. УМБАЛ Бургас организира кръводарителска акция в първия ден на изложението – 21 април. Спортни школи и клубове, субсидирани от Община Бургас, ще промотират активния начин на живот за добро здраве.\r\nЗа поредна година акцент е поставен върху очното здраве и ранното откриване на зрителни аномалии с прецизна техника. Ще можете да измерите диоптъра си, да си направите преглед за катаракта, макулна дегенерация, глаукома. Ще има зона за природна козметика и грим.\r\nВ „Зона Здраве“ 2018 участват рекорден брой изложители – повече от 50. Тази година ще има и благотворителна акция-базар от Движение на българските майки – Бургас. Средствата от базара ще бъдат в помощ на Дома за медико-социални грижи „Вяра, Надежда, Любов“.", "date": "2018.04.21", "title": "Бургас: Изложението „Зона здраве 2018“ предлага безплатни изследвания и прегледи по над 10 медицински специалности, Общината се включва с ехографски прегледи, консултации и спорт"}
{"url": "http://www.focus-news.net/news/2018/04/21/2513610/alsat-m-makedoniya-spored-deputata-ot-siriza-nikos-ksidakis-v-momenta-e-nay-dobroto-vreme-za-reshavane-na-spora-za-imeto.html", "text": "Никос Ксидакис, депутат и говорител на парламентарната група на управляващата гръцка партия СИРИЗА, заяви, че страната му и Македония се „намират се в най-добрия момент от 1995 г. насам, а едно честно и функционално споразумение може да донесе само полза на народите на двете страни“, при решаването на спора за името, предава скопският телевизионен канал предаващ на албански език  „Алсат-М“.\r\nКато бивш алтернативен външен министър, Ксидакис добре разбира проблема между двете страни и коментира, че прозорецът на възможността за решението остава отворен и трябва да остане така, докато не се постигне взаимно приемливо споразумение.\r\nКсидакис заяви, че е по-ентусиазиран в сравнение с преди 15 или 20 години и  изрази убеденост, че евентуално споразумение ще премине в гръцкия парламент  въпреки несъгласието на коалиционния партньор в правителството, Панос Каменос.\r\nЗапитан дали смята, че Македония може да приеме молбата за име за цялостно използване и промяна на Конституцията, той казва, че „има политическа воля да продължим напред“. Виктор Турмаков", "date": "2018.04.21", "title": "„Алсат-М“ (Македония): Според депутата от СИРИЗА Никос Ксидакис в момента е най-доброто време за решаване на спора за името"}
{"url": "http://www.focus-news.net/news/2018/04/21/2513613/mrrb-za-gergyovden-shte-bade-pusnato-dvizhenieto-v-dyasnoto-platno-na-iztochnata-daga-na-sofiyskiya-okolovrasten-pat-ot-kazichene-do-am-trakiya.html", "text": "Министърът на регионалното развитие и благоустройството Николай Нанков инспектира ремонта на участък от източната дъга на дясното платно на Софийския околовръстен път от Казичене до АМ „Тракия“, който започна вчера. Очаква се за Гергьовден да бъде пуснато движението в платното, което беше изцяло ограничено заради извършваните дейности. Това съобщиха от пресцентъра на Министерството на регионалното развитие и благоустройството (МРРБ). Трафикът се пренасочва двупосочно в платното в посока АМ „Хемус“. \r\nРемонтните дейности включват студено фрезоване на асфалтобенната настилка, полагане на геомрежа, на нова асфалтова настилка, пътната сигнализация и ограничителните системи.  \r\nСкоро ще започне ремонтът на втория участък от пътното съоръжение над “Цариградско шосе” до разклона за село Лозен. До края на юни се очаква дейностите да приключат. \r\nПрез миналата година беше извършен ремонтът на лявото платно.\r\nПо-късно през деня регионалният министър направи и оглед на рехабилитацията на второкласния път София - Петрохан – Лом в района на Петрохан. Пътят е изграден през 1970 г. и на участъка Бучин проход – Петрохан през годините е правен само превантивен ремонт.\r\nС над 22 млн. лв. от Оперативна програма „Региони в растеж“ ще бъдат рехабилитирани 43 км от второкласния път Костинброд – Бучин проход – София – Берковица. Те са включени в лот 2 Костинброд - Бучин проход с дължина  малко над 22 км и лот 3 Бучин проход – Берковица с дължина близо 20,8 км. Със завършването на двата лота и с изпълнената рехабилитация на участък с дължина 33 км от прохода „Петрохан“ до Боровци в област Монтана по програма „Транзитни пътища V“ целият проход ще бъде основно ремонтиран.", "date": "2018.04.21", "title": "МРРБ: За Гергьовден ще бъде пуснато движението в дясното платно на източната дъга на Софийския околовръстен път от Казичене до АМ „Тракия“"}
{"url": "http://www.focus-news.net/news/2018/04/21/2513606/milena-markovska-gradska-biblioteka-paisiy-hilendarski-asenovgrad-okolo-35-godini-e-srednata-vazrast-na-uchastnitsite-v-programata-rabotilnitsa-za-roditeli.html", "text": "Около 35 години е средната възраст на участниците в програмата „Работилница за родители“ в Асеновград. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград, която е институцията-домакин на срещите по програмата. По думите й прави впечатление, че няма голям интерес към програмата сред младите хора. „Това е абсолютно нормално, тъй като младите хора са с мисълта, че живота е пред тях. Мислят си, че всичко е познато и ясно, че всичко знаят и че нямат нужда от това някой да ги учи както да правят. Ето защо по-голям е интересът от родителите на средна възраст“, коментира Марковска. Тя посочи, че през годините на провеждане, програмата е представяна в детски градини пред много родители. \r\n„Ние се опитваме заедно с водещите на работилниците да достигнем до повече родители и да им кажем какво всъщност представлява тази програма. В настоящия цикъл се включиха много млади двойки, което за нас е много радващо. По време на реализирането на програмата са се включвали и бащи. За нас винаги е било много радостно това, че бащите проявяват интерес, защото обикновено интересът е повече от страна на майките. Но има и много активни бащи, които се включваха с голямо желание в работилницата. Тенденцията е все повече млади хора да се включват, а това е вследствие на факта, че се свързват с други родители, които вече са преминали през тази работилница и са споделили за придобитите ползи от нея. Няма човек, който да е преминал през работилницата и да не е доволен какво е получил като знания и опит от нея“, каза Милена Марковска. Тя сподели, че тази година в „Работилница за родители“ са се включили и много жени, които очакват своите рожби и се опитват да бъдат по-подготвени за това, което им предстои.\r\nТони МИХАЙЛОВ", "date": "2018.04.21", "title": "Милена Марковска, Градска библиотека „Паисий Хилендарски“-Асеновград: Около 35 години е средната възраст на участниците в програмата „Работилница за родители"}
{"url": "http://www.focus-news.net/news/2018/04/21/2513616/gd-granichna-politsiya-na-gkpp-dunav-most-ruse-i-gkpp-dunav-most-vidin-trafikat-e-intenziven-i-v-dvete-posoki.html", "text": "На ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен и в двете посоки. Това съобщиха за Агенция \"Фокус\" от ГД \"Гранична полиция\".\r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.\r\nОт 19.00 ч. на 16 април 2018 поради техническа неизправност фериботът Свищов - Зимнич е преустановил дейността си.", "date": "2018.04.21", "title": "ГД \"Гранична полиция\": На ГКПП \"Дунав мост-Русе\" и ГКПП \"Дунав мост-Видин\" трафикът е интензивен и в двете посоки"}
{"url": "http://www.focus-news.net/news/2018/04/21/2513617/ria-novosti-ruski-senator-zayavi-che-stranata-mu-e-gotova-da-sadeystva-za-razorazhavaneto-na-severna-koreya.html", "text": "Руският сенатор, член на комитета по отбрана на Съвета на федерацията Франц Клинцевич заяви, че страната му е готова да участва в разрешаването на ситуацията около КНДР, а последователната линия на Пхенян по разоръжаването трябва да доведе до отмяна на санкциите, предава РИА Новости.\r\n„Заявлението на лидера на Северна Корея може единствено да се приветства. Ние получихме още едно потвърждение, че и в най-сложната международна ситуация може да се намери изход, при това без накърняване на интересите на спорещите страни“, заяви сенаторът. Според него често е напълно достатъчно да се смени риториката и да се спре с демонстрацията на мускули.  Виктор Турмаков", "date": "2018.04.21", "title": "РИА Новости: Руски сенатор заяви, че страната му е готова да съдейства за разоръжаването на Северна Корея"}
{"url": "http://www.focus-news.net/news/2018/04/21/2513620/anadolu-agnecy-spored-turskiya-pravosaden-ministar-gartsiya-se-e-prevarnala-v-sborishte-za-prestapnitsi.html", "text": "Турският министър на правосъдието Абдулхамид Гюле изпрати писмо до гръцкия си колега, след като съдът в Гърция нареди освобождаването на един от осемте турски военни, избягали в нея след неуспешния опит за преврат в Турция на 15 юли 2016 г., предава Anadolu Agency.\r\nВ писмо до гръцкия си колега Абдулхамид Гюл заяви, че „Гърция се е превърнала в сборище за престъпници“.  Виктор Турмаков", "date": "2018.04.21", "title": "Anadolu Agnecy: Според турския правосъден министър „Гърция се е превърнала в сборище за престъпници“"}
{"url": "http://www.focus-news.net/news/2018/04/21/2513622/stara-zagora-veloklub-zarata-organizira-velikdenski-maraton-na-22-april.html", "text": "Старозагорският велоклуб „Зарата“ ще проведе традиционния си Великденски маратон на 22 април (неделя) с обновен регламент. Това съобщиха от пресцентъра на Община Стара Загора. Освен състезанието за аматьори и професионалисти колоездачи, в маратона тази година се включва и нова дисциплина – планинско бягане. До момента заявка за участие са подали над 150 души, информира председателят на клуба-организатор – Живко Желязков. Проявата е включена в спортния календар на Община Стара Загора и се провежда с подкрепата на Туристическо дружество Сърнена гора.\r\nНагради за бягане и надпревара с колелета ще има за големите и за малките участници, като за децата няма предварително записване. Записването продължава, а в 8,30ч. в неделния ден ще бъде раздаването на стартовите номера.\r\nСтартът за малките ще бъде даден в 10,00 ч. на 22.04. на обичайното място за провеждане на Маратона- площадката под игрищата за бадминтон на Аязмото. В 11,00 ч. оттам ще тръгнат и големите, разделени в два класа- Хоби и Професионалисти.\r\nВ 11,15 ч. ще тръгнат и бегачите. Трудността на маршрутите в състезанието е съобразена с възможностите на спортистите и възрастовите им групи. Повече ще бъдат и подкрепителните пунктове с храна и напитки за бегачите.\r\nВремеизмерването ще се извършва с електронна чип система с междинни контроли.", "date": "2018.04.21", "title": "Стара Загора: Велоклуб „Зарата“ организира Великденски маратон на 22 април"}
{"url": "http://www.focus-news.net/news/2018/04/21/2513614/afp-vodachat-na-protestite-v-armeniya-zayavi-che-e-gotov-edinstveno-da-obsadi-ostavkata-na-serzh-sarkisyan.html", "text": "Водачът на масовите протести в Армения Никол Пашинян отхвърли предложението на новоизбрания министър-председател и бивш президент Серж Саркисян за диалог, заявявайки, че единствено би обсъдил оставката на премиера, предава  AFP.\r\n„Готови сме единствено да обсъдим условията за оставката му“, заяви Пашинян, след като Саркисян му предложи да започне преговори с властите. Виктор Турмаков", "date": "2018.04.21", "title": "AFP: Водачът на протестите в Армения заяви, че е готов единствено да обсъди „оставката“ на Серж Саркисян"}
{"url": "http://www.focus-news.net/news/2018/04/21/2513624/neweurope-es-i-oon-shte-badat-domakini-na-konferentsiya-v-bryuksel-posvetena-na-siriya.html", "text": "ЕС и ООН ще бъдат домакини на предстоящата среща на високо равнище в Брюксел за конфликта в Сирия, в която ще се съберат 85 отделни делегации, предава  NewEurope.\r\nВърховният представител на ЕС по въпросите на външните работи и политиката на сигурност Федерика Могерини ще председателства съвещанието заедно с Йоханес Хан, еврокомисарят по преговорите за съседство и разширяване, и Христос Стилиянидис, европейски комисар по хуманитарната помощ и управлението на кризи.\r\nПредставител на ООН ще бъде заместник-генералният секретар по хуманитарните въпроси Марк Лоукок, специалният пратеник на Сирия Стефан де Мистура и върховният комисар за бежанците Филипо Гранди. Те ще се присъединят към Генералния директор на Международната организация по труда (МОТ) Гай Райдър.\r\nАнкара информира официалните представители на ЕС, че заместник министър-председателят Мехмет Шимшек ще ръководи турската делегация. Всички държави-членки на ЕС ще бъдат представлявани на равнище външни министри и ще се присъединят към техните партньори от Алжир, Австралия, Бахрейн, Бразилия, Канада, Китай, Египет, Светия престол, Исландия, Индия, Иран, Япония, Ливан, Лихтенщайн, Мексико, Норвегия, Пакистан, Оман, Катар, Република Корея, Саудитска Арабия, Швейцария, Обединените арабски емирства и Съединените щати.\r\nДелегацията на Вашингтон няма да бъде оглавявана от встъпилия държавен секретар Майк Помпео, тъй като номинацията му от президента Доналд Дж. Тръм все още не е официално потвърдена от Конгреса на САЩ. Виктор Турмаков", "date": "2018.04.21", "title": "NewEurope: ЕС и ООН ще бъдат домакини на конференция в Брюксел, посветена на Сирия"}
{"url": "http://www.focus-news.net/news/2018/04/21/2513575/advokat-iren-savova-parite-za-podkupa-na-desislava-ivancheva-sa-osigureni-predi-da-badat-poiskani.html", "text": "Парите за подкупа на кмета на район „Младост” Десислава Иванчева са осигурени преди да бъдат поискани от нея. Това каза адвокатът Ирен Савова, защитник на зам.-кметицата на района Биляна Петрова. „Парите, които Ваклин е предал на следователите за въпросния подкуп са предадени на 2 април. В постановлението за привличане като обвиняема на Десислава Иванчева пише, че подкупът е поискан на 13 април. Как така едни пари вървят изпреварващо по-бързо преди да бъдат поискани?”, попита Савова.\r\n„В никакъв случай нито един български гражданин не може да бъде поставян в такова унизително положение”, категорична е Ирен Савова по повод показния арест на Десислава Иванчева и Биляна Петрова.\r\n„Отидох към 16:30 ч. при тях. Нямаше никакъв проблем по отношение на моя допуск, но картината при тях беше наистина покъртителна от гледна точка на състоянието, в което се намираха и двете”, каза Савова.\r\nПо думите ѝ на двете жени не било позволено да отидат до тоалетната от момента на задържането, не им била осигурена и вода.\r\n„Можете ли да си представите по какъв начин е уронено достойнството на такъв човек? Какъв е проблемът да ги спре полицията или органите на реда, да ги помолят да карат след тях, при тях да седнат хора, които да гарантират, че няма да изядат парите или да ги хвърлят, да се отиде до най-близкото полицейско управление и там да се извършат всичките действия?”, отново попита Савова.\r\nСпоред нея на прокуратурата ще ѝ бъде много трудно да докаже това престъпление. Тя и адвокатът Иван Иванов, който също участва в разговора в студиото, определиха доказателствата като „твърде крехки”.\r\nОтносно химическото вещество, от което ръцете на Десислава Иванчева и Биляна Петрова „светнали като коледни елхи”, Савова уточни, че наличието на веществото е спорно.\r\nАдвокатите потвърдиха, че от ръцете на Иванчева е светнала само външната страна на дланта, като там веществото е попаднало най-вероятно от подписване на протоколите, върху които са броени парите.\r\n„Те бяха в непрекъснат досег с парите след задържането им. Парите се брояха до колата от клекнали следователи, аз бях също непрекъснато до тях. Сигурно и на мен да ми бяха взели проби, щях да светна по същия начин”, каза Савова.\r\nАдвокатите уточниха също, че по делото няма СРС-та.\r\n„Няма доказателства Иванчева да е взимала подкуп”, категорични са юристите.", "date": "2018.04.21", "title": "Адвокат Ирен Савова: Парите за подкупа на Десислава Иванчева са осигурени преди да бъдат поискани"}
{"url": "http://www.focus-news.net/news/2018/04/21/2513612/ria-novosti-broyat-na-zadarzhanite-v-erevan-protestirashti-dostigna-do-62-dushi.html", "text": "Броят на задържаните в Ереван демонстранти, протестиращи срещу избирането на министър-председателя Серж Саркисян достигна до 62 души, предава РИА Новости.\r\n„В момента в полицейските отделения на Ереван са докарани 62 души“, заяви началникът на управлението по връзки с обществеността и информация на полицията на Армения Ашот Агаронян. \r\nПротестите в Армения започнаха на 13 април. Виктор Турмаков", "date": "2018.04.21", "title": "РИА Новости: Броят на задържаните в Ереван протестиращи достигна до 62 души"}
{"url": "http://www.focus-news.net/news/2018/04/21/2513619/prof-emil-botev-dneshnoto-zemetresenie-v-gartsiya-e-useteno-samo-ot-svrahchuvstvitelni-hora-i-e-1000-pati-po-slabo-ot-tova-kray-halkidiki-prez-2014-g-kogato-byaha-naneseni-shteti-u-nas.html", "text": "Земетресение с магнитуд от 4.9 в сравнение с 6.9 по скалата на Рихтер е около 1000 пъти по-слабо по енергия. Това каза Професор Емил Ботев, ръководител на Департамент „Сеизмология“ в Националния институт по геофизика, геодезия и география към Българската академия на науките (БАН) в интервю за Агенция „Фокус“ по повод земетресението на 95 км. югоизточно от Солун с магнитуд 4.9 по скалата на Рихтер, станало в ранните часове на 21 април. „Придвижването на юг от Северно-Егейския ров на Егейската микроплоча е в рамките на около 10-15 милиметра годишно – едно сериозно придвижване. Придвижването на земекорните блокове на нашата страна за сравнение е средно 1-2 милиметра, а към Петрич е около 3-4 милиметра. Тези размествания много по-често формират по-значими земетресения“, каза още той. „На 24 май през 2014 година стана едно земетресение малко по-източно от Халкидики земетресение с магнитут 6.9 по скалата на Рихтер, което беше усетено в цяла югоизточна България и имаше сериозни повреди на сградния фонд в Хасковско и Кърджалийско. Сега това земетресение е усетено съвсем слабо от свръхчувствителни хора по високите етажи, както в Кърджали, така и в Петрич. Но това земетресение е с много по-слаб магнитуд“, допълни още проф. Ботев.\r\nЦветелелин ДИМИТРОВ", "date": "2018.04.21", "title": "Проф. Емил Ботев: Днешното земетресение в Гърция е усетeно само от свръхчувствителни хора и е 1000 пъти по-слабо от това край Халкидики през 2014 г., когато бяха нанесени щети у нас"}
{"url": "http://www.focus-news.net/news/2018/04/21/2513626/interfaks-v-sredizemno-more-sa-vlezli-dva-boyni-koraba-na-vmf-na-rusiya.html", "text": "Стражевите кораби на ВМФ на Русия „Питливий“ и „Сметливий“ са влезли в акваторията на Средиземно море. Това се съобщава от истанбулските информационни портали, които публикуват снимки с преминаващите през Босфора и Дарданелите кораби, предава Интерфакс.\r\nПо-рано пресслужбата на руския черноморски флот съобщи, че тези бойни кораби по-рано са изпълнили учебни стрелби в Черно море.  Виктор Турмаков", "date": "2018.04.21", "title": "Интерфакс: В Средиземно море са влезли два бойни кораба на ВМФ на Русия"}
{"url": "http://www.focus-news.net/news/2018/04/21/2513627/rzi-stara-zagora-ostava-v-sila-zabranata-za-polzvaneto-na-vodata-v-s-kazanka-za-piene-i-gotvene.html", "text": "Съгласно протоколите от проведен радиологичен контрол на проба вода от крана на потребителя в с. Казанка, общ. Стара Загора, получени в Регионална здравна инспекция (РЗИ) – Стара Загора на 20 април 2018 г., стойността на естествения уран е 0,0290 mg/l при норма 0,03 mg/l, а стойността на показателя обща алфа-активност е 0,912 Bq/l при контролно ниво 0,1 Bq/l, съгласно Наредба № 9 за качеството на водата, предназначена за питейно-битови цели. Това съобщиха от РЗИ – Стара Загора. Изследванията са проведени в Национален център по радиобиология и радиационна защита - София. \r\nРЗИ – Стара Загора издаде предписание на „ВиК” ЕООД – Стара Загора да извърши допълнителен анализ за определяне на конкретни радионуклиди, с цел определяне на индикативната доза и здравния риск за населението, както и за провеждане на завишен мониторинг на водата, предназначена за питейно-битови цели в населеното място, при крана на потребителя. Мониторингът ще се извършва четири пъти сезонно в годината, като се изследват контролното ниво на обща алфа активност, обща бета активност и естествен уран. \r\nНа 24 април 2018 г. експерти от РЗИ ще вземат проба вода от крана на потребителя в с. Казанка за изследване на показателите на обща алфа активност, обща бета активност и естествен уран в РЗИ – Пловдив. \r\nМерките за забрана ползването на питейна вода за пиене и приготвяне на храна остават в сила до потвърждаване на резултатите за стойностите на естествен уран в границите на нормата. „ВиК” – Стара Загора ще продължи да осигурява с водоноска питейна вода за населението, отговаряща на изискванията.", "date": "2018.04.21", "title": "РЗИ – Стара Загора: Остава в сила забраната за ползването на водата в с. Казанка за пиене и готвене"}
{"url": "http://www.focus-news.net/news/2018/04/21/2513621/rumen-petkov-abv-pri-operatsiyata-po-zadarzhaneto-na-kmeta-na-mladost-se-preigra.html", "text": "При операцията по задържането на кмета на район „Младост“ се преигра. Това коментира Румен Петков, бивш вътрешен министър и член на  ИБ на АБВ, в интервю за Радио „Фокус“ по повод ареста на кмета на столичния район „Младост“ Десислава Иванчева по обвинение за взимане на подкуп в особено големи размери. Той допълни, че от АБВ са категорични, че в борбата с корупцията не трябва да има компромиси, но по конкретния случай мярката е изпусната. Румен Петков допълни, че всичко е можело да се случи при закрити врати и да не става публично достояние. \r\nТой коментира и въпроса дали това не е опит на българските служби да покажат, че се борят с корупцията. „Аз мисля, че този комплекс, че трябва да покажем на някого нещо - в конкретния случай, че трябва да покажем на Европа, че България се бори с корупцията, трябва да бъде загърбен. Ние трябва да убедим обществото, да убедим народа в институционната нетърпимост към корупцията, в способността за ефективни действия на звената, които са призвани да се борят с корупцията. Ако се водим от целта – да убедим Европа, ще направим много груба грешка“, посочи Румен Петков. \r\nСпоред него повдигането на обвинения срещу Десислава Иванчева и последващите действия на разследващите органи би трябвало да доведат до развръзка, която се очаква от обществото, а именно - да се преодолеят съмненията, че това е постановка и да се докаже, че действително става дума за корупционни действия.", "date": "2018.04.21", "title": "Румен Петков, АБВ: При операцията по задържането на  кмета на „Младост“ се преигра"}
{"url": "http://www.focus-news.net/news/2018/04/21/2513623/prof-emil-botev-v-balgariya-stavat-blizo-1000-mikro-zemetreseniya-godishno.html", "text": "В България стават близо 1000 микро-земетресения годишно. Това каза Професор Емил Ботев, ръководител на Департамент „Сеизмология“ в Националния институт по геофизика, геодезия и география към Българската академия на науките (БАН) в интервю за Агенция „Фокус“ по повод земетресението на 95 км. югоизточно от Солун с магнитуд 4.9 по скалата на Рихтер, станало в ранните часове на 21 април. „Земетресенията на север имат сериозно въздействие и то на територията на нашата страна, защото са на голяма дълбочина. Сеизмичните зони се разпространяват в мантията, където те не срещат съпротивление и не затихват за разлика от плитките земетресения, с каквито е характерна България. Както и на юг, така и на север имаме високочестотни източници на по-силни земетресения с по-голяма честота. Докато честотата на случване на нашите земетресения вследствие на малките придвижвания на повърхността водят до много по-бавно натрупване на големи напрежения“, допълни още той. „Освен това при нас кората е силно раздробена и за това ние сме място на много, близо 1000 микро-земетресения (с магнитуд по-малък от 3 по скалата на Рихтер) годишно, тъй като нашите земно-корови разломи не издържат натоварване на големи напрежения и ние реализираме една относително слаба сеизмична активност, но с достатъчно висока честота“, каза още професор Ботев. „Това, което става в Халкидики считам, че не е опасно в този момент и на същото това място не може да стане сега много по-силно земетресение. Предварителните проучвания за земетресения, не в океаните, където проучванията са много по-трудни, а на земните повърхности, водят до успешни прогнози на бъдещите земетресения само в до няколко процента успеваемост. До 1-2% от по-силните земетресения в световен мащаб са успешно прогнозирани“, каза в заключение проф. Емил Ботев.\r\nЦветелин ДИМИТРОВ", "date": "2018.04.21", "title": "Проф. Емил Ботев: В България стават близо 1000 микро-земетресения годишно"}
{"url": "http://www.focus-news.net/news/2018/04/21/2513615/politologat-dots-rumyana-kolarova-opitite-na-darzhavniya-glava-da-prevarne-ksns-v-organ-na-izpalnitelnata-vlast-nyama-kak-da-ne-dovedat-do-sblasak.html", "text": "Опитите на държавния глава Румен Радев да превърне Консултативния съвет за национална сигурност (КСНС) в орган на изпълнителната власт няма как да не доведат до сблъсък, какъвто е този с председателя на ПГ на ПП ГЕРБ и зам.-председател на партията Цветан Цветанов. Това каза в интервю за Радио „Фокус“ политологът доц. Румяна Коларова. По думите ѝ президентът се опитва да превърне Консултативния съвет в орган, който задава стратегически цели и контролира дали са постигнати резултати по това. Според политолога, ако това продължи, не може да няма сблъсък, защото е ясно, че президентът няма правомощия в сферата на изпълнителната власт, а там, където ги има, правителството се съобразява с неговата позиция.  \r\n„По-важно е как президентът Радев оповести резултатите. Той премълча нещо, което е безспорен факт – БСП и Нинова заемат позиция, която е непримирима с исканията на Радев. Ако Радев трябва да обвинява някого за това, че стратегически се противопоставя на модернизацията на Българската армия, то тези обвинения трябва да бъдат отправени на първо място към БСП, която не е склонна да се отделят 2% за отбрана“, коментира Румяна Коларова и допълни, че обвинение, насочено срещу БСП, по отношение на модернизацията на армията, би въвлякло президента в конфликт там, където той не го търси. Тя посочи, че вместо това Радев е избрал конфронтация с управляващите, използвайки медийното пространство.", "date": "2018.04.21", "title": "Политологът доц. Румяна Коларова: Опитите на държавния глава да превърне КСНС в орган на изпълнителната власт няма как да не доведат до сблъсък"}
{"url": "http://www.focus-news.net/news/2018/04/21/2513618/yuriy-aslanov-sotsiolog-kvalifikatsii-ot-vida-prezidentat-e-predlagal-izlizane-na-balgariya-ot-nato-sa-nesastoyatelni.html", "text": "Квалификации от вида „президентът е предлагал излизане на България от НАТО“ са несъстоятелни. Това каза за Радио „Фокус“ социологът Юрий Асланов по повод взаимните нападки между държавния глава Румен Радев и председателя на ПГ на ПП ГЕРБ и зам.-председател на партията Цветан Цветанов. По думи на Асланов трудно може да се намери случай, при който да не са последвали реакции след публично изказване на държавния глава. \r\n„Война на институциите е много пресилена квалификация. Струва ми се, че по-скоро сме свидетели на поредица от лични сблъсъци между президента, от една страна, и Цветан Цветанов, от друга. През изминалата седмица, в част от коментарите, Цветан Цветанов премина някои граници. Защото досега препирнята имаше локален, вътрешно-политически характер. Този път посланията като че ли напускат границите на страната и се опитват да прескочат рамките“, заяви Юрий Асланов. Той допълни, че взаимните нападки между Цветанов и Радев индикират, че в обозримо бъдеще напрежението няма да спадне. Според Асланов в това противоборство силите не са равни от гледна точка на президентския авторитет, с който се ползва Румен Радев.", "date": "2018.04.21", "title": "Юрий Асланов, социолог: Квалификации от вида „президентът е предлагал излизане на България от НАТО“ са несъстоятелни"}
{"url": "http://www.focus-news.net/news/2018/04/21/2513630/stara-zagora-gradat-e-domakin-na-darzhaven-turnir-po-strelba-s-malokalibreno-orazhie.html", "text": "В Стара Загора днес и утре се провежда Държавен турнир по стрелба с малокалибрено оръжие, организиран от  клуб по спортна стрелба „Августа 1992“ и Община Стара Загора. Това съобщиха от пресцентъра на Общината. „На стрелбището в квартал „Лозенец“ очакваме над 40 стрелци от 7 клуба, във всички възрасти“, съобщи Георги Кочеренко, президент и треньор на клуба. Надпреварата започна днес, а първи пред мишените застанаха участниците на 25 метра с пистолет и стрелба с пушка легнал. Утре, предстоят стрелбите на 50 метра с пистолет и с пушка от три положения, легнал, прав и на коляно. \r\nПо-късно днес ще се проведе заседание на Управителния съвет на Българския стрелкови съюз. „На това заседание ще бъде разгледана възможността през месец юни в Стара Загора да бъде организирано провеждането на Държавното първенство с малокалибрено оръжие“, допълни Георги Кочеренко. От старозагорския клуб на стрелбището в двата дни ще се изявят няколко състезатели – по един на пушка и на пистолет при момчетата, една участничка при момичетата на пистолет, един състезател при юношите с пистолет, на „бърза стрелба“ и трима участници при мъжете.", "date": "2018.04.21", "title": "Стара Загора: Градът е домакин на Държавен турнир по стрелба с малокалибрено оръжие"}
{"url": "http://www.focus-news.net/news/2018/04/21/2513628/toma-bikov-gerb-predlozhenieto-na-bsp-za-namalyavane-na-deputatskite-zaplati-e-litsemerno.html", "text": "Предложението на БСП за намаляване на депутатските заплати е лицемерно и, ако беше направено сериозно, то от ПГ на партията трябваше да предложат нов метод за определяне на възнагражденията на народбите представители. Това каза в интервю за Радио „Фокус“ Тома Биков, депутат от ПГ на ГЕРБ. Той допълни, че заплатите в парламента се определят от средната работна заплата в страната и, ако тя расте, съответно и депутатските се повишават. \r\n„Само че, ако подкараме в този дух – да намалим заплатите, да махнем субсидиите, да съборим и парламента, да няма депутати – тогава няма да имаме никакъв разход. Ще бъде още по-добре – нула лева разход за Народно събрание. Такива предложения в крайна сметка ще доведат до такива тези. Аз не мисля, че ние работим чак толкова лошо – ние работим като един средностатистически европейски парламент. В другите парламенти има същите проблеми. Няма нещо кой знае колко по-различно, но когато ние сами си казваме колко сме зле и колко лошо работим, тогава е естествено хората да нямат доверие. Ясно е, че няма да кажат: „Не, не много добре работите“, коментира Тома Биков. \r\nТой посочи още, че българският парламент е един от най-често заседаващите в ЕС, но има депутати, които не присъстват на заседанията. Той посочи, че през изминалата седмица е имало 2 законопроекта за обсъждане, но от ПГ на „БСП за България“ в залата са били по-малко от половината народни представители.", "date": "2018.04.21", "title": "Тома Биков, ГЕРБ: Предложението на БСП за намаляване на депутатските заплати е лицемерно"}
{"url": "http://www.focus-news.net/news/2018/04/21/2513634/bdzh-vavezhda-predvaritelna-prodazhba-na-bileti-za-praznichnite-dni-prez-mesets-may.html", "text": "От 23-и април (понеделник) „БДЖ-Пътнически превози” ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден). Това съобщават от пресцентъра на дружеството. С цел осигуряване на комфортно пътуване за пътниците през празничните дни, ще бъде въведена организация за повече влакове по основните направления в страната да се извършва задължително закупуване на запазено място.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 23-и април до 7-и май.\r\nИнформация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg).\r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.\r\nБързите влакове, за които задължително ще се закупува запазено място за определени дати през празничните дни са:За 4-и май:\r\n•Бърз влак № 1623 от София за Свиленград, който заминава в 15:28 ч.;\r\n•Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n•Бърз влак № 2611 от София за Варна, който заминава в 10:30 ч.;\r\n•Бърз влак № 2612 от Варна за София, който тръгва в 10:55 ч.;\r\n•Бърз влак № 2613 от София за Варна, който заминава в 12:55 ч.;\r\n•Бърз влак № 2615/4652 от София за Варна и Русе разпределителна, който тръгва в 16:00 ч.;\r\n•Бърз влак № 8601 от София за Варна, който заминава в 10:28 ч.;\r\n•Бърз влак № 8613 от София за Бургас, който тръгва в 14:28 ч.;\r\n•Бърз влак № 8631 от Пловдив за Варна, който заминава в 07:35 ч.;\r\n•Бърз влак № 8632 от Варна за Пловдив, който тръгва в 16:35 ч.;\r\n•Бърз влак № 8641 от София за Стара Загора, който заминава в 17:28 ч.За 5-и май:\r\n•Бърз влак № 1621 от София за Свиленград, който тръгва в 08:28 ч.;\r\n•Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n•Бърз влак № 2611 от София за Варна, който тръгва в 10:30 ч.;\r\n•Бърз влак № 2612 от Варна за София, който заминава в 10:55 ч.;\r\n•Бърз влак № 3621 от София за Бургас, който тръгва в 07:20 ч.,;\r\n•Бърз влак № 8601 от София за Варна, който тръгва в 10:28 ч.;\r\n•Бърз влак № 8613 от София за Бургас, който заминава в 14:28 ч.;\r\n•Бърз влак № 8631 от Пловдив за Варна, който тръгва в 07:35 ч.;\r\n•Бърз влак № 8632 от Варна за Пловдив, който заминава в 16:35 ч.За 7-и май:\r\n•Бърз влак № 1624 от Свиленград за София, който тръгва в 16:05 ч.;\r\n•Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n•Бърз влак № 2611 от София за Варна, който тръгва в 10:30 ч.;\r\n•Бърз влак № 2612 от Варна за София, който заминава в 10:55 ч.;\r\n•Бърз влак № 2613 от София за Варна, който тръгва в 12:55 ч.;\r\n•Бърз влак № 2615/4652 от София за Варна и Русе разпределителна, който тръгва в 16:00 ч.;\r\n•Бърз влак № 3622 от Бургас за София, който тръгва в 08:40 ч.;\r\n•Бърз влак № 3624 от Бургас за София, който заминава в 15:00 ч.;\r\n•Бърз влак № 8601 от София за Варна, който тръгва в 10:28 ч.;\r\n•Бърз влак № 8602 от Варна за София, който заминава в 08:50 ч.;\r\n•Бърз влак № 8613 от София за Бургас, който тръгва в 14:28 ч.;\r\n•Бърз влак № 8631 от Пловдив за Варна, който заминава в 07:35 ч.;\r\n•Бърз влак № 8632 от Варна за Пловдив, който тръгва в 16:35 ч.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2018.04.21", "title": "БДЖ въвежда предварителна продажба на билети за празничните дни през месец май"}
{"url": "http://www.focus-news.net/news/2018/04/21/2513625/vladimir-toshev-gerb-na-posledniya-konsultativen-savet-prezidentat-rumen-radev-zae-pozitsiya-na-nablyudatel-koyto-samo-tryabva-da-konstatira-opredeleni-problemi.html", "text": "На последния Консултативен съвет за национална сигурност президентът Румен Радев зае позиция на наблюдател, който само трябва да констатира определени проблеми. Това каза в интервю за Радио „Фокус“ Владимир Тошев, народен представител от ГЕРБ и заместник-председател на Комисията по отбрана в Народното събрание. По думите му двете водещи политически формации у нас – ГЕРБ и БСП, имат коренно различни гледни точки за решаването на проблемите в Българската армия. Той поясни, че ГЕРБ настоява за модернизация и качествен кадрови състав, а социалистите са против увеличаването на разходите за армията. \r\n„Нещата, които искаме, когато говорим за национална сигурност, са едни, а нещата, които искаме за развитие на държавата в различните й сфери, са други. И ще ви дам един пример - откакто гласувахме бюджета за отбраната и въоръжените сили, се наложи да се допълват системите на МВР с финанси и да се дават допълнително пари на правосъдието. Онзи ден стана някакъв скандал с инвалидите, за които, между другото, само при управление на ГЕРБ, парите са се увеличили над 5 пъти. От една кесия се вадят парите“, заяви Владимир Тошев и допълни, че е невъзможно навсякъде да се раздава неограничено количество пари, без да се търси ефективност при използването им. Той изрази съжаление, че като цяло интересът към военната служба у нас не е достатъчно висок, особено към офицерския състав.", "date": "2018.04.21", "title": "Владимир Тошев, ГЕРБ: На последния Консултативен съвет президентът Румен Радев  зае позиция на наблюдател, който само трябва да констатира определени проблеми"}
{"url": "http://www.focus-news.net/news/2018/04/21/2513633/veliko-tarnovo-balet-arabesk-shte-otkrie-tretiya-leten-sezon-na-festivala-na-balgarskite-operni-teatri-stsena-na-vekovete-2018-na-7-yuni.html", "text": "Балет „Арабеск“ ще открие третия летен сезон на фестивала на българските оперни театри „Сцена на вековете“ 2018 във Велико Търново. Това съобщи на пресконференция артистичният директор на фестивала Боряна Сечанова, предаде репортер на Радио „Фокус“ – Велико Търново. Откриването на събитието ще се проведе на 7 юли на сцената на Крепостта „Царевец“, а трупата ще представи най-великата любовна история на всички време „Ромео и Жулиета“. Спектакълът е създаден специално за 50-тия юбилеен сезон на Балета. На фона на музиката на Сергей Прокофиев и сред естествения декор на крепостта Царевец, танцьорите от „Арабеск“ ще поставят класическата Шекспирова пиеса. Боряна Сечанова, която е и хореограф на постановката, посочи, че акцентът е поставен върху двама герои, които са най-близки на Ромео и Жулиета. Това са Падре Лоренцо и Дойката. \r\n„Това са герои, които по някакъв начин чрез намерението си да направят добро, ги довеждат до това съдбовно решение да сложат край на живота си. Основната тема, която съм засегнала е точно тази – как това, което правим с мисъл за добро, понякога ни носи най-голямото зло. Ние носим отговорност за всеки един момент, за всяко едно събитие в нашия живот. Това е много актуална тема и в момента. Много често се оправдаваме с някакви добри цели за нашите постъпки, а всъщност в глобалната картина се оказва, че не всичко е точно така. Въпреки всичко и за добрите и за лошите последствия ние трябва да носим отговорност“, посочи Боряна Сечанова. \r\nТя допълни, че трупата на балет „Арабескт“ е изцяло обновена. На сцената на крепостта Царевец ще излязат нови лица, непознати досега на търновската публиката. В ролята на Жулиета влиза Виктория Петрова, като това е нейна първа главна роля. Ромео се играе от Филип Миланов. Дойката и Падре Лоренцо се танцуват от доайените на балет „Арабеск“ Даниела Иванова и Асен Наков. Боряна Сечанова допълни, че последното им представление на сцената на крепостта Царевец е било през 2010 година. След близо осем години прекъсване трупата отново ще гостува във Велико Търново.\r\nНадежда КРЪСТЕВА", "date": "2018.04.21", "title": "Велико Търново: Балет „Арабеск“ ще открие третия летен сезон на фестивала на българските оперни театри „Сцена на вековете“ 2018 на 7 юни"}
{"url": "http://www.focus-news.net/news/2018/04/21/2513635/pazardzhik-atanas-shopov-e-preizbran-za-predsedatel-na-obshtinskata-organizatsiya-na-abv-izlacheni-sa-novo-mestno-rakovodstvo-i-10-delegati-za-predstoyashtiya-kongres-na-partiyata.html", "text": "Атанас Шопов бе преизбран за председател на общинската организация на АБВ в Пазарджик. Той получи пълно мнозинство от гласовете на 45–те делегата на отчетно-изборната конференция на партията в областния град. На нея присъстваха членът на Изпълнително бюро на АБВ Румен Петков и още над 20 гости и симпатизанти, сред които представители на местния бизнес и чуждестранни инвеститори. Това съобщиха от пресцентъра на партията.\r\nКато свой основен приоритет Шопов посочи реализирането на политиките на АБВ на местно ниво и подготовката на структурите на партията в региона за предстоящите евро и местни избори  през следващата година. Една от многото му цели е постигането на по-голяма представителност на политическата сила в местните органи на самоуправление в Община Пазарджик, в която има над 30 населени места. \r\nПо време на форума бе избрано ново ръководство на регионалната структура на Алтернатива за българско възраждане, в което фигурират 9 представителя на партията. Излъчени бяха и 10 делегата за предстоящия на 19 май III Конгрес на АБВ.\r\nБроени часове след отчетно-изборната конференция Атанас Шопов и членове и симпатизанти на АБВ организираха поредната си акция по почистване и възстановяване на детските площадки в град Пазарджик.", "date": "2018.04.21", "title": "Пазарджик: Атанас Шопов е преизбран за председател на общинската организация на АБВ, излъчени са ново местно ръководство и 10 делегати за предстоящия конгрес на партията"}
{"url": "http://www.focus-news.net/news/2018/04/21/2513637/stara-zagora-veteranite-na-beroe-nadigraha-obshtinari-vav-futbolen-dvuboy.html", "text": "Стара Загора  е домакин на първия регионален полуфинал на Каменица Фен Купа 2018, който се провежда днес и утре на изкуствения терен на стадион „Берое“, съобщават от пресцентъра на Община Стара Загора. Преди по-малко от седмица близо 100 отбора  аматьори от Стара Загора и Сливен се включиха в квалификациите на Фен Купа 2018. Най-добрите 32 от тях се класираха за регионалния полуфинал, където ще получат като подарък оригинална екипировка от Legea, с която да се впуснат в надпреварата. Програмата на турнира в събота ще протече с мачовете от груповата фаза – всеки срещу всеки, а в неделя ще продължи с директни елиминации, докато не бъде излъчен първият регионален шампион за тази година.\r\nРегионалният полуфинал бе открит днес от Кирил Глушков, мениджър на турнира. „Ненапразно избрахме Стара Загора, тук летвата е висока, има прекрасни условия, благодарим на Община Стара Загора за съдействието”, каза Глушков. Той пожела на участниците да се забавляват, да играят със страст и да уважават противника.\r\n„Тази година Стара Загора има повече отбори в полуфинала, ненапразно е футболен град”, каза „радостта на народа” Божидар Искренов-Гибона. „Играйте спортсменски и покажете добър футбол”, пожела една от легендите на „Берое” Васил Драголов. \r\nНепосредствено след откриването започна демонстрационен мач  между отборите на Община Стара Загора, с капитан журналистът Желязко Динев и ветераните на „Берое” с капитан Илия Илиев.\r\nОбщинарите поведоха с 2:0 с голове на Петър Манов и Николай Стоев. Ветераните намалиха след дузпа изпълнена от Петко Петков- Загера, после с гол Драголов   изравниха. Полувремето завърши при резултат 3:2 за общинарите след втори гол на Петър Манов. През второто полувреме обаче ветераните доминираха и след два гола на Загера резултатът стана 4:3. След автогол на общинарите срещата завърши с резултат 5:3 за ветераните на „Берое”.\r\nТурнирът продължава и утре. Участват общо 24 отбора от Стара Загора, които ще се борят за първото място.", "date": "2018.04.21", "title": "Стара Загора: Ветераните на „Берое” надиграха общинари във футболен двубой"}
{"url": "http://www.focus-news.net/news/2018/04/21/2513639/sitel-makedoniya-ako-kosovo-poiska-vzaimno-priznavane-ot-sarbiya-belgrad-shte-izleze-ot-pregovorite-pishe-vecherni-novosti.html", "text": "Ако косовският парламент приеме платформата на правителството, в която се предвижда разговорите с Белград да завършат с взаимно признаване на двете страни и се споменава допускане в ООН, Сърбия ще третира това като едностранно прекъсване на диалога и „повече няма да стои на масата за преговори“, пише белградският ежедневник „Вечерни новости“, като се позовава на свои източници, предава скопският телевизионен канал „Сител“.\r\n„Белград не иска да влезе в капана, в който, под прикритието на диалог, се крият планове за приемане в ООН на една фалшива държава с мълчаливото съгласие на „неутралните“ посредници от Брюксел, които не осъдиха с нито един жест опасните намерения на кабинета на (премиера на Косово Рамуш) Харадинай“, е заявил неназованият източник на белградският вестник.\r\n„Новости“ припомня, че в петък косовското правителство прие Платформа за финализиране на политическия диалог с Белград, с която президента на страната Хашим Тачи се упълномощява да води диалог за постигане на правно обвързващо споразумение.\r\nКосовските медии информираха, че правителството е изпратило платформата за приемане от парламента. Тя предвижда да се сключи законово обвързващ договор между Сърбия и Косово, който да позволи на Прищина да стане членка на ООН и други международни организации, на които все още не е членка.\r\nПревод и редакция:", "date": "2018.04.21", "title": "„Сител“ (Македония): Ако Косово поиска взаимно признаване от Сърбия, Белград ще излезе от преговорите, пише „Вечерни новости“"}
{"url": "http://www.focus-news.net/news/2018/04/21/2513641/burgas-na-plazh-slanchev-bryag-sever-byaha-razchisteni-oshte-nezakonni-premestvaemi-obekti.html", "text": "Наемателят на морски плаж Слънчев бряг-север доброволно разчисти още незаконни преместваеми обекти, които не отговарят на одобрената от Министерството на туризма схема за разполагането им. Това съобщиха от пресцентъра на министерството. Разрушен е ресторант Stela di marre, който е с площ 400 кв. метра и се намира в пространството пред хотел „Белвю“.\r\nВ края на миналата седмица на същата ивица бяха разчистени още преместваеми обекти, които са в нарушение - Bubles бар&ресторант, заемащ около 400 кв. метра пред хотел „Гларус“ и в близост до хотел „Чайка“.\r\nПрез февруари тази година министър Николина Ангелкова инспектира същия плаж, за да се установи дали са премахнати незаконните преместваеми обекти. Проверката констатира, че наемателят съвестно спазва ангажиментите си и е съборил над 190 незаконни обекта. През ноември 2017 г. доброволно бяха съборени над 50 незаконни магазина с обща площ над 1200 кв. метра на алеята на плаж Слънчев бряг-север по силата на договора на наемателя с Министерството на туризма. Причината бе, че площта им, останала още от прекратената концесия, надвишава одобрената от министъра на туризма схема.\r\nСред тях бяха магазини от страната на плажа на алеята пред хотел „Глобус“ и съоръжение за бънджи, магазини за дрехи и обувки пред хотели „Гларус“ и „Чайка“, както и обекти около хотел „Хевън“ и „Кариби бар“, пред хотел „Ларго“, „Астория“, хотел „Дюн“ и „Виктория палас“. Тяхното премахване бе отложено заради започналия активен  сезон.\r\nМинистър Ангелкова прекрати концесията на плаж Слънчев бряг-север, защото имаше над 8000 кв. метра обекти, които надхвърляха одобрената от нея схема. Проверките за изрядността на стопаните на плажовете ще продължат много активно и това лято съвместно с останалите контролни институции, предупреди министър Ангелкова.", "date": "2018.04.21", "title": "Бургас: На плаж Слънчев бряг-север бяха разчистени още незаконни преместваеми обекти"}
{"url": "http://www.focus-news.net/news/2018/04/21/2513640/dobrich-tseliyat-grad-e-s-narusheno-vodopodavane-zaradi-avariya-na-magistralen-vodoprovod.html", "text": "Поради мащабна авария на магистрален водопровод след Помпена станция \"Приморци\" целият град Добрич е с нарушено водоподаване, сочи справка в сайта на ВиК – Добрич.", "date": "2018.04.21", "title": "Добрич: Целият град е с нарушено водоподаване заради авария на магистрален водопровод"}
{"url": "http://www.focus-news.net/news/2018/04/21/2513644/sport-nadal-pobedi-v-parviya-set-s-64-sreshtu-grigor-dimitrov.html", "text": "Рафаел Надал победи в първия сет с 6:4 срещу Григор Димитров в полуфиналния мач на \"Мастърс\" турнира в Монте Карло. Надал поведе с 3:0 в началото, но всеобща изненада българинът изравни с три последавотелни гейма. Надал, който преследва рекордна 11 титла в турнира, все пак успя да постигне още един пробив и спечели сета. \r\nСпоред букмейкърите испанецът е категоричен фаворит в полуфиналния мач.", "date": "2018.04.21", "title": "Спорт: Надал победи в първия сет с 6:4 срещу Григор Димитров"}
{"url": "http://www.focus-news.net/news/2018/04/21/2513643/kardzhali-48-godishen-mazh-e-zadarzhan-za-ubiystvoto-na-77-godishna-zhena-v-selo-kremenets.html", "text": "Сигнал за намерена мъртва 77-годишна жена в село Кременец, община Момчилград, е подаден в 10.30 часа тази сутрин на тел. 112. Това съобщиха от ОДМВР-Кърджали. На мястото на произшествието незабавно са пристигнали директорът на ОДМВР-Кърджали старши комисар Венцислав Момчилов, окръжният прокурор Желязко Стефанов, прокурор Бонка Василева, разследващ полицай и дежурна оперативна група за извършване на оглед. По трупа на възрастната жена били открити следи от насилие. При организираните издирвателни действия е задържан 48-годишен мъж от същото село. Той е бил заключен в къщата си и за извеждането му е изпратено специализираното тактическо звено за бързи действия на Районно управление на МВР-Кърджали. Операцията е приключила за минути и мъжът е задържан за срок до 24 часа. \r\nОбразувано е досъдебно производство за убийство. Работата по случая продължава под наблюдението на Окръжната прокуратура в Кърджали.", "date": "2018.04.21", "title": "Кърджали: 48-годишен мъж е задържан за убийството на 77-годишна жена в село Кременец"}
{"url": "http://www.focus-news.net/news/2018/04/21/2513642/tass-samoletonosachat-hari-truman-ot-vms-na-sasht-pristapi-kam-izpalnenie-na-zadachite-si-v-sredizemno-more.html", "text": "Авионосната ударна група (АУГ) от Военноморските сили на САЩ начело с атомния самолетоносач Harry Truman пристъпи към изпълнение на поставените задачи в Средиземно море. Това съобщиха от ВМС на САЩ, предава ТАСС.\r\nВ заявлението не се уточнява целта на задачите на групата, а не се знае също и кога АУГ ще продължи към Персийския залив, както се планира от американското командване. В същото време се привеждат думите на вицеадмирал Лизи Франкети, командващ 6-и флот на ВМС на САЩ, който се базира в Неапол (Италия). „Присъствието на ударната група в този важен регион демонстрирана нашето желание да обезпечим сигурността, свободата и развитието на Европа и Африка“.\r\nТАСС припомня, че Harry Truman, съпровождан от ракетния крайцер Normandy и четири ескадрени миноносци, напусна пристанище Норфолк (щата Вирджиния) на 11 април и се отправи, както е посочил по-рано представителят на ВМС на САЩ лейтенант Кло Морган, в „планов поход“ в района на Близкия Изток. Според думите на Морган, АУГ ще действа в зоните на оперативна отговорност на 6-и и 5-и флот на ВМС на САЩ. Зоната, за която отговаря 5-и флот обхваща западната част на Индийския океан и Персийския залив.\r\nПредполага се, че скоро към самолетоносача ще се присъединят още два ескадрени миноносци, пише руската агенция. На борда на Harry Truman има 90 самолета и хеликоптера, а в състава на цялата АУГ влизат близо 6500 военнослужещи.\r\nАктивизирането на ударната група, коментира ТАСС, се случва на фона на изострената ситуация в Сирия, предизвикана от масирания ракетен удар, нанесен от САЩ, Великобритания и Франция по обекти на сирийското правителство на 14 април.\r\nСпоред оценките на първия заместник-началник на Главното оперативно управление на руските Въоръжени сили Виктор Познихир, американската АУГ трябва да пристигне в Персийския залив в началото на май.\r\nПревод и редакция:", "date": "2018.04.21", "title": "ТАСС: Самолетоносачът „Хари Труман“ от ВМС на САЩ пристъпи към изпълнение на задачите си в Средиземно море"}
{"url": "http://www.focus-news.net/news/2018/04/21/2513645/burgas-zam-kmetat-yordanka-ananieva-prisastva-na-otkrivaneto-na-parvata-natsionalna-montesori-konferentsiya-v-grada.html", "text": "В Бургас се провежда първата национална Монтесори конференция, предаде репортер на Радио „Фокус“ – Бургас. Темата на събитието е „Обединяване на Монтесори общности в България за развитите и постигане на качествен модел на образование по системата на Мария Монтесори“. Събитието ще продължи и утре. Конференцията бе официално открита от председателя на Българска Монтесори Асоциация Атанас Приянков. Неговият апел беше: „Монтесори работи“. За да докаже това, той разказа случаи от професионалната и житейска практика. Приветствие отправи и зам.-кметът на Бургас с ресор култура и образование Йорданка Ананиева. \r\nВ рамките на конференцията академичните общности презентират свои програми, възможности за обучения и квалификации на педагози по все по-разпространения педагогически подход Монтесори. Конференцията цели да очертае и приеме програма за обединяване на Монтесори общностите в България за развитие и постигане на качествен модел на образование по педагогическата системата на д-р Мария Монтесори. Участниците обсъждат успехите, предизвикателствата, възможностите за взаимна помощ и подкрепа, перспективи и стратегии. В хода на конференцията се организира щанд за продажба на тематична специализирана литература.\r\nДеница ДИМИТРОВА", "date": "2018.04.21", "title": "Бургас: Зам.-кметът Йорданка Ананиева присъства на откриването на първата национална Монтесори конференция в града"}
{"url": "http://www.focus-news.net/news/2018/04/21/2513632/prof-emil-botev-edva-li-v-skoro-vreme-se-ochakva-novo-zemetresenie-v-rayona-na-solun.html", "text": "Земетресението в Солун е освободило част от енергията и едва ли в скоро време се очаква на това място да има ново. Това каза Професор Емил Ботев, ръководител на Департамент „Сеизмология“ в Националния институт по геофизика, геодезия и география към Българската академия на науките (БАН) в интервю за Агенция „Фокус“ по повод земетресението на 95 км. югоизточно от Солун с магнитуд 4.9 по скалата на Рихтер, станало в ранните часове на 21 април. „Възможно е, обаче, да има натрупване на напрежение в съседство. Тоест, между Самотраки и Халкидики, където морското дъно е значително по-дълбоко, ние го наричаме ров, вече няма подпъхване на океанската земна кора на Егейската микроплоча под Родопския Масив. При тяхното сблъскване е имало активно разбутване на мантийното вещество на магмата в дълбочина, от което са се образували вулкани“, допълни още той. „Известно ви е, че последният вулкан на територията на нашата страна е тъкмо в това направление – в югозападна България до Рупите – така наречената Кожух планина, която е част от една кратерна система. Но това подпъхване е затихнало преди милиони години. В момента подпъхването става далеч на юг – при о-в Крит и южните покрайнини на Егейско море, където океанската кора на Средиземно море се подпъхва под Егейската микроплоча и там стават много по-често и по-силни земетресения. В този район са възможни размествания в следствие на придвижването на северната част на Егейската микроплоча, която се придвижва от изток на запад със скорост от 10-15 мм годишно под натиска на Анадолската микроплоча, която пък се избутва от Арабската микроплоча“, каза още проф. Ботев.\r\nЦветилин ДИМИТРОВ", "date": "2018.04.21", "title": "Проф. Емил Ботев: Едва ли в скоро време се очаква ново земетресение в района на Солун"}
{"url": "http://www.focus-news.net/news/2018/04/21/2513638/istorikat-d-r-elena-chalganova-georgi-izmirliev-se-otkazva-ot-voennata-kariera-kakto-po-rano-pravi-i-s-uchitelskata-za-da-mozhe-iztsyalo-da-se-posveti-na-borbite-za-svoboda.html", "text": "Георги Измирлиев е роден в град Горна Джумая, днес - Благоевград, на 21 април 1851 година. Това каза за Радио „Фокус“ – Пирин историкът и уредник в Регионален исторически музей – Благоевград д-р Елена Чалгънова по повод 167 години от рождението на Георги Измирлиев – Македончето. „Майка му Тона Икономова – Измирлиева произхожда от известен бунтовен род от град Берово. Баща му – Димитър Измирлиев, е търговец, родом от Горна Джумая, който помага за изграждането на църквата в града с дарения. И двамата спомагат много за това Георги да бъде възпитан в дух на родолюбие и патриотизъм“, отбеляза д-р Чалгънова. Тя уточни, че първоначалното си образование Македончето получава в Сяр, а по-късно заминава в Цариград, където става възпитаник на цариградското Главно българско училище в „Галата сарай“ като стипендиант на Българското благодетелно дружество „Просвещение“. След като завършва образованието си той става учител в Цариград, развива и просветна дейност. „След Цариград, постъпва във Военното училище в Одеса, но се отказва от военната кариера, както по-рано прави и с учителската, за да може изцяло да се посвети на борбите за свобода“, заяви Чалгънова.  \r\n„В края на 1875 година заминава за Гюргево и е избран от Гюргевския революционен комитет за помощник-апостол и военен ръководител на Първи революционен окръг в България. Младият Георги Измирлиев преминава река Дунав на 13 януари 1876 година и първоначално се среща с Баба Тонка в Русе. След това пристига в град Горна Оряховица, определен за център на революционния окръг“, допълни д-р Чалгънова. Тя отбеляза, че вестта за преждевременно обявеното на 20 април въстание в ІV революционен окръг пристига, в Горна Оряховица. Тогава революционерите решават на 28 април да последват другарите си. „При опита за въстание, поради предателство, група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април и арестувана. Осъден на смърт чрез обесване на специален османски съд в Търново, той е откаран обратно в Горна Оряховица, където на 28 май 1876 година присъдата е изпълнена. Интересното е, че по сведения от очевидци, Георги Измирлиев сам слага въжето на врата си с думите: „Сладко е да се умре за свободата на Отечеството!“, допълни д-р Чалгънова.\r\nЛивия НИНОВА", "date": "2018.04.21", "title": "Историкът д-р Елена Чалгънова: Георги Измирлиев се отказва от военната кариера, както по-рано прави и с учителската, за да може изцяло да се посвети на борбите за свобода"}
{"url": "http://www.focus-news.net/news/2018/04/21/2513648/evrodeputatat-angel-dzhambazki-borbata-s-t-nar-sotsialen-dapming-e-natsionalen-prioritet-v-evroparlamenta.html", "text": "Борбата с т. нар. социален дъпминг е национален приоритет в европарламента, заяви на пресконференция в Шумен евродепутатът Ангел Джамбазки, предаде репортер на Радио „Фокус“-Шумен. „Въпросът ни засяга изключително много. Редица западноевропейски правителства започват да променят законите си така, че да правят невъзможна работата на фирмите от Източна Европа на Запад, с идеята фирмите  да прекратят своята работа, а работниците да отидат като гастарбайтери. Предимно става дума за фирми в сферата на строителство, на транспорта, на превоза. Български, румънски, полски шофьори и строители работят в тези държави, работят по- бързо, по- качествено  и по- евтино. Те не взимат хляба на френските работници, той зависи от вътрешното законодателство във Франция“, коментира Джамбазки. Той посочи, че за нас това е огромен проблем, защото българските фирми, които работят на Запад са всъщност тези, които осигуряват работни места и през тях връщат пари в българската икономика. \r\nДжамбазки заяви, че са предложени конкретни мерки в т. нар пакет „Мобилност“, направили са и необходимата коалиция от Източните държави, която да събере съответното мнозинство,  за да попречи на тези промени. На този етап има постигнато споразумение за блокиращи квоти в сферата на транспорта и  на командированите работници,  които участва и българското правителство. \r\nАнгел Джамбазки, придружаван от народния представител Искрен Веселинов е на регулярна обиколка в областта. Веселинов даде позитивна оценка за участието им в управлението на страната, като положителните моменти са свързани с разрушаване на редица табута и преформулиране на важни държавни политики като се започне от политиката по доходите. „Основно за заслуга смятаме, не само сериозното увеличение на минималната пенсия, но и ръста на доходите в областта на сигурността и отбраната и др. Веселинов заяви, че не са се отказали и от преизчислението на старите пенсии, както и от дебатът за инвалидните пенсии и механизмът за контрол за тяхното получаване и разписването на законодателни промени в посока създаване на единен контролен орган, който да е в НОИ. \r\n„Основото, което искаме да въведем е всеки един, който отива на ТЕЛК да знае, че може да бъде проверен и ако е измамник да бъде хванат. Лицата, които са му създали фалшивите медицински документи да носят съответната включително наказателна отговорност. Реформата е насочена срещу измамниците  и корумпираната верига медицински лица, които създават масово тези документи“, коментира Веселинов. Като друг позитив той отчете независимата външна политика. „Именно в този мандат България прояви характер за отстояване на националните си интереси и на Балканите“, каза Веселинов. Той посочи размразяването на отношенията с Македония и признаването на българското малцинство в Албания. „В момента текат подобни процеси на създаване на български организации в Косово“, отбеляза депутатът. Приоритет остава и борбата с битовата престъпност. „Тази седмица внесохме законопроект, с който искаме разширяване на института „неизбежна отбрана“ и да бъде ревизирана изцяло постановката за т.нар. маловажни кражби“, каза Веселинов\r\nИвелина ИВАНОВА", "date": "2018.04.21", "title": "Евродепутатът Ангел Джамбазки: Борбата с т. нар. социален дъпминг е национален приоритет в европарламента"}
{"url": "http://www.focus-news.net/news/2018/04/21/2513629/24-vesti-makedoniya-spored-zoran-zaev-ako-se-stigne-do-reshenie-za-imeto-pokanata-na-nato-shte-bade-aktivirana.html", "text": "Македонският министър-председател Зоран Заев заяви, че страната му ще получи „условна автоматична покана за НАТО, ако се постигне решение за името“, предава македонската медия   „24 Вести“.\r\n\"Ние имаме обусловена автоматична покана, не ни трябва срещата през юли, ако през май обявим решение по спора за името, започва процесът на ратификация на договорите за пълноправно членство на Македония в НАТО“, смята каза Заев.\r\nСпоред него  всяка среща между политиците от двете държави е полезна: „навлизаме в най-фините подробности, трябва да сме креативни, за да защитим и двете страни“. Виктор Турмаков", "date": "2018.04.21", "title": "„24 Вести“ (Македония): Според Зоран Заев, ако се стигне до решение за името „поканата на НАТО ще бъде активирана“"}
{"url": "http://www.focus-news.net/news/2018/04/21/2513631/tass-spetsialnite-sluzhbi-sa-predotvratili-teroristichni-aktove-v-erevan.html", "text": "Службата за национална сигурност на Армения е арестувала двама заподозрени, които са подготвяли терористични актове в Ереван, предава ТАСС.\r\n„Двама привърженици на въоръжената групировка „Сасна Црер“ и на Жирайр Сефилян, по предварителни данни, са придобили експлозиви и са планирали да извършат терористични актове в оживени части на столицата“, отбелязва Службата за национална сигурност. Заподозрените са искали да поставят експлозиви на площад Свобода, в търговски център  „Далма Гардън Мол“ и на други обществени места в Ереван. „Така арестуваните са искали да всеят паника, да упражнят натиск върху държавните органи и да повдигнат определени искания от властите на страната“, съобщава Службата.  Виктор Турмаков", "date": "2018.04.21", "title": "ТАСС: Специалните служби са предотвратили терористични актове в Ереван"}
{"url": "http://www.focus-news.net/news/2018/04/21/2513649/sport-nadal-pobedi-grigor-dimitrov-na-polufinala-v-monte-karlo.html", "text": "Рафаел Надал победи Григор Димитров в два сета 6:4, 6:1 на полуфинала на „Мастърс“ турнира в Монте Карло“. Това бе единадесета победа за испанеца от 12 мача помежду им. Единственият успех за българина бе на твърди кортове в Пекин през 2016-а година.\r\nДимитров записа три победи в Монте Карло - над Пиер-Юг Ербер, Филип Колшрайбер и Давид Гофен.\r\nВ похода си към 11-та титла Надал досега загуби само 16 гейма - 4 в мача срещу Алиаз Бедене, 5 срещу Карен Хачанов, само 2 срещу световния № 7 Доминик Тийм и пет от Григор Димитров. \r\nСледващият турнир на Григор Димитров ще бъде в Барселона идната седмица.", "date": "2018.04.21", "title": "Спорт: Надал победи Григор Димитров на полуфинала в Монте Карло"}
{"url": "http://www.focus-news.net/news/2018/04/21/2513636/hayko-maas-severna-koreya-tryabva-da-razkrie-yadrenata-i-raketnata-si-programi.html", "text": "Външният министър на Германия Хайко Маас заяви, че обявеното от Северна Корея прекратяване на ядрените и ракетните изпитания е крачка в правилната посока, но допълни, че Пхенян трябва да разкрие оръжейните си програми, предава  Reuters.\r\n„За да се влезе в сериозен политически процес, насочен към пълното ядрено разоръжаване на Северна Корея, е необходимо Пхенян да следва специфични стъпки и да разкрие напълно своите ядрена и ракетна програми по начин, по който това да се провери“, заяви Маас.\r\n„Това искане е в съответствие с очакванията на международната общност“, допълни той. Виктор Турмаков", "date": "2018.04.21", "title": "Хайко Маас: Северна Корея трябва да разкрие ядрената и ракетната си програми"}
{"url": "http://www.focus-news.net/news/2018/04/21/2513651/veliko-tarnovo-klasicheski-operni-zaglaviya-balet-i-myuzikali-shte-badat-predstaveni-na-krepostta-tsarevets-vav-veliko-tarnovo-v-ramkite-na-stsena-na-vekovete-2018.html", "text": "Класически оперни заглавия, балет и мюзикъли ще бъдат представени на крепостта Царевец във Велико Търново в рамките на Третия летен сезон на фестивала на българските оперни театри „Сцена на вековете“ 2018. Това съобщи на пресконференция Нелина Църова, директор на дирекция „Култура, туризъм и международни дейности“ в Община Велико Търново, предаде репортер на Радио „Фокус“ – Велико Търново. Спектаклите на крепостта Царевец започват от 7 юли. Първото заглавие е „Ромео и Жулиета“ на балет „Арабеск“. Постановката е посветена на 50-годишния юбилей на Балета. И тази година държавна опера – Бургас ще постави две класически заглавия сред естествения декор на средновековната крепост. \r\nНа 14 юли зрителите ще могат да се насладят на една от най-известните опери на Пучини „Мадам Бътерфлай“, създадена по драмата „Гейша“ на Давид Беласко. В главната роля влиза Йоана Железчева, която е сочена от критиците за най-добрата българска Чо-чо-Сан. Партнират и Андреана Николова, Калуди Калудов и Марян Йовановски. Второто заглавие на бургаската опера в афиша на „Сцена на вековете“ е „Аида“ – най-известната творба на Верди. Операта ще бъде поставена на 18 август. В главната роля отново влиза Йоана Желязчева. Нейни партньори на сцената са Ивайло Михайлов, Кирил Манолов, Даниела Дякова и Делян Славов. \r\nЗа трети път на Царевец ще се представи и Театрално-музикален продуцентски център – Варна. Отново те залагат на едно класическо заглавие от оперния жанр и на мюзикъл. На 21 юли жителите и гостите на Велико Търново ще имат възможност да гледат мюзикъла „Зоро“ по музика на Джипси Кингс и Джон Камерън. „Синтезът на музикалните и драматичните жанрове, които съвременният мюзикъл съчетава, е запазена марка на Театрално-музикален продуцентски център – Варна. Мюзикълът „Зоро“ е една сплав между драматични актьори и певци“, посочи Любомир Кутов, мениджър по продажбите на Театрално-музикален продуцентски център – Варна. Второто тяхно заглавие, което е част от програмата на „Сцена на вековете“ е операта „Джоконда“ от Алмикаре Понкиели, по драмата „Анжело” от Виктор Юго. Това е романтична драма, която ще пренесе духът на Венеция на сцената в Царевец. \r\nЗа втора поредна година участие в летния сезон на фестивала на българските оперни театри ще вземе Музикално-драматичен театър „Константин Кисимов“. Тази година  великотърновският театър залага на едно от най-играните и харесвани заглавия в репертоарния афиш – мюзикъла „Криворазбраната цивилизация“. Той ще се играе на 27 юли. Сценарият и режисурата са на  маестро Борис Дюлгеров. След обичания телевизионен вариант на режисьора Хачо Бояджиев от 70-те години на миналия век, великотърновският театър за първи път в България поставя в сценичен вариант мюзикъла „Криворазбраната цивилизация“ – създаден по оригиналния текст на Добри Войников , в който умело е вплетена музиката на Дечо Таралежков. Мюзикълът е съвместна продукция на музикалния и драматичния отдел, а в него участват солисти, актьори, оркестър, хор и балет на Музикално-драматичния театър. Участие във „Сцена на вековете“ за поредна година ще вземе и Държавна опера – Русе. На 3-ти август те ще представят операта „Луд гидия“ по мотиви на поемата на Пенчо Славейков.  В спектакъла специално участие има Фолклорен танцов театър „Найден Киров“. Режисьор е Павел Герджиков, сценограф – Иван Токаджиев, а художник на костюмите Цветанка Петкова – Стойнова. Специално за „Сцена на вековете“ Държавна опера – Русе води преговори с Руслан Мъйнов за ролята на Кадията.\r\nСезонът ще бъде закрит с второто заглавие на русенската опера – „Човекът от Ла Манча“ – мюзикъл от Дейл Васерман, на 5 септември. В спектакъла Орлин Горанов и Мариан Бачев се превъплъщават в образите на знаменития идалго и неговия верен оръженосец Санчо Панса. „Човекът от Ла Манча“ ще ни пренесе в Севиля от края на 16 век.\r\nВсеки спектакъл на крепостта Царевец през летните месеци ще завършва с излъчване на Аудио-визуалния спектакъл „Звук и светлина“. Третият летен сезон на фестивала на българските оперни театри се провежда под патронажа на министъра на културата Боил Банов.\r\nНадежда КРЪСТЕВА", "date": "2018.04.21", "title": "Велико Търново: Класически оперни заглавия, балет и мюзикъли ще бъдат представени на крепостта Царевец във Велико Търново в рамките на „Сцена на вековете“ 2018"}
{"url": "http://www.focus-news.net/news/2018/04/21/2513650/protothema-spored-nova-anketa-nova-demokratsiya-veche-vodi-na-siriza-s-13.html", "text": "Най-голямата гръцка опозиционна партия Нова Демокрация (НД) води на СИРИЗА с 13% в последното проучване на общественото мнение, проведено от Metron Analysis по поръчка на гръцкия вестник „Та Неа“. Според анкетата, ако днес се проведат избори НД биха получили 36,3% от гласовете на избирателите, а СИРИЗА 23,3%, предава електронното издание на гръцкия вестник Protothema.\r\nСпоред данните от допитването, на трето място е „Движението за промяна“ (Обединение на партиите ПАСОК, „То потами“, „Демократическата левица“ и други по-малки формации) с 9%, следвано от екстремно-дясната „Златна зора“ със 7,1%, ККЕ (комунистическата партия) с 6,7% и други. Младшият коалиционен партньор в гръцкото правителство – „Независимите гърци“ (АНЕЛ) се колебаят около границата за влизане в парламента, като в момента подкрепата за партията на военния министър Панос Каменос е 2,5%, съгласно данните от анкетата.\r\nМнозинството от запитаните (64%) вярват, че НД ще спечели предстоящите избори, а 19% мислят, е победителят ще е СИРИЗА.\r\nНай-популярният политик, според данните, е лидерът на НД Кириакос Мицотакис, който има подкрепа от 26%, докато лидерът на управляващата СИРИЗА Алексис Ципрас е одобряван от 17%.\r\nПревод и редакция:", "date": "2018.04.21", "title": "Protothema: Според нова анкета, Нова Демокрация вече води на СИРИЗА с 13%"}
{"url": "http://www.focus-news.net/news/2018/04/21/2513655/dzhumhuriet-turski-sad-prati-v-zatvora-uchitelka-s-6-mesechno-bebe-zaradi-antivoenna-propaganda.html", "text": "Учителката Айше Челик е осъдена от турски съд на една година и три месеца затвор заради неин призив „да не умират децата” в обаждане по телефона по време на телевизионно предаване, пише вестник „Джумхуриет”. Нейната позиция е оценена от магистратите като „антивоенна пропаганда и заемане на страната на терористична организация”. Поради 6-месечното й бебе изпълнението на присъдата е отложено с 6 месеца. Вчера съдът отхвърли нейната молба това отлагане да продължи още 10 дни. Към 18.00 часа осъдената учителка влезе с 6-месечната си дъщеря Деран в затвора от закрит тип „Ф” в Диарбекир. \r\nАдвокатът на учителката заяви, че по случая е сезиран и Конституционния съд, но все още няма становище. От своя страна депутатът от легалната кюрдска Демократическа партия на народите (ДПН)  Зия Пир посочи, че в Диарбекир и общо в Югоизточен Анадол положението е много повече от извънредно. По думите му става въпрос за класическо военно положение и тормоз. При това – само два месеца преди насрочените на 24 юни предсрочни общи избори, посочва още „Джумхуриет”.\r\nПревод и редакция:", "date": "2018.04.21", "title": "\"Джумхуриет\": Турски съд прати в затвора учителка с 6-месечно бебе заради антивоенна пропаганда"}
{"url": "http://www.focus-news.net/news/2018/04/21/2513646/ministar-tsetska-tsacheva-pred-zheni-gerb-nadyavam-se-skoro-da-ima-konkretno-zakonodatelno-predlozhenie-za-elektronnite-dokazatelstva.html", "text": "Надявам се скоро да има конкретно законодателно предложение за електронните доказателства. Това заяви министърът на правосъдието Цецка Цачева в рамките на шестата политическа академия на Жени ГЕРБ. Това съобщиха от пресцентъра на партията. Форумът се провежда в гр. Вършец (област Монтана). Организатори на събитието са Жени ГЕРБ и Фондация „Конрад Аденауер“.\r\n„С европейските ни партньори се стремим да приемаме всички решения с консенсус. До този момент европредседателството върви отлично. Успяхме да оправдаем всички очаквания към нас“, коментира Цачева.\r\nТя обсъди с дамите и проекта на Закона за отклоняване от наказателно производство и налагане на възпитателни мерки на непълнолетни лица. „Ще се съгласите, че 16-годишните младежи сега се различават от тийнейджърите преди 10 години. Сега децата съзряват много по-бързо. Голяма роля тук имат и социалните мрежи“, обясни правосъдният министър и допълни, че текстовете все още се изглаждат с неправителствените организации, но определено има напредък.", "date": "2018.04.21", "title": "Министър Цецка Цачева пред Жени ГЕРБ: Надявам се скоро да има конкретно законодателно предложение за електронните доказателства"}
{"url": "http://www.focus-news.net/news/2018/04/21/2513656/burgas-natovaren-e-trafikat-na-gkpp-malko-tarnovo-no-nyama-zabavyane-na-dvizhenieto.html", "text": "Натоварен е трафикът на ГКПП „Малко Търново“, но няма забавяне на движението. Това съобщи за Радио „Фокус“ – Бургас дежурният на пункта. Няма опашки от леки  или товарни автомобили. \r\nПо информация на дежурния в Областно пътно управление-Бургас не е натоварено движението в участъка Бургас – Малко Търново. Пътищата в областта са сухи и нормално проходими. Спокойно се осъществява придвижването при автомобили на входно-изходните пътни артерии на града, както и по АМ „Тракия“ в района на Бургас.\r\nДеница ДИМИТРОВА", "date": "2018.04.21", "title": "Бургас: Натоварен е трафикът на ГКПП „Малко Търново“, но няма забавяне на движението"}
{"url": "http://www.focus-news.net/news/2018/04/21/2513647/binali-yaldaram-prezidentskata-sistema-shte-ni-napravi-po-silni.html", "text": "Премиерът на Турция Бинали Йълдъръм заяви в събота, че новата правителство, начело с президент, ще укрепи политическата система на страната, предава Anadolu Agency.\r\n„С президентската система на правителството, ние правим нова стъпка към засилването на политическата ни система“, заяви Йълдъръм в Анкара.\r\nТурският премиер заяви, че след провеждането на изтеглените за 24 юни президентски избори, новата система, която ще има силен турски парламент и силна изпълнителна власт, ще влезе веднага в сила.\r\n„Анадолската агенция“ припомня, че през април 2017 година в Турция се проведе референдум, в който избирателите бяха попитани дали искат страната да премине от парламентарна към президентска политическа система. Желаещите промяна в системата на управление спечелиха допитването с 51,3% срещу 48,7%.\r\nСпоред приетите промени, броят на депутатите в парламента ще се увеличи до 600 души от 550, а президентските и парламентарните избори ще се провеждат на всеки пет години. Освен това, президентите ще могат да запазят връзките със своята политическа партия. Премахва се поста министър-председател.\r\nПревод и редакция:", "date": "2018.04.21", "title": "Бинали Йълдъръм: Президентската система ще ни направи по-силни"}
{"url": "http://www.focus-news.net/news/2018/04/21/2513654/plovdiv-blizo-dve-sedmitsi-prodalzhava-izdirvaneto-na-izbyagaliya-zatvornik-georgi-tanchev.html", "text": "Близо две седмици продължава издирването на избягалия затворник Георги Танчев, предаде репортер на Радио „Фокус“ – Пловдив. На 10 април Танчев, който изтърпява влязла в сила присъда за държане на наркотични вещества, е напуснал външен обект край Пловдив, където е работил и не се е прибрал в Затвора. Предвиденото от закона наказание за бягството му е до три години „лишаване от свобода“.  Танчев е осъждан за кражби в периода 1998-2011 година.  Освен сегашната едногодишна присъда за притежание на наркотици, има и още една за същото провинение, която е година и три месеца, и също предстои да бъде излежана.\r\nМъжът е среден на ръст, с нормално телосложение, кестенява коса и тъмни очи. Призовават се гражданите, които разполагат с информация за местонахождението му, да сигнализират в най-близкото районно полицейско управление или на тел. 112.\r\nТони МИХАЙЛОВ", "date": "2018.04.21", "title": "Пловдив: Близо две седмици продължава издирването на избягалия затворник Георги Танчев"}
{"url": "http://www.focus-news.net/news/2018/04/21/2513659/zam-ministar-denitsa-nikolova-gradskiyat-dneven-red-na-es-nabira-vse-po-golyama-populyarnost-kato-instrument-za-preodolyavane-na-predizvikatelstvata-v-naselenite-mesta.html", "text": "Сигурността в публичните пространства и културното наследство  в европейските градове ще влязат в Градският дневен ред на Европейския съюз (ЕС) като теми за създаване на партньорства. Това стана ясно по време на заседание на генералните директори, отговорни за градските въпроси в ЕС, което се провежда в София под председателството на заместник-министъра на регионалното развитие и благоустройството Деница Николова, съобщиха от пресцентъра на министерството. Срещата бе посветена на изпълнението на Градския дневен ред на ЕС, а домакин беше Министерството на регионалното развитие и благоустройството, в чиито сфери на компетентност са въпросите за териториалното сближаване и градската политика.  \r\nГрадският дневен ред на ЕС е одобрен с Пакта от Амстердам, през м. май 2016 г. В центъра му е развитието на 12 партньорства, свързани със съвременните предизвикателства, пред които градовете са изправени. Общите проблеми на европейските градове, свързани с миграционен натиск, влошена градска инфраструктура, околна среда и висока безработица са сред темите, по които се търсят общи решения за развитието и бъдещето на градовете. Партньорствата дават възможност на градовете, регионите, държавите-членки, институциите на ЕС и заинтересованите страни да работят заедно, за да намерят общи начини за подобряване на градските райони в ЕС. Те  са насочени и към улесняване на достъпа до финансиране от ЕС, насърчаване комбинирането на средства от различни фондове на ЕС. България партнира по 4 от темите чрез участието на 3 български града – София (по тема „Дигитален преход“), Бургас (по тема „Градска мобилност“) и Габрово (по тема „Иновативни обществени поръчки“), както и Министерството на околната среда и водите (по тема „Адаптиране към климата). \r\nПо време на заседанието зам.-министър Николова отбеляза, че са направени общо 21 предложения от държавите-членки за включване на нови теми. „Проучване показа, че има мнозинство за разширяване на броя на партньорствата над 12. За да направи крачка напред, Българското председателство систематизира предложените нови теми и обедини подобни, които имат потенциал да бъдат реализирани заедно и по интегриран начин“, коментира тя. Държавите-членки се обединиха около решението да започне подготовката на две нови партньорства - Сигурност в публичните пространства и Културата и културното наследство, които са в напреднал етап. \r\nЗам.-министър Николова посочи, че срещата е със специален фокус върху Градския дневен ред на ЕС, тъй като той заема все по-важно място в приоритетите на държавите-членки и на европейските институции, свързани с градските въпроси. „Според нас това е подходящ подход, за да се съсредоточи вниманието върху Градския дневен ред на ЕС и неговия механизъм за изпълнение, както и върху цялостния напредък“, каза тя. \r\nПо време на срещата бе представен обзор на напредъка на 12-те партньорства, като се акцентира върху техния принос към хоризонталните въпроси.  Бяха представени първите резултати от стартиралите партньорства в рамките на Градски дневен ред на ЕС.", "date": "2018.04.21", "title": "Зам.-министър Деница Николова: Градският дневен ред на ЕС набира все по-голяма популярност като инструмент за преодоляване на предизвикателствата в населените места"}
{"url": "http://www.focus-news.net/news/2018/04/21/2513653/ministar-temenuzhka-petkova-predstavi-prioritetite-v-energiyniya-otrasal-pred-uchastnitsite-v-shestata-politicheska-akademiya-na-zheni-gerb.html", "text": "Енергийният отрасъл трябва да се управлява по начин, който гарантира неговото устойчиво развитие в дългосрочен план. С цел защита националните интереси, решенията трябва да са последователни и икономически обосновани. Това каза министърът на енергетиката Теменужка Петкова по време на представяне на развитието на енергийния сектор пред участниците в Шестата политическата академия на Жени ГЕРБ - „Политическата толерантност и консенсус в хода на Българското председателство на ЕС. Фалшивите новини и езикът на омразата - новият политически инструментариум“, съобщиха от пресцентъра на министерството. Форумът се провежда във Вършец от 20 до 22 април 2018 г. \r\nВ рамките на изказването си министър Петкова подчерта, че законодателният пакет \"Чиста енергия за всички европейци\" има фундаментално значение за развитието на Европейския енергиен съюз. България си е поставила амбициозната цел да отбележи максимален напредък по досиета от пакета. По думите й страната ни работи активно за ефективното функциониране на Енергийния съюз, при отстояване на националните интереси. \r\nМинистър Петкова представи текущите приоритетни теми от дневния ред на Съвета на ЕС, в областта на енергийния отрасъл, сред които са сигурността на енергийните доставки, диверсификацията на източниците и маршрутите за доставка на природен газ, изграждането на енергийна инфраструктура със съседни страни, реализацията на концепцията за газоразпределителен център „Балкан“, както и разработването на модела за регионалния електроенергиен пазар. \r\nВ заключителните си думи министър Петкова подчерта, че проектите в енергетиката са стратегически и не приключват в рамките на един мандат, затова е необходима отговорност, последователност и приемственост при изпълнение на взетите решения.", "date": "2018.04.21", "title": "Министър Теменужка Петкова представи приоритетите в енергийния отрасъл пред участниците в шестата политическа академия на Жени ГЕРБ"}
{"url": "http://www.focus-news.net/news/2018/04/21/2513662/blagoevgrad-intenziven-e-trafikat-v-oblastniya-tsentar.html", "text": "Интензивен е трафикът в Благоевград, предаде репортер на Радио „Фокус“ – Пирин. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nВсички светофарни уредби в града са изправни. Градския транспорт се движи по разписание.\r\nКристина МИТКОВА", "date": "2018.04.21", "title": "Благоевград: Интензивен е трафикът в областния център"}
{"url": "http://www.focus-news.net/news/2018/04/21/2513660/redzhep-taiyp-erdogan-turtsiya-iska-da-udvoi-segashnite-si-niva-na-rastezh-do-2023-godina.html", "text": "Турция иска да постигне търговски оборот от един трилион долара и брутен вътрешен продукт от два трилиона долара, заяви президентът на страната Реджеп Таийп Ердоган в събота, цитиран от електронното издание на турския ежедневник Yeni Safak.\r\n„Трябва да удвоим сегашния растеж на Турция, за да постигнем целите си за 2023 година“, когато ще Турската република ще стане на сто години, заяви президента на страната Реджеп Таийп Ердоган по време на мероприятие за външните икономически отношения на Анкара в Истанбул.\r\nТурският президент е на мнение, че, за да отговори на предизвикателствата в икономическото си развитие, страната трябва да развива високи технологии и да намали вноса на високотехнологични продукти.\r\n„Това е замисълът зад широк спектър от ходове,  като построяването на АЕЦ „Аккую“, производството на турски автомобил, развитието на военно-промишления комплекс, инвестициите във възобновяема енергия“, добави Ердоган.\r\nТой отбеляза, че успоредно с икономическия растеж на Турция се увеличават и инвестициите й на глобално ниво и заяви, че някои хора се опитват да използват режимът на извънредно положение, за да демотивират инвеститорите.\r\n„За Бога, до сега използвано ли е извънредното положение за нещо други, освен борба с тероризма“, попита Ердоган, като увери, че то не вреди на борбата за демокрация, правата и свободите на гражданите.\r\n„То вреди само на терористични групировки като ПКК (Работническата партия на Кюрдистан), „Ислямска държава“ и ФЕТО (Терористичната групировка на Фетулах Гюлен, както я наричат турските власти) и на никой друг“, подчерта турският президент.\r\nYeni Safak припомня, че в сряда, по предложение на министър-председателя Бинали Йълдъръм, турският парламент удължи извънредното положение в страната за седми път. Анкара предприе тази мярка за първи път на 20 юли 2016 година след неуспешния опит за държавен преврат, организиран, според турските власти, от организацията на ислямския проповедник Фетулах Гюлен, който от години живее в САЩ.\r\nПревод и редакция:", "date": "2018.04.21", "title": "Реджеп Таийп Ердоган: Турция иска да удвои сегашните си нива на растеж до 2023 година"}
{"url": "http://www.focus-news.net/news/2018/04/21/2513658/blagoevgrad-taekuon-do-klub-folkan-veche-provezhda-trenirovki-v-moderna-zala-v-park-makedoniya.html", "text": "Един от водещите клубове по Таекуон-До ITF в България - „Фолкън“, вече провежда тренировки в модерна спортна зала в парк „Македония“ в Благоевград. Това е поредната стъпка от страна на кмета д-р Атанас Камбитов в посока подкрепа развитието на спорта в Благоевград, съобщиха от пресцентъра на Общината. Залата за бойни спортове е модерно оборудвана и предоставя отлични условия за провеждане, както на тренировъчна дейност, така и на състезания. \r\nДо момента заниманията на клуб „Фолкън“ протичаха в малко помещение, което създаваше дискомфорт за спортистите и техните треньори. \r\nКапацитетът на новата зала ще позволи на клуба да бъдат изготвени нови графици, с цел удобство, както на трениращите, така и на родителите. В Таекон-до клуб „Фолкън“ има над 200 спортисти, част от които в момента се подготвят за Европейско първенство в Естония . \r\nОсигуряването на максимален комфорт на спортуващите е сред основните приоритети на кмета на община Благоевград д-р Атанас Камбитов.", "date": "2018.04.21", "title": "Благоевград: Таекуон-До клуб \"Фолкън\" вече провежда тренировки в модерна зала в парк „Македония“"}
{"url": "http://www.focus-news.net/news/2018/04/21/2513661/plovdiv-na-24-april-zhitelite-na-grad-krichim-i-selo-ustina-shte-badat-s-narusheno-vodopodavane-zaradi-obnovyavane-na-saorazheniya-na-pompena-stantsiya.html", "text": "На 24 април жителите на град Кричим и село Устина ще бъдат с нарушено водоподаване заради обновяване на съоръжения на помпена станция. Това съобщиха за Радио „Фокус“ – Пловдив от ВиК-Пловдив. Във вторник, за времето от 09.00 до 14.00 часа, временно ще бъде изключено на електрозахранването за обновление на съоръженията на помпена станция „Кричим“.", "date": "2018.04.21", "title": "Пловдив: На 24 април жителите на град Кричим и село Устина ще бъдат с нарушено водоподаване заради обновяване на съоръжения на помпена станция"}
{"url": "http://www.focus-news.net/news/2018/04/21/2513663/pazardzhik-v-selo-banya-predstavyat-istoricheskata-vazstanovka-zaklyatieto-na-oborishtentsi.html", "text": "С Историческата възстановка „Заклятието на Оборищенци“ в село Баня, община Панагюрище, ще бъдат отбелязани 142 години от Първото българско Велико народно събрание и 182 години от рождението на Поп Грую Бански, съобщи за Радио „Фокус“ – Пазарджик Радка Мутева, секретар на читалището в селото. Събитието се организира от Регионален клон „Поп Груйо Бански“ – село Баня, кметството на село Баня и Народно читалище „Пробуда-1872“. По традиция жителите и гостите на селото ще се съберат на площада, където от 18.30 часа ще започне литературно-музикална програма. В знак на признателност пред святото дело на априлци ще бъдат положени венци и цветя на паметника на Поп Грую Бански. В тържествата в село Баня ще се включат около 120 души. Специален гост тази година е известният български боксьор Тервел Пулев, чийто род тръгва от село Баня. Преди възстановката той ще посети Пулевата къща, от където произлиза неговия род. Ще разгледа и къщата на поп Грую Бански.\r\nВаня НИКОЛОВА", "date": "2018.04.21", "title": "Пазарджик: В село Баня представят историческата възстановка „Заклятието на Оборищенци“"}
{"url": "http://www.focus-news.net/news/2018/04/21/2513664/voa-islyamska-darzhava-obyavi-voyna-na-parlamentarnite-izbori-v-irak.html", "text": "Докато Ирак се приближава към ключови парламентарни избори на 15 май, терористичната групировка „Ислямска държава“ се закани да проведе атаки срещу кандидатиралите се за депутати, предава радио The Voice of America.\r\nПовтаряйки думите на йорданския радикал Абу Мусаб ал Заркави от 2005 година, призовал за „непримирима война“ срещу парламентарните избори, провеждани тогава, „Ислямска държава“ заяви, че кандидатите и избирателите, които участват в изборите, ще бъдат смятани за „неверници“ и ще бъдат поставени извън исляма.\r\n„Кандидатите на изборите посягат към божественото и искат да станат полу-богове, докато тези, които гласуват за тях ги смятат за божествени и за партньори на Аллах“, обявиха терористите, цитирайки ал Заркави.\r\nVOA обяснява, че въпросният ал Заркави е един от кръстниците на „Ислямска държава“, предвождал издънка на „Ал Кайда“ през 2004 година. Той загива в резултат от американски въздушен удар в селище, на север от Багдад.Седем хиляди кандидата се борят за 329 кресла\r\nВ неделя политическите партии в Ирак започнаха кампанията си за парламентарните избори, в които близо седем хиляди кандидата ще се състезават за 329 кресла в парламента.\r\nПрезидентът на САЩ Доналд Тръмп и премиерът на Ирак Хайдер ал Абади по-рано този месец са провели телефонен разговор, в хода на който са обсъдили възможностите за ускоряването на военната кампания за доунищожаването на останките от „Ислямска държава“ в страната и различни планове за възстановяване на засегнатите от войната райони.\r\n„Двамата са подчертали важността на това, предстоящите парламентарни избори да доведат до успешно завършване на възстановителната фаза“, гласи съобщение на Белия Дом за разговора.\r\nПревод и редакция:", "date": "2018.04.21", "title": "VOA: „Ислямска държава“ обяви война на парламентарните избори в Ирак"}
{"url": "http://www.focus-news.net/news/2018/04/21/2513665/kyustendil-trafikat-po-avtomagistrala-struma-i-glaven-pat-e-79-v-oblastta-e-natovaren.html", "text": "Трафикът по автомагистрала „Струма“ и главен път Е-79 в частта им в област Кюстендил е натоварен. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва преминаването през ГКПП „Гюешево“. През изминалото денонощие няма регистрирани инциденти. \r\nОграничава се движението по АМ „Струма“ от пътен възел „Долна Диканя“ км 36+890 до пътен възел „Дупница Север“ км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Въведеното ограничение е в сила до  23 април. Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30 април. Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Ограничението е в сила до 08.09.2018 година. Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Въведеното ограничение е в сила  до 30 юни.\r\nКристина МИТКОВА", "date": "2018.04.21", "title": "Кюстендил: Трафикът по автомагистрала „Струма“ и главен път Е-79 в областта е натоварен"}
{"url": "http://www.focus-news.net/news/2018/04/21/2513657/ria-novosti-broyat-na-zadarzhanite-demonstranti-v-erevan-v-sabota-dostigna-do-84.html", "text": "Броят на задържаните в арменската столица Ереван демонстранти, протестиращи срещу избирането на бившия президент на страната Серж Саргсян за премиер, достигна до 84, съобщи пред РИА Новости пресслужбата на арменската полиция.\r\nАкциите срещу Саргсян започнаха на 13 април, като опозицията го обвинява, че не управлява страната ефективно, както и за влошеното икономическо положение. В понеделник протестиращите се опитаха да нахлуят в парламента, но полицаите ги отблъснаха, като в резултат от стълкновенията бяха ранени десетки хора. На следващият ден демонстрантите обявиха началото на „кадифена революция“ в Армения. Независимо от това, във вторник арменския парламент избра Саргсян за министър-председател. Преди това в Конституцията на страната бяха направени промени, според които Армения преминава към парламентарна форма на управление и премиерът ще има най-широки правомощия.\r\nПревод и редакция:", "date": "2018.04.21", "title": "РИА Новости: Броят на задържаните демонстранти в Ереван в събота достигна до 84"}
{"url": "http://www.focus-news.net/news/2018/04/21/2513668/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварен е трафикът на ГКПП „Илинден“, както и на останалите пунктове на българо-гръцката граница.\r\nКристина МИТКОВА", "date": "2018.04.21", "title": "Благоевград: Без проблеми се извършва  преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/21/2513666/ministar-nikolay-nankov-prez-2024-g-shte-patuvame-po-am-hemus-ot-sofiya-do-varna-a-prez-2023-godina-shte-sa-gotovi-avtomagistralite-struma-i-ruse-veliko-tarnovo.html", "text": "Автомагистрала „Хемус“ ще бъде изцяло готова през 2024 година, а финансирането през годините ще осигуряваме от приходите от тол системата, която ще заработи от следващата година. През 2023 година ще бъдат готови автомагистралите „Струма“ и Русе – Велико Търново. През октомври тази година, осем месеца предсрочно, ще бъде пуснат и Лот 3.3 на АМ „Струма“ от Сандански до Кресна. Това каза министърът на регионалното развитие и благоустройството Николай Нанков по време на шестата политическа академия на жени ГЕРБ в град Вършец, съобщиха от пресцентъра на ПП ГЕРБ. \r\nВ процес на изграждане е лот 3.1. на АМ „Струма“. В процес на изграждане са 9,3 км от “Хемус” от Ябланица до Боаза, чието строителството стартира на 27 март т.г. В момента се извършва проектиране на 16,3 километровия участък  от  пътен възел „Белокопитово“ до пътен възел “Буховци“. Проектират се и 50 километра от Боаза до пътя  Плевен – Ловеч, като се очаква през тази година да стартират търгове за изграждането на  участъците  от Боаза до п.в. „Дерманци“, от - п.в. „Дерманци“ до п.в. „Каленик“  и от п.в. „Каленик“  до пресичането с Плевен-Ловеч. Ще бъдат обявени и процедури за инженеринг на 85 км от  пътя Плевен – Ловеч до Русе-Велико Търново, разделен на три подучастъка.\r\nПротестиращите направиха видими усилията на правителството за изграждането на пътя  Видин – Ботевград, който е и ангажимент в управленската ни програма, за което им благодаря, подчерта Нанков.", "date": "2018.04.21", "title": "Министър Николай Нанков: През 2024 г. ще пътуваме по АМ „Хемус“ от София до Варна, а през 2023 година ще са готови автомагистралите „Струма“ и Русе – Велико Търново"}
{"url": "http://www.focus-news.net/news/2018/04/21/2513667/tass-prezidentat-na-azerbaydzhan-ilham-aliev-sformira-novo-pravitelstvo.html", "text": "Президентът на Азербайджан Илхам Алиев в събота сформира новия състав на правителството на страната. Съответстващото разпореждане е поместено на официалния сайт на държавния глава, предава ТАСС.\r\nКлючовите министри ще запазят местата си и в новото правителство, а рокадите са в министерството на труда и селското стопанството. Все още не са назначени министри на образованието, здравеопазването, младежта и спорта, както и културата.\r\nПо-рано в събота Илхам Алиев назначи за премиер на страната Новруз Мамедов, който до сега беше помощник на държавния глава по външнополитическите въпроси. На изборите, проведени на 11 април, Алиев беше избран за четвърти път за президент на Азербайджан и съгласно Конституцията, след заклеването му предишният министерски съвет подаде оставка на 18 април.\r\nПревод и редакция:", "date": "2018.04.21", "title": "ТАСС: Президентът на Азербайджан Илхам Алиев сформира ново правителство"}
{"url": "http://www.focus-news.net/news/2018/04/21/2513671/vss-748-kandidati-sa-se-yavili-na-izpit-za-31-svobodni-dlazhnosti-za-mladshi-prokuror-v-rayonnite-prokuraturi.html", "text": "В сградата на Софийски университет „Климент Охридски“ се проведе писменият изпит за заемането на 31 свободни длъжности за „младши прокурор“ в районните прокуратури, съобщават от пресцентъра на Висшия съдебен съвет. Общо 860 кандидати бяха допуснати до участие в конкурса, като на писмения изпит се явиха 748 души. В 9,00 часа, в присъствието на членовете на двете конкурсни комисии, в аудитория 272 в сградата на Ректората, се изтеглиха: един казус от наказателно-правните науки и един тест по право на Европейския съюз и в областта на правата на човека. \r\nДо устен изпит ще бъдат допуснати всички кандидати с оценка над 4.50.", "date": "2018.04.21", "title": "ВСС: 748 кандидати са се явили на изпит за 31 свободни длъжности за „младши прокурор“ в районните прокуратури"}
{"url": "http://www.focus-news.net/news/2018/04/21/2513670/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът по автомагистрала „Струма“ и главен път Е-79 в Благоевградска област. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в региона са сухи. В Област Благоевград няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Движението по път IІІ-198 „Гоце Делчев – Катунци – Чучулигово – Петрич – Първомай – граница Македония“ в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение, поради ремонт на мантинели. Движението ще се извършва в лявата или дясната лента за движение, съгласно поставените пътни знаци. Въведеното ограничение е в сила до 22 април. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.04.21", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/04/21/2513672/alsat-m-makedoniya-darzhavniyat-departament-na-sasht-razkritikuva-makedonskite-vlasti.html", "text": "В доклад на Държавният департамент на САЩ се споменава за \"тъмната страна\" на Македония. Изтезанията на затворници, нарушаване на неприкосновеността на личния живот, насилие срещу журналисти, липсата на независимост на съдебната власт, корупцията и насилието срещу ЛГБТ групата са част от най-важните характеристики на страната през изминалата година, що се отнася до човешките права. Според доклада са предприети някои стъпки, но все още има проблеми, предава излъчващият на албански скопски телевизионен канал „Алсат – М“.\r\nДържавен департамент на САЩ:\r\n\"Имаше няколко стъпки за разследване, наказателно преследване и наказване на длъжностните лица, които са извършили злоупотреби, включително полицейски служители, виновни за употреба на прекомерна сила, но имунитета на някои лица продължава да представлява голям проблем\".\r\nДържавният департамент на САЩ започва доклада критикувайки остро Македония за нехуманните  условия в затворите в страната, особено в Идризово, минавайки през нехигиенични условия и стигайки до голяма корупция и насилие.\r\n„Затворите в страната и центровете за задържане не отговарят на международните стандарти, а в някои случаи условията са нечовешки и унизителни \", казват от Държавния департамент.\r\nВ доклада, с критични тонове, се споменава кървавият 27-и април  и всички свързани събития. Също така се описва работата на прокуратурата, като се изреждат ,множество нередности в съдебната система, като например фактът, че в някои случаи съдилищата са позволили на заподозрени, намиращи се на високи постове, да се спасят от съдебни присъди.\r\nПримерите включват случаите \"Таргет\" и \"Твърдина\". Споменава се, че гражданите са задържани, без да им казват какви са техните права. Според доклада, в медийната сфера проблемът остава същия - правителствения натиск върху медиите, безнаказаността на извършителите на насилие срещу журналисти и разделения медиен пазар по линия на политическите партии.\r\nПревод и редакция:", "date": "2018.04.21", "title": "„Алсат – М“ (Македония): Държавният департамент на САЩ разкритикува македонските власти"}
{"url": "http://www.focus-news.net/news/2018/04/21/2513673/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-nad-12-tona.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. \r\nДвижението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.21", "title": "Велико Търново: Движението по път  Лозен – Полски Тръмбеш е ограничено за движението на МПС над 12 тона"}
{"url": "http://www.focus-news.net/news/2018/04/21/2513674/pregled-na-mezhdunarodnite-novini-do-18-chasa-agentsiya-fokus.html", "text": "В доклад на Държавният департамент на САЩ се споменава за \"тъмната страна\" на Македония. Изтезанията на затворници, нарушаване на неприкосновеността на личния живот, насилие срещу журналисти, липсата на независимост на съдебната власт, корупцията и насилието срещу ЛГБТ групата са част от най-важните характеристики на страната през изминалата година, що се отнася до човешките права. Според доклада са предприети някои стъпки, но все още има проблеми, предава излъчващият на албански скопски телевизионен канал „Алсат – М“.\r\nДържавен департамент на САЩ:\r\n\"Имаше няколко стъпки за разследване, наказателно преследване и наказване на длъжностните лица, които са извършили злоупотреби, включително полицейски служители, виновни за употреба на прекомерна сила, но имунитета на някои лица продължава да представлява голям проблем\".\r\nДържавният департамент на САЩ започва доклада критикувайки остро Македония за нехуманните  условия в затворите в страната, особено в Идризово, минавайки през нехигиенични условия и стигайки до голяма корупция и насилие.\r\n„Затворите в страната и центровете за задържане не отговарят на международните стандарти, а в някои случаи условията са нечовешки и унизителни \", казват от Държавния департамент.\r\nВ доклада, с критични тонове, се споменава кървавият 27-и април  и всички свързани събития. Също така се описва работата на прокуратурата, като се изреждат ,множество нередности в съдебната система, като например фактът, че в някои случаи съдилищата са позволили на заподозрени, намиращи се на високи постове, да се спасят от съдебни присъди.\r\nПримерите включват случаите \"Таргет\" и \"Твърдина\". Споменава се, че гражданите са задържани, без да им казват какви са техните права. Според доклада, в медийната сфера проблемът остава същия - правителствения натиск върху медиите, безнаказаността на извършителите на насилие срещу журналисти и разделения медиен пазар по линия на политическите партии.\r\n***Турция иска да постигне търговски оборот от един трилион долара и брутен вътрешен продукт от два трилиона долара, заяви президентът на страната Реджеп Таийп Ердоган в събота, цитиран от електронното издание на турския ежедневник Yeni Safak.\r\n„Трябва да удвоим сегашния растеж на Турция, за да постигнем целите си за 2023 година“, когато ще Турската република ще стане на сто години, заяви президента на страната Реджеп Таийп Ердоган по време на мероприятие за външните икономически отношения на Анкара в Истанбул.\r\nТурският президент е на мнение, че, за да отговори на предизвикателствата в икономическото си развитие, страната трябва да развива високи технологии и да намали вноса на високотехнологични продукти.\r\n„Това е замисълът зад широк спектър от ходове,  като построяването на АЕЦ „Аккую“, производството на турски автомобил, развитието на военно-промишления комплекс, инвестициите във възобновяема енергия“, добави Ердоган.\r\nТой отбеляза, че успоредно с икономическия растеж на Турция се увеличават и инвестициите й на глобално ниво и заяви, че някои хора се опитват да използват режимът на извънредно положение, за да демотивират инвеститорите.\r\n„За Бога, до сега използвано ли е извънредното положение за нещо други, освен борба с тероризма“, попита Ердоган, като увери, че то не вреди на борбата за демокрация, правата и свободите на гражданите.\r\n„То вреди само на терористични групировки като ПКК (Работническата партия на Кюрдистан), „Ислямска държава“ и ФЕТО (Терористичната групировка на Фетулах Гюлен, както я наричат турските власти) и на никой друг“, подчерта турският президент.\r\nYeni Safak припомня, че в сряда, по предложение на министър-председателя Бинали Йълдъръм, турският парламент удължи извънредното положение в страната за седми път. Анкара предприе тази мярка за първи път на 20 юли 2016 година след неуспешния опит за държавен преврат, организиран, според турските власти, от организацията на ислямския проповедник Фетулах Гюлен, който от години живее в САЩ.\r\n***Докато Ирак се приближава към ключови парламентарни избори на 15 май, терористичната групировка „Ислямска държава“ се закани да проведе атаки срещу кандидатиралите се за депутати, предава радио The Voice of America.\r\nПовтаряйки думите на йорданския радикал Абу Мусаб ал Заркави от 2005 година, призовал за „непримирима война“ срещу парламентарните избори, провеждани тогава, „Ислямска държава“ заяви, че кандидатите и избирателите, които участват в изборите, ще бъдат смятани за „неверници“ и ще бъдат поставени извън исляма.\r\n„Кандидатите на изборите посягат към божественото и искат да станат полу-богове, докато тези, които гласуват за тях ги смятат за божествени и за партньори на Аллах“, обявиха терористите, цитирайки ал Заркави.\r\nVOA обяснява, че въпросният ал Заркави е един от кръстниците на „Ислямска държава“, предвождал издънка на „Ал Кайда“ през 2004 година. Той загива в резултат от американски въздушен удар в селище, на север от Багдад.Седем хиляди кандидата се борят за 329 кресла\r\nВ неделя политическите партии в Ирак започнаха кампанията си за парламентарните избори, в които близо седем хиляди кандидата ще се състезават за 329 кресла в парламента.\r\nПрезидентът на САЩ Доналд Тръмп и премиерът на Ирак Хайдер ал Абади по-рано този месец са провели телефонен разговор, в хода на който са обсъдили възможностите за ускоряването на военната кампания за доунищожаването на останките от „Ислямска държава“ в страната и различни планове за възстановяване на засегнатите от войната райони.\r\n„Двамата са подчертали важността на това, предстоящите парламентарни избори да доведат до успешно завършване на възстановителната фаза“, гласи съобщение на Белия Дом за разговора.\r\n***Ако косовският парламент приеме платформата на правителството, в която се предвижда разговорите с Белград да завършат с взаимно признаване на двете страни и се споменава допускане в ООН, Сърбия ще третира това като едностранно прекъсване на диалога и „повече няма да стои на масата за преговори“, пише белградският ежедневник „Вечерни новости“, като се позовава на свои източници, предава скопският телевизионен канал „Сител“.\r\n„Белград не иска да влезе в капана, в който, под прикритието на диалог, се крият планове за приемане в ООН на една фалшива държава с мълчаливото съгласие на „неутралните“ посредници от Брюксел, които не осъдиха с нито един жест опасните намерения на кабинета на (премиера на Косово Рамуш) Харадинай“, е заявил неназованият източник на белградският вестник.\r\n„Новости“ припомня, че в петък косовското правителство прие Платформа за финализиране на политическия диалог с Белград, с която президента на страната Хашим Тачи се упълномощява да води диалог за постигане на правно обвързващо споразумение.\r\nКосовските медии информираха, че правителството е изпратило платформата за приемане от парламента. Тя предвижда да се сключи законово обвързващ договор между Сърбия и Косово, който да позволи на Прищина да стане членка на ООН и други международни организации, на които все още не е членка.\r\n***   Службата за национална сигурност на Армения е арестувала двама заподозрени, които са подготвяли терористични актове в Ереван, предава ТАСС.\r\n„Двама привърженици на въоръжената групировка „Сасна Црер“ и на Жирайр Сефилян, по предварителни данни, са придобили експлозиви и са планирали да извършат терористични актове в оживени части на столицата“, отбелязва Службата за национална сигурност. Заподозрените са искали да поставят експлозиви на площад Свобода, в търговски център  „Далма Гардън Мол“ и на други обществени места в Ереван. „Така арестуваните са искали да всеят паника, да упражнят натиск върху държавните органи и да повдигнат определени искания от властите на страната“, съобщава Службата.\r\n***  Турският министър на правосъдието Абдулхамид Гюле изпрати писмо до гръцкия си колега, след като съдът в Гърция нареди освобождаването на един от осемте турски военни, избягали в нея след неуспешния опит за преврат в Турция на 15 юли 2016 г., предава Anadolu Agency.\r\nВ писмо до гръцкия си колега Абдулхамид Гюл заяви, че „Гърция се е превърнала в сборище за престъпници“.\r\n***  Меджлисът прие предложението на управляващата Партия на справедливостта и развитието (ПСР) и на Партията на националистическото движение (ПНД) за провеждане на предсрочни общи избори на 24 юни, пише вестник „Джумхуриет”. \r\nПри извършеното гласуване в петък това предложение е подкрепено от 386 депутати от всичките 550 места в Меджлиса. (Това е „голямо” квалифицирано мнозинство от над 2/3, или 367 гласа. Означава, че в момента ПСР и ПНД имат достатъчно мнозинство дори и за директна промяна на основния закон, без да се ходи на референдум.  „Малкото” квалифицирано мнозинство при сегашния състав на Меджлиса е от 3/5 е 331, а обикновеното от ½ е 276 гласа.  – бел. на „Фокус”).\r\nЕто и част от мотивите на ПСР/ПНД за предсрочния вот:\r\n„Предизвикалият допитването до народа (референдума) от  16 април 2017 година процес, пътят и перспективата, които бяха отворени пред народа, всъщност спечелиха подобна категоричност и решителност. Развиващите се в района ни исторически събития; връзките ни с ЕС; както и глобалните процеси, правят задължително преодоляването на неизвестността и преминаването час по-скоро към управление със система на президентско правителство. Което е потвърдено и от волята на народа по време на същия референдум от 16 април 2017 година.\r\nПоради тези причини напрегнатостта на  дневния ред във вътрешен и външен план направиха наложително вземането на решение за предсрочни избори, чрез които възможно най-скоро да се преодолее тази напрегнатост и неизвестност. Както е известно, съгласно временния чл. 21 от Конституцията, ако Меджлисът вземе решение за предсрочни избори, те  се провеждат едновременно като президентски и като общи парламентарни избори. В тази връзка, на основание на чл. 77 и временния чл. 21 от Конституцията, както и на чл. 8 от Закона за изборите на народни представители, предлагаме Меджлисът да вземе решение за провеждане на общи избори за следващ 27-ми състав на Турското велико народно събрание (ТВНС) на 24 юни 2018 година, неделя.”.", "date": "2018.04.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/04/21/2513652/afp-ruskoto-mvnr-saobshti-che-inspektorite-ot-ozho-sa-pristignali-na-myastoto-na-predpolagaemata-himicheska-ataka.html", "text": "Инспекторите от Организацията за забрана на химическите оръжия (ОЗХО) са пристигнали в сирийския град Дума, където трябва да разследват предполагаемата химическа атака, случила се на 7 април, предава AFP, като се позовава на съобщение от Министерството на външните работи на Русия.\r\n„Според информацията, с която разполагаме, специалната мисия на ОЗХО ... тази сутрин, 21 април, е пристигнала в град Дума и изследва местата, на които се предполага, че има токсични субстанции“, се казва в съобщението на руското МВнР.\r\nПревод и редакция:", "date": "2018.04.21", "title": "AFP: Руското МВнР съобщи, че инспекторите от ОЗХО са пристигнали на мястото на предполагаемата химическа атака"}
{"url": "http://www.focus-news.net/news/2018/04/21/2513675/nikolay-yanchev-motorist-vsyaka-godina-se-uvelichava-interesat-kam-otkrivaneto-na-motosezona-v-grada.html", "text": "За да повдигнем духа и за да напомним за нас, миналата година обикаляхме града облечени като Дядо Коледа. Това каза за Радио „Фокус“ – Пирин Николай Янчев, моторист в благоевградска област. По думите му всяка година след откриването на сезона, като този „Мото сезон“ – 2018 ще бъде открит на 22 април, мото състезателите организират мото събор. „Той се провежда в местността Предел и всяка година се увеличава интересът на хората към мото събора“, коментира той. Мотористът обясни, че няма много значителните събития за Област Благоевград през мото сезона, за това е важно, когато се провеждат такива инициативи любителите на този спорт да се включват активно. Николай Янчев апелира към всички участници на пътя да бъдат по-внимателни, докато шофират, за да могат да бъдат избегнати инциденти с катастрофирали мотористи.\r\nЯнчев посочи също, че в края на септември на територията на Благоевград ще се проведе републикански шампионат. По думите му в общи линии в Благоевград не се провеждат много състезания и инициативи, свързани с мотори. Мотористът обясни, че се занимава с този спорт почти от 30 години. „Впечатлява ме тръпката, тази банална фраза „вятърът в косите“, коментира той. Николай Янчев добави, че има няколко вида мотоциклети – скутери, крос, пистър, дуар, чопър и турър.  „Аз съм участвал в офроад карания на кросови мотоциклети по планините“, каза още той. Мотористът допълни, че не може да бъде описано чувството, когато се качиш на мотора. „Към момента карам турър за удоволствие, като с него обикалям Европа“, заяви Янчев.\r\nКристина МИТКОВА", "date": "2018.04.21", "title": "Николай Янчев, моторист: Всяка година се увеличава интересът към откриването на мотосезона в града"}
{"url": "http://www.focus-news.net/news/2018/04/21/2513679/plovdiv-osashtestvena-e-aktsiya-po-oblagorodyavane-na-park-nadezhda-v-rayon-severen-v-grada.html", "text": "Осъществена е акция по облагородяване на парк „Надежда“ в район „Северен“ в Пловдив. Това каза за Радио „Фокус“ – Пловдив районният кмет инж. Ральо Ралев. По думите му акцията, която е доброволна и със социална насоченост, се провежда за втора поредна година, благодарение на местна фирма. Облагородяването на парк „Надежда” се е състояло в залесяване с 8 броя кипарис и 400 броя храсти от вида лигуструм, монтаж на 20 нови ребра и боядисване на пейките в парка. Обновена е също детската площадка, поставена ѝ е нова ограда, a също и парапет на пясъчника.  „След приключване на акцията парка придоби по-зелен и приветлив европейски вид. Това е една чудесна инициатива и ще бъде хубаво, ако повече големи фирми последват този пример и стартират подобни акции в целия град”, коментира Ралев.\r\nТони МИХАЙЛОВ", "date": "2018.04.21", "title": "Пловдив: Осъществена е акция по облагородяване на парк „Надежда“ в район „Северен“ в града"}
{"url": "http://www.focus-news.net/news/2018/04/21/2513676/ria-novosti-misiyata-na-ozho-e-posetila-edno-ot-mestata-na-predpolagaemata-himicheska-ataka-v-duma.html", "text": "Експертите от мисията на ОЗХО (Организацията за забрана на химическите оръжия) са посетили в събота едно от местата на предполагаемата химическа атака в сирийския град Дума, за да вземат проби, съобщават от организацията, чрез комюнике до пресата, предава РИА Новости.\r\n„Групата за изясняването на фактите в състава на мисията на ОЗХО днес (събота, 21 април) посети едно от местата в Дума, за да събере проби за провеждане на анализ във връзка с предполагаемото използване на химическо оръжие на 7 април 2018 година. ОЗХО ще направи анализ на ситуацията и ще разгледа по-нататъшните си ходове, включително възможността за повторно посещение на Дума“, се казва в съобщението, публикувано на официалния сайт на ОЗХО.\r\nПо-рано официалният представител на руското външно министерство Мария Захарова съобщи, че експертите от ОЗХО в събота сутринта са пристигнали на мястото на предполагаемото използване на токсични химически вещества в сирийския град Дума, припомня РИА Новости.\r\nПревод и редакция:", "date": "2018.04.21", "title": "РИА Новости: Мисията на ОЗХО е посетила едно от местата на предполагаемата химическа атака в Дума"}
{"url": "http://www.focus-news.net/news/2018/04/21/2513669/veliko-tarnovo-programata-na-stsena-na-vekovete-2018-veche-e-predstavena-na-turisticheski-izlozheniya-v-budapeshta-i-bukuresht.html", "text": "Програмата за Третия летен сезон на фестивала на българските оперни театри „Сцена на вековете“ '2018, който ще се проведе от 7 юни във Велико Търново, вече е представена на туристически изложения в Будапеща и Букурещ. Това съобщи на пресконференция управителят на Общинската агенция по туризъм „Царевград Търнов“-Велико Търново Борислав Йорданов, предаде репортер на Радио „Фокус“ – Велико Търново. Той посочи, че събитието е предизвикало сериозен интерес сред туроператорите, като някой от тях са потвърдили, че ще включат спектаклите в туровете, които предлагат.\r\nДиректорът на Дирекция „Култура, туризъм и международни дейности“ в Община  Велико Търново Нелина Църова съобщи, че тази година се предвижда да бъде въведена нова организация при продажбите на билети за „Сцена на вековете“. Желаещите да гледат спектаклите вече ще имат възможност да закупуват комплексни билети,както и да резервират предварително места. „Целта ни е да надграждаме това събитие. Оказа се, че Община Велико Търново е организатор на едно уникално събитие в културния живот на България – Летният сезон на българските оперни театри. Няма друго такова събитие.Установихме, че форматът, който се наложи, е работещ – представяне на всички форми на сценично-музикалното изкуство – класическите оперни заглавия, класически балет, мюзикъл и всичко, което предлагат оперните театри“, посочи Нелина Църова.\r\nТя припомни, че „Сцена на вековете“ е носител на лейбъла „Европа за фестивалите. Фестивалите за Европа“. В цяла Европа носители на този лейбъл са общо 736 различни фестивала – не само музикални, но и театрални, литературни и художествени.\r\nНадежда КРЪСТЕВА", "date": "2018.04.21", "title": "Велико Търново: Програмата на „Сцена на вековете“ '2018 вече е представена на туристически изложения в Будапеща и Букурещ"}
{"url": "http://www.focus-news.net/news/2018/04/21/2513678/aktualna-patna-obstanovka.html", "text": "Актуалната пътна обстановка в страната към 17.30 часа, съобщават от пресцентъра на Агенция \"Пътна инфраструктура\". Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•Всички автомагистрали; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 96+000 до км 96+600 в посока Бургас, затворена за движение активната лента, поради частични ремонтни дейности на асфалтовата настилка. Движението ще се осъществява в изпреварващата лента. Срок до 23.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: от км 162+000 до км 165+000 посока София, се извършват частични ремонтни дейности на асфалтова настилка в активната лента .Движението на МПС се осъществява в изпреварващата лента и се регулира от сигналисти. Срок до 23.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ \"Хемус\" от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ,,Хемус” от км 407+000 до км 425+500 се осъществява с повишено внимание,поради монтаж на ограничителни системи в средна разделителна ивица. Стеснение на една от лентите за движение. Срок до 22.04.2018 г.\r\nАМ „Струма“: \r\nОбласт Кюстендил:\r\nОграничава се движението по АМ \"Струма\" от пътен възел \"Долна Диканя\" км 36+890 до пътен възел \"Дупница Север\" км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\nІ-ви етап: От 08:00 часа на 23.04.2018 г. ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ \"Струма\". \r\nІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел \"Дупница Север\" км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. \"Долна Диканя\" км 37+160 се включва в АМ \"Струма\". За началото на втория етап ще се подаде допълнителна информация.\r\nАМ „Марица“: \r\nОбласт Хасково: Движението по АМ „Марица“ в участъка Любимец-Свиленград  от км 89+500 до км. 114+000  в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Срок до 25.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nВъведени ограничения по основните пътни направления.\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана – Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\nОбласт Ловеч: Движението по път І-4 Коритна – Севлиево в участъка от с. Български извор до с. Сопот от км 22+000 до км 24+000 се осъществява с повишено внимание поради геодузически измервания за ТОЛ-системата. Срок до 22.04.2018 г.\r\nДвижението по път І-4 Ябланица – Севлиево в участъка от пътен възел Коритна до с. Сопот от км 0+000 до км 24+000 се осъществява с повишено внимание поради почистване на банкети и окопи. Срок до 23.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\nОбласт Стара Загора: пр,,Шипка’’от км 170 до км 183+100 се извършват ремонтни дейности почисване на асфалтова настилка от инертни материали .Движението на МПС  се осъществява с повишено внимание и се регулира от сигналисти. Срок до 23.04.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: Движението по път І-7 Силистра – Шумен в участъка с.Цар Асен – с.Черковна от км 31+000 до км 36+000 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки. Движението в района се регулира от сигналисти. Срок до 23.04.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението по път I-8 Калотина - София при Драгоман от км 12+765 до км 14+465 е ограничено поради ремонтни дейности в двете платна. Движението се извършва по обходен маршрут с отбиване през град Драгоман по улица \"Международно шосе\". Срок 22.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 23.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-198: Движението по път IІІ-198 \"Гоце Делчев – Катунци – Чучулигово – Петрич – Първомай – граница Македония\" в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение, поради ремонт на мантинели. Движението ще се извършва в лявата или дясната лента за движение, съгласно поставените пътни знаци. Срок до 22.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-906: Движението по път III-906 от км 43+000 до км 61+200 в участъка „Оризаре –п.в. с път I-9 ” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-6009: Движението по път III-6009 Каблешково-Ахелой от км 22+000 до км 28+000 в участъка се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 23.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът III-101: Движението по път ІІІ-101 Мърчево – Лехчево осъществява в една лента поради аварийно запълване на появили се деформации на пътната настилка. Срок до 23.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842 Юндола-Белово от км 21+000 до км 24+000 поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 23.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 83+000 е с повишено внимание  поради машинно полагане на плътна асфалтова смес. Срок до 24.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1306: Движението по път ІІІ-1306 Глава - Лепица в района на Долни Дъбник - Кнежа от км 0+000 до км 30+000 е с повишено внимание  поради  студено асфалтиране. Срок до 24.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-23 Русе – Кубрат – Исперих – Дулово от км 47+500 до км 63+250 в участъка между гр. Кубрат и гр. Завет да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 23.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с.Ситово до разклон за с.Калипетрово от км 92+900 до км 114+850 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти. Срок до 23.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-71: Движението по път ІІ-71Силистра – Добрич в участъка разклон за с.Войново – с. Средище от км 20+250 до км 31+880 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти на фирмата-изпълнител, предупредителни пътни знаци и конуси. Срок до 23.04.2018 г.              \r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 130+000 до км 135+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 24.04.2018 г.\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-8652: Движението по път ІІІ-8652 Неделино – Старцево, от км 24+000 до км 26+000, се осъществява с повишено внимание в свободната лента, съобразно създадената органи-зация на движение, поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните ригули и паднали камъни. Срок до 23.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-57: път II-57 Стара Загора – Раднево от км 0+000 до 31+800 се извършва частичен ремонт на асфалтова настилка. Движението на МПС се осъществява в една лента и се регулира от сигналисти. Срок до 23.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.21", "title": "Актуална пътна обстановка"}
{"url": "http://www.focus-news.net/news/2018/04/21/2513681/nimh-utre-shte-bade-slanchevo-maksimalnite-temperaturi-shte-sa-mezhdu-24-i-29.html", "text": "Утре ще бъде слънчево. Ще духа слаб до умерен запад-северозападен вятър. Максималните температури ще са между 24° и 29°, в София – около 25°. Над Черноморието ще бъде слънчево. Ще духа слаб до умерен запад-северозападен вятър. Ще се затопли и максималните температури ще са между 21° и 25°. Температурата на морската вода е 11-13°. Вълнението на морето ще е 1-2 бала. Това съобщи за Агенция „Фокус” дежурният Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад планините ще бъде слънчево. През деня ще бъде топло и подходящо за туризъм. Ще духа слаб до умерен вятър от запад и северозапад. Максималната температура на височина 1200 метра ще е около 18°, на 2000 метра – около 10°. \r\nПрез първата половина от следващата седмица ще остане топло и предимно слънчево. Главно във вторник и през нощта срещу сряда ще се развива по-значителна купеста облачност и в отделни райони ще превали краткотраен дъжд, ще прегърми. Значителни валежи не се очакват. Вятърът ще е от запад-северозапад, предимно слаб. Минималните температури най-често ще са между 9° и 14°, а дневните - между 25° и 30°.", "date": "2018.04.21", "title": "НИМХ: Утре ще бъде слънчево, максималните температури ще са между 24° и 29°"}
{"url": "http://www.focus-news.net/news/2018/04/21/2513682/pazardzhik-v-panagyurishte-zapochna-natsionalniyat-turisticheski-pohod-po-stapkite-na-karvavoto-pismo.html", "text": "Започна Националният туристически поход „По стъпките на кървавото писмо“, организиран от ТД „Бунай” , Община Панагюрище и БТС, съобщиха за Радио „Фокус“ – Пазарджик организаторите. Той се провежда в чест на 142-та годишнина от Априлското въстание и ще продължи и утре. Походът дава възможност на туристите да преминат по историческия път на „Кървавото писмо“ от Копривщица до Панагюрище. Походът е 2-ра категория на трудност по НСК. В маршрута са включени обекти от движението „Опознай България – 100 Национални туристически обектa”. В похода участват организирани групи от туристически дружества от страната и индивидуални туристи от всички възрасти, с добра физическа подготовка и добра туристическа екипировка.\r\nВаня НИКОЛОВА", "date": "2018.04.21", "title": "Пазарджик: В Панагюрище започна Националният туристически поход „По стъпките на кървавото писмо“"}
{"url": "http://www.focus-news.net/news/2018/04/21/2513683/kathimerini-turtsiya-iska-da-revizira-mezhdunarodnite-dogovori.html", "text": "Лондонският договор от 1913 година, Лозанският договор от 1923 година, Турско-италианската конвенция, подписана през 1932 година и Парижкият мирен договор от 1947 година не оставят място за съмнение или интерпретации на суверенните права на Гърция в Егейско море. Атина е права да се защитава с тези международни договори срещу систематичните претенции на Анкара, които, изглежда, са част от националната й стратегия след 1974 година и опустошителния преврат, организиран от Хунтата в Кипър. Усилията на Турция засега не се увенчават с големи успехи поради ефективните действия на гръцката дипломация за защита на националните интереси и териториалния интегритет на страната, пише в авторски материал, публикуван от електронното издание на гръцкия вестник Kathimerini, представен без редакторска намеса.\r\nЕфективната защита на суверенните права, на основата на международното право, доскоро беше възможна, тъй като международните договори се ползваха с необходимото ниво на уважение, но сега несигурността в широкия регион около Гърция се повишава и Турция изглежда решена да ревизира договорите, които е подписала в миналото, започвайки от Лозанския договор, пренебрегвайки международното право. Когато турския премиер Бинали Йълдъръм се обади на гръцкия си колега Алексис Ципрас, за да му поднесе съболезнованията си за смъртта на гръцки пилот на изтребител се появиха надежди, че напрежението може да спадне. Но те много бързо се изпариха след няколко нови инцидента в Егейско море и най-вече заявлението на турското Министерство на външните работи по-рано тази седмица, че скалистите островчета Имия (на турски – Кардак) са турска територия.\r\nОстана впечатлението, че Анкара се опитва да създаде нови прецеденти и свършените факти в гръко-турските отношения не са само гръцка фиксация.\r\nПо всичко изглежда, че Турция увеличава провокациите си, съобразно план (част от него е увеличаващата се вълна от бежанци и мигранти, пресичащи гръцката граница в североизточния регион по поречието на Марица, имайки предвид, че Анкара вече доказа как може да контролира мигрантските вълни ако поиска).\r\nЦелта има три основни съставящи: първо, международната общност трябва да свикне с идеята за общия суверенитет над Егейско море; второ, да внуши чувство на постоянен страх в гръцката страна, така че, в крайна сметка, тя да постави под въпрос суверенитета си над т.нар. „сиви зони (стигайки до там да блокира достъпа на гръцки граждани до тези райони), за да не провокира другата страна; и, трето, да изтощи Въоръжените сили на Гърция като ги принуждава постоянно да са нащрек.\r\nГръцката политическа класа и разумните анализатори препоръчват предпазливост и сдържаност, така че Атина да не увеличава сама шансовете за инцидент или въоръжен конфликт. Но ако Турция действително има намерение да предизвика сериозен инцидент, може ли Гърция действително да разчита на международните договори и вербалната подкрепа от факторите в Европейския съюз? И може ли да бъде сигурна, че САЩ, при администрацията на президента Доналд Тръмп, ще се намеси, ако това се наложи. Работите се намират в критична точка и ние ще трябва да изчакаме и да видим какво ще последва след предсрочните избори, свикани от турския президент Реджеп Таийп Ердоган (най-вероятно, предизвикани от икономическите трудности на Турция).\r\nМеждувременно, Гърция трябва да е в повишена готовност и да излезе с бараж от оплаквания в международните организации и основните източници на капитал, докато предприема стъпки за консолидиране на отбраната на страната.Агенция „Фокус“ припомня:\r\nПревод и редакция:", "date": "2018.04.21", "title": "Kathimerini: Турция иска да ревизира международните договори"}
{"url": "http://www.focus-news.net/news/2018/04/21/2513684/predstoyashti-sabitiya-v-stranata-za-22-april-agentsiya-fokus.html", "text": "***\r\nОт 09.00 часа в Спортен комплекс – ТУ-София, ще се проведат полуфиналите и финалите от VI Национален Пациентски Спортен Фестивал „Играй с мен\" за хора с увреждания от различни възрасти. От 12.00 часа ще започне награждаването на участниците. \r\n***\r\nОт 10.00 часа в читалище „Родолюбие“ ще бъде домакин на инициативата „България пее“. Участие на асеновградската сцена ще вземат 11 хорови групи на различни възрасти и песенни жанрове. \r\n***\r\nОт 10.00 часа до Пантеона в Бургас ще се проведе инициативата „Книги за смет“. \r\n***\r\nОт 11.00 до 13.00 часа комплекс „Акве Калиде“ организира творчески занимания за деца по повод Международния ден на Земята. Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.\r\n***\r\nОт 11.00 часа в Пленарна зала на Общината ще бъде представен алманахът „Докосване до Касталия” с творби на членовете на литературен клуб „Касталия” при Център за подкрепа за личностно развитие – Общински детски комплекс, гр. Варна.\r\n***\r\nОт 13:30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 10.00 часа в Mall Veliko Tarnovo ще се проведе Кампанията „Книги за смет“. \r\n***\r\nОт 11.00 часа в парк Ксилифор ще се състоят игри сред природата, организирани от групата за здравословен начин на живот и масови тренировки на открито „ТърновоRUNs“. \r\n***\r\nВ 10.30 часа на пистата на летището край с. Иново заместник-кметът на Община Видин Венци Пасков ще открие раликрос „Видин 2018\". В 15.45 часа е предвидена официалната церемония по награждаване на победителите в автомобилното състезание, на която ще присъства и кметът на Община Видин Огнян Ценков.\r\n***\r\nОт 11.00 часа в Държания куклен театър „Дора Габе“ ще се играе спектакълът „Нощна приказка“. \r\n***\r\nОт 10.00 часа в салона на кметството в гр. Дунавци кметът на Община Видин Огнян Ценков ще участва в среща, организирана от Инициативен комитет във връзка с обсъждане на въпроси относно животновъдна ферма.\r\n***\r\nОт 09.00 часа в с. Величково в храм „Св. прор. Илия\", Негово преосвещенство Константийският епископ Яков ще оглави архиерейска св. Литургия в неделята на св. Мироносици. \r\n***\r\nОт 09.00 часа в митрополитския  храм „Св. Вмца Марина\", Негово преосвещенство  Знеполският епископ Арсений ще оглави архиерейска св. Литургия в неделята на св. Мироносици\r\n***\r\nОт 11.00 часа в Природонаучния музей ще се състои откриването на младежки фестивал на изкуствата „Млада синя Земя“.\r\n***\r\nОт 09.00 часа в НЧ „Св. Климент Охридски – 1858“ ще се състои конкурс за забавна и популярна песен „Вашият шанс е песента“. \r\n***\r\nОт 11.00 часа в Деня на Земята ще се състои празник в градския зоопарк. \r\n***\r\nОт 17.00 часа в парк „Пети октомври“  ще се състои общоградска инициатива „Хора за хората“. \r\n***\r\nОт 09.00 часа в храм „Св. Николай Мирликийски“, Негово Преосвещенство Белоградчишкия епископ Поликарп, викарий на Софийския митрополит ще оглави архиерейска света Литургия в неделята на светите Мироносици.\r\n***\r\nОт 09.00 часа в зала „Диана“ ще започне осмият поред Турнир по футбол за деца от детските градини. Събитието е под наслов „Децата – бъдещето на Ямбол“ и се реализира със съдействието на община Ямбол.", "date": "2018.04.21", "title": "Предстоящи събития в страната за 22 април (Агенция „Фокус“)"}
{"url": "http://www.focus-news.net/news/2018/04/21/2513685/manol-todorov-sdruzhenie-sos-ptp-burgas-e-edin-ot-gradovete-v-balgariya-v-koito-kulturata-na-presichane-na-peshehodtsite-e-dobra.html", "text": "Бургас е един от градовете в България, в които културата на пресичане на пешеходците е добра. Това каза за Радио „Фокус“ – Бургас Манол Тодоров, национален координатор на Сдружение „SOS - ПТП“. „Разбира се, има хора, които бързайки не спазват правилата за пресичане. Може би по-добрият момент е, че голяма част от шофьорите в Бургас започнаха да свикват, че пешеходците имат повече права на пътя, отколкото са се спазвали в годините“, каза още Манол Тодоров.\r\nСпоред него една част от рисковите групи, които не пресичат на обозначените места, са хората на възраст 65 - 70 години. “Те реално обичат да пресичат навсякъде и не се съобразяват много с пешеходни пътеки и светофари, но в крайна сметка трябва да бъдем толерантни и да им даваме път“, добави още Тодоров.\r\nПо думите му не са много пътнотранспортните произшествия по вина на пешеходци. Средно на 10 блъснати души една или две катастрофи ще бъдат изцяло по вина на пешеходеца. Причините могат да бъдат преминаване през опасно за пресичане място, пресичане през не обозначено място в тъмната част на денонощието. Често тези ПТП-а са с фатален край, защото са на места, където шофьорите на МПС не очакват пресичащ човек и при внезапно изскачане на пътя, трудно могат да реагират и да намалят скоростта. Но по-голямата част от транспортните произшествия, които са с блъснати пешеходци, са по вина на шофьорите.\r\nНа въпроса дали намаляват или се увеличават катастрофите с пешеходци, Тодоров отговори, че няма точна статистика, но със сигурност не намаляват. От началото на годината съдействие от Сдружение „SOS - ПТП“ са потърсили доста голям брой пешеходци, които са били блъснати. „Но трябва да има разграничение в пътните произшествия, защото в тях влизат и хората, които са били леко подпрени от кола и са се разминали с уплаха“, допълни още Манол Тодоров.\r\nДеница ДИМИТРОВА", "date": "2018.04.21", "title": "Манол Тодоров, Сдружение „СОС - ПТП”: Бургас е един от градовете в България, в които културата на пресичане на пешеходците е добра"}
{"url": "http://www.focus-news.net/news/2018/04/21/2513677/galya-chohadzhieva-muzeen-urednik-oshte-sled-osvobozhdenieto-priznatelnite-gornooryahovchani-zapochvat-da-sabirat-sredstva-za-izdigane-na-pametnik-na-georgi-izmirliev.html", "text": "Още първите години след Освобождението признателните горнооряховчани започват събирането на средства за издигане на паметник на Георги Измирлиев на лобното му място в центъра на Горна Оряховица. Това каза за Радио „Фокус“ – Велико Търново Галя Чохаджиева, уредник в Исторически музей – Горна Оряховица. През 1882 година е създаден местен инициативен комитет за изграждане на паметника, който през 1891 година полага основния камък на бъдещия монумент. Той е проектиран от чешкия архитект Отто Хорейши. Паметникът е дело на скулптора Марин Василев. През 1893 е построен пиедестала, а през 1909 година е направен бюстът. Монументът е тържествено осветен на 6 септември 1910 година. На тържеството присъстват братът на Георги Измирлиев – Андон Измирлиев и тогавашният премиер Александър Малинов, министри и други депутати. През 2000 година Общинският съвет на Горна Оряховица със свое решение обявява посмъртно Георги Измирлиев за почетен гражданин на Горна Оряховица. Днес площадът в Горна Оряховица, където се намира паметникът му, също носи името му. Неговото име носи и най-голямото средно училище в града – Средно училище „Георги Измирлиев“, първото училище в Горна Оряховица, основано през 1859 година като класно.\r\nНадежда КРЪСТЕВА", "date": "2018.04.21", "title": "Галя Чохаджиева, музеен уредник: Още след Освобождението признателните горнооряховчани започват да събират средства за издигане на паметник на Георги Измирлиев"}
{"url": "http://www.focus-news.net/news/2018/04/21/2513703/pazardzhik-za-235-000-lv-sa-odobrenite-po-chista-okolna-sreda-2018-proekti-v-oblastta.html", "text": "З4 проекта на общини, кметства, училища и детски градини от Пазарджишка област ще получат финансиране в рамките на Националната кампания „Чиста околна среда 2018“ и обявения от МОСВ и Предприятието за управление на дейностите по опазване на околната среда (ПУДООС) конкурс на тема „Обичам природата и аз участвам“, съобщи за Радио „Фокус“ – Пазарджик Цветан Чочева от Екоинспекцията. До 10 000 лв. ще получат 13 проектни предложения на общините Ракитово и Стрелча (2) и на кметствата в селата Дебращица,  Памидово, Церово, Аканджиево, Пищигово, Пашови, Рохлева, Левски, Исперихово и  Сарая. Финансиране от 5000 лв. ще получат 12 училища от региона. 9 детски градини от областта ще получат до 5000 лева. Основните дейности по утвърдените проекти са свързани с почистване и облагородяване на терени, създаване и възстановяване на зони за отдих, изграждане на детски и спортни съоръжения, спортни уреди, съоръжения за игра на открито и пр. Проектите на училищата и детските градини  са  за създаване на еко кътове, информационни брошури, дипляни, мултимедия, организиране на екологични събития, оборудване, учебни пособия и  образователни материали.\r\nВаня НИКОЛОВА", "date": "2018.04.21", "title": "Пазарджик: За 235 000 лв. са одобрените по „Чиста околна среда 2018“ проекти в областта"}
{"url": "http://www.focus-news.net/news/2018/04/21/2513704/the-jerusalem-post-darzhavniyat-departament-na-sasht-sprya-da-izpolzva-opredelenieto-okupirani-za-palestinskite-teritorii.html", "text": "В ежегодния доклад на Държавния департамент на САЩ за човешките права не се използва определението „окупирани“ за Палестинските територии за първи път от 1979 година насам, пише израелското електронно издание The Jerusalem Post.\r\nВ секцията за Израел на публикувания в петък доклад на Държавния департамент териториите се споменават с техните имена: Газа и Западния бряг, като това се отнася и за Голанските възвишения, фактически анексирани от Израел през 1981 година, които обаче продължават да се водят като окупирани.\r\nИзданието коментира, че след като Израел се изтегли от Газа през 2005-а година, той няма административен контрол над Ивицата. Но евреите продължават да упражняват пълен контрол върху сигурността над Западния бряг чрез военна окупация и продължават да насърчават заселването на колонисти от Израел в района.\r\nВ доклада от 2017-а година има само една референция, че територията е окупирана.\r\n„Израелските власти не допуснаха завръщането на палестинците, които бяха в чужбина по време на „Шестдневната война“ от 1967 година и тези, чиито разрешителни за постоянно  пребиваване на окупираните територии бяха отнети от израелските власти в последствие“, се казва в доклада. „Беше трудно за родените в чужбина съпруги и децата на палестинците да получат гражданство. Властите са издавали разрешения за постоянен престой на съпругите на гражданите на Ерусалим със закъснение от няколко години“.\r\nАдминистрацията на (президента на САЩ Доналд) Тръмп е няма за присъствието на Израел в района на Западния бряг на река Йордан в сравнение с предшествениците си. Американският държавен глава характеризира заселническата дейност на Израел като „безполезна“ в усилията за постигане на мир, но отказва да се обяви открито за дву-държавно разрешение на десетилетния конфликт.\r\nПосланикът на САЩ в Израел Дейвид Фридман определи политиката на Израел като „предполагаема“ окупация в интервю пред The Jerusalem Post миналата година. Предполага се, че именно той е повлиял на Държавния департамент през декември да спре да използва този термин веднага.\r\n„Лъжата за окупацията на Палестинските територии започва да излиза наяве“, реагира на новия доклад министърът на отбраната на Израел Авигдор Либерман в „Туитър“.\r\n„Казват, че ако една лъжа се повтаря достатъчно често, тя се превръща в истина, но истината винаги е по-силна. Докладът на Държавния департамент е доказателство за това“, написа Либерман (който е лидер на партията на руските евреи „Наш дом Израел“ в Кнесета – бел. ред.).\r\nПревод и редакция:", "date": "2018.04.21", "title": "The Jerusalem Post: Държавният департамент на САЩ спря да използва определението „окупирани“ за палестинските територии"}
{"url": "http://www.focus-news.net/news/2018/04/21/2513702/zadarzhan-e-zapodozryan-za-ranyavaneto-na-dvamata-politsai-na-macha-levski-tsska.html", "text": "Полицията в София арестува лице, заподозряно за раняването на двама полицаи с бомбичка на мача Левски – ЦСКА по-рано тази седмица, предаде БНР.\r\nПредполагаемият извършител е задържан при операция на СДВР тази вечер. За момента от МВР не дават подробности за самоличността на задържания. Близки до разследването твърдят, че той е привърженик на футболен клуб Левски. \r\nПодробности за акцията вероятно ще бъдат дадени утре.", "date": "2018.04.21", "title": "Задържан е заподозрян за раняването на двамата полицаи на мача Левски - ЦСКА"}
{"url": "http://www.focus-news.net/news/2018/04/21/2513680/afp-prezidentat-na-armeniya-armen-sarkisyan-se-sreshtna-s-lidera-na-protestirashtite.html", "text": "Президентът на Армения Армен Саркисян се срещна с организатора на протестите срещу арменския премиер Серж Саргсян – Никол Пашинян на „Републиканския площад“ в Ереван, предава AFP, като се позовава на информация от свой кореспондент на мястото на събитието.\r\nВеднага щом е пристигнал президентът Саркисян се е здрависал с Никол Пашинян, който е депутат и лидер на опозицията в арменския парламент, преди двамата да се отделят и да започнат дискусия, съобщи кореспондентът на „Франс прес“.\r\nПревод и редакция:", "date": "2018.04.21", "title": "AFP: Президентът на Армения Армен Саркисян се срещна с лидера на протестиращите"}
{"url": "http://www.focus-news.net/news/2018/04/21/2513705/radostina-peeva-detski-pisatel-detskiyat-svyat-e-nepresahvasht-izvor-na-vdahnovenie.html", "text": "Детският свят е непресъхващ извор на вдъхновение. Това каза за Радио „Фокус“ – Пловдив детският писател Радостина Пеева. По думите ѝ, границата между детския свят и този на възрастните е доста размита, като в повечето случаи я поставят самите възрастни, когато се дистанцират от тях и се опитват да се поставят в позицията на по-знаещи, по-можещи и по-разбиращи. „За мен тази граница е абсолютно излишна и аз винаги се опитвам да я стопя, когато общувам с деца или с моето собствено дете. Опитвам се да предам този тип мислене и на много други родители, учители и мои познати. Случва се да срещна насреща си неразбиране и отпор, но аз смятам, че преди всичко децата са наши учители и приятели. За да може те да ни се доверят, трябва  ние да може да им се доверяваме и да им вярваме. Те знаят много. Просто тяхната интуиция е много по-богата от нашата“, каза Пеева.\r\nТя коментира, че да бъдеш детски писател е трудно дотолкова, доколкото е трудна всяка една професия. „Погрешно много хора си мислят, че писането за деца всъщност е фасулска работа. Аз не мисля, че е така, въпреки че при мен писането започна малко на шега. От тогава аз самата се развивам изключително много като писател, полагам страшно много усилия да опознавам децата и навиците им, това, което наистина би им било интересно, това, което ги забавлява, което ще им е полезно, това, което отговаря на тяхната натура и наистина ще ги докосне. Опитвам се в детските книги в никакъв случай да не пиша със снизхождение и с пренебрежение към децата, от позицията на пораснал човек или на възрастен с опит. Напротив, смятам, че от децата имаме много повече какво да научим, има какво повече те да ни предложат на нас. Така че много важно е да гледаме на тях като на приятели, като на равнопоставени и посредством книгите, когато търсим диалог с тях, да може да осъществяваме тази ценна връзка, която ще ги развие, ще ги направи четящи хора и впоследствие умни и добри възрастни“, коментира Радостина Пеева. По думите й безспорно е огромна отговорност човек да държи в ръцете си скоростния лост за развитие на детското въображение, тъй като книгите до голяма степен го формират. „То се формира и по много други различни начини – чрез игри, рисуване, забавления, танци и въобще с  всякакъв тип активност, която наистина обогатява фантазията на детето и абстрактното му мислене. Точно поради тази причина, когато имам среща с децата им казвам, че въображението е като мускул и те просто трябва да го тренират постоянно, ако искат когато възрастни въображението им да продължава да е толкова голямо и толкова богато, както сега, когато са все още деца. Някой ден това въображение ще им се отплати неминуемо“, посочи Радостина Пеева. Тя посъветва децата да се радват на детството си и да не бързат да пораснат. „В момента има една такава тенденция, че много от децата наистина все по-рано започват да загърбват детското в себе си, започват да парадират с различен тип култура и интереси, което мен лично ме натъжава. Този магичен свят на детството е безкраен и колкото повече го задържат, толкова повече това ще им се отплаща, за да може един ден, когато наистина пораснат, да са готови и оформени да се впуснат в живота. Бих им пожелала да играят много, да пакостят, да не си слагат граници на въображението и да се целят високо, защото когато човек мечтае, когато въображението му няма граници, той се мотивира да постига целите си и рано или късно нещата се подреждат така, че в един момент се обръщат в негова полза“, каза още Пеева.\r\nТони МИХАЙЛОВ", "date": "2018.04.21", "title": "Радостина Пеева, детски писател: Детският свят е непресъхващ извор на вдъхновение"}
{"url": "http://www.focus-news.net/news/2018/04/21/2513708/", "text": "Четирима бивши президенти присъстваха на прощалната служба на Барбара Буш, предава AFP. \r\nСъпругът на Барбара – Джордж Буш-старши, синът му Джордж Буш-младши, Бил Клинтън и Барак Обама, както и други високопоставени бивши и настоящи политици присъстваха на прощалната служба на бившата първа дама и майка на друг американски президент.\r\nНа церемонията не присъства бившият президент Джими Картър, който е в чужбина, а съпругата му се възстановява от операция.\r\nНастоящият президент Доналд Тръмп  не присъства, като на церемонията присъства само съпругата му Мелания. Той написа съболезнователно съобщение в социалната мрежа „Туитър“ и извини своето отсъствие с допълнителните мерки за сигурност, които биха затруднили провеждането на церемонията. Юлиян Марков", "date": "2018.04.21", "title": "AFP: Четирима бивши президенти присъстваха на прощалната служба на Барбара Буш"}
{"url": "http://www.focus-news.net/news/2018/04/21/2513706/global-times-kitay-svetat-tryabva-da-nasarchi-severna-koreya-s-konkretni-deystviya.html", "text": "Светът трябва да насърчи Северна Корея с конкретни действия, пише китайското англоезично издание Global Times.\r\nСевернокорейският лидер Ким Чен Ун обяви прекратяване на ядрените и ракетните опит и затвори основния изпитателен полигон. Също така той заявява, че Северна Корея никога не би използвала ядрени оръжия, „ако няма ядрена заплаха или ядрена провокация“.\r\nТова е много добра новина и голяма стъпка към мир и стабилност на Корейския полуостров , пише изданието.\r\nАмериканският президент Доналд Тръмп приветства решението и заяви в социалната мрежа  „Туитър“, че очаква срещата със севернокорейския лидер.\r\nМеждународната общност трябва да промени стереотипния подход към Северна Корея и да разбере трудната ситуация, в която страната се намира под натиска на САЩ и Южна Корея. Западните медии трябва да преустановят своите атаки срещу Северна Корея и да създадат подходяща медийна среда, насърчаваща денуклеаризацията на полуострова.\r\nНие се надяваме,че полуострова щя отвори нова глава. Сеул официално изрази желанието си да преговаря за мирно споразумение между двете корейски държави, което официално да сложи край на корейската война, но Вашингтон все още не е изразил своята позиция по въпроса. Юлиян Марков", "date": "2018.04.21", "title": "Global Times (Китай): Светът трябва да насърчи Северна Корея с конкретни действия"}
{"url": "http://www.focus-news.net/news/2018/04/21/2513709/tass-zapochna-izvezhdaneto-na-buntovnitsite-ot-provintsiya-iztochen-kalamun-v-siriya.html", "text": "Започна извеждането на бунтовниците от провинция Източен Каламун в Сирия, предава TACC.\r\nЦентърът за умиротворяване на враждуващите страни в Сирия към руското Министерство на отбраната е започнал извеждането на бойците и техните семейства, съобщава началникът на Центъра генерал Юрий Евтушенко.\r\n„В рамките на по-рано постигнатите договорености руският Център по умиротворяване на враждуващите страни и подразделения на руската военна полиция, съблюдавайки мерките за безопасност започна извеждането на бойците от незаконните въоръжени формирования и техните семейства от района на примирието Източен Каламун“, докладва той.  Юлиян Марков", "date": "2018.04.21", "title": "ТАСС: Започна извеждането на бунтовниците от провинция Източен Каламун в Сирия"}
{"url": "http://www.focus-news.net/news/2018/04/21/2513710/afp-turtsiya-shte-razgleda-sluchaya-na-gratskite-voynitsi-ako-y-badat-varnati-uchastnitsite-v-prevrata.html", "text": "Президентът на Турция Реджеп Тайип Ердоган е заявил, че Турция ще разгледа случая на задържаните двама гръцки граничари, ако Атина екстрадира заподозрените за участие в преврата турски военни в интервю пред турската телевизия NTV, цитирано от AFP.\r\n„Те (гърците) искат да им върнем гръцките войници, и ние им казваме „ако вие имате такова искане, вие трябва първо да ни предадете, военните от организацията на Гюлен, замесени в преврата срещу нашата държава““, заявява Ердоган.\r\nДвамата гръцки войници, задържани на 2 март за незаконно преминаване на границата са обвинени в шпионаж. Те твърдят, че са се загубили в мъглата.\r\nГръцкият премиер Алексис  Ципрас по-рано този месец настоя за освобождаването на войниците, заявявайки, че те не бива да бъдат използвани като „пионки за изнудване“.   Юлиян Марков", "date": "2018.04.21", "title": "AFP: Турция ще разгледа случая на гръцките войници, ако й бъдат върнати участниците в преврата"}
{"url": "http://www.focus-news.net/news/2018/04/21/2513707/turskiyat-prezident-zaplahata-idva-ot-strategicheski-partnyori.html", "text": "В интервю за турската телевизия  NTV президентът Реджеп Тайип Ердоган заявява, че заплахата идва предимно от стратегически партньори, предава турската Anadolu Agency.\r\n„Откъде идва заплахата?Тя идва предимно от стратегически партньори\", заявява президентът в интервюто.\r\n„Ние не можем да закупим оръжия от САЩ с нашите пари, но за нещастие САЩ и коалиционните сили дават тези оръжия и амуниции на терористични организации безплатно“, продължава той.\r\nСАЩ подкрепят сирийското крило на ПКК. Американската подкрепа за тази организация от дълго време дразни Анкара. САЩ продължават да ги снабдява с оръжия въпреки силните протести от страна на Турция.  Юлиян Марков", "date": "2018.04.21", "title": "Турският президент: Заплахата идва от стратегически партньори"}
